<CHAPTER ID="017">
Az Izraelre és Palesztinára vonatkozó Goldstone-ajánlások végrehajtása (vita)
<SPEAKER ID="133" NAME="Elnök">
A következő napirendi pont a Tanács és Bizottság nyilatkozata az Izraelre és Palesztinára vonatkozó Goldstone-ajánlások végrehajtásáról.
<SPEAKER ID="134" NAME="Diego López Garrido">
a Tanács soros elnöke. - (ES) Elnök úr! Szeretném megköszönni az Európai Parlamentnek, hogy lehetőséget kaptam arra, hogy az ENSZ által támogatott, 2008 vége és 2009 eleje közötti gázai konfliktussal foglalkozó, "Goldstone-jelentés”-ként ismert tényfeltáró misszió kérdéséről beszéljek.
<P>
Az ENSZ tudomásul vette főtitkára, Ban Ki Mun, 2009. január 21-én Biztonsági Tanácshoz intézett nyilatkozatát, amelyben beszámolt a Gázába és Dél-Izraelbe, közvetlenül az ellenségeskedések befejezése után tett látogatása során szerzett benyomásairól.
<P>
Ezen túlmenően, a jelentés, amelyre már az előző napirendi ponttal kapcsolatos felszólalásokban is utalás történt, a tavaly szeptember közepén közzétett Goldstone-jelentés, a szeptember 14. és október 2. között tartott Emberi Jogi Tanács 12. ülésén került megvitatásra.
<P>
A konfliktus legelejétől kezdve az Európai Unió ragaszkodott ahhoz, hogy a felek maradéktalanul tartsák tiszteletben az emberi jogokat, illetve a nemzetközi humanitárius jog által előírt kötelezettségeiket.
<P>
Az Európai Unió egyértelművé tette, hogy szorosan nyomon követi majd az emberi jogok megsértésével, illetve annak vádjával kapcsolatos vizsgálatokat.
<P>
A Tanács svéd elnöksége Genfben, az Európai Unió álláspontját a következők szerint határozta meg: először, az Európai Unió komolynak tartja a jelentést, mivel az a nemzetközi humanitárius jog súlyos megsértéséről szóló jelentéseket tartalmaz, beleértve a civil lakosság ellen elkövetett szándékos támadásokat. Másodszor, az Európai Unió hangsúlyozza annak szükségességét, hogy a nemzetközi jogszabállyal összhangban, megfelelő és hiteles vizsgálatokat kell lefolytatni arra vonatkozóan, hogy a konfliktusban részt vevő felek részéről milyen esetleges nemzetközi jogsértésekre került sor, biztosítva ezáltal, hogy a misszió ajánlásai az izraeliekre és a palesztinokra egyaránt irányuljanak.
<P>
Az Európai Unió megerősítette a Goldstone-jelentéssel kapcsolatos konstruktív álláspontját, amikor az Egyesült Nemzetek Biztonsági Tanácsának január 27-i vitáján, mindössze egy hónappal ezelőtt rámutatott a nemzetközi emberi jogok és nemzetközi humanitárius jogok esetleges megsértésével kapcsolatos megfelelő és hiteles vizsgálat lefolytatásának fontosságára. Következésképpen arról tájékoztathatom Önöket, hogy néhány nappal ezelőtt, 2010. február 4-én, az Egyesült Nemzetek főtitkára egy jelentést tett közzé az Egyesült Nemzetek Közgyűlése Goldstone-határozatának alkalmazásáról.
<P>
A főtitkár közvetítette Izrael, a megszállt palesztin területek és Svájc válaszát, és megállapításai során elmondta, hogy a három fél által kezdeményezett folyamatok beindultak, az érintett felek által előterjesztett határozat alkalmazásáról azonban még nem lehet véleményt mondani.
<P>
Azt még nem lehet tudni, hogy az Egyesült Nemzetek Közgyűlésében hogyan fognak ezzel az üggyel foglalkozni.
<P>
A spanyol elnökség e tekintetben a legfontosabbnak azt tartja, hogy sikerüljön konszenzusra jutni az Unió álláspontját illetően azon határozat-tervezettel kapcsolatban, amelyet a palesztin hatóságok akarnak az Egyesült Nemzetek Közgyűlése elé terjeszteni.
<P>
A célunk kettős: először is, azt akarjuk, hogy a határozatot konszenzussal fogadják el, amennyiben viszont ez nem sikerül, akkor azt akarjuk, hogy az ezzel kapcsolatban kialakított európai uniós álláspont a lehető legegységesebb legyen.
<P>
Akárhogy is alakuljon, megismétlem, hogy a Tanács elnöksége egyetért azzal, amit a Goldstone-jelentés követelt, nevezetesen a pártoktól független, hiteles vizsgálatok lefolytatását.
<SPEAKER ID="135" NAME="Kristalina Georgieva">
a Bizottság tagja. - Elnök úr! Egyetértek mindazzal, amit a spanyol elnökség elmondott. Jóllehet az EU nem hagyott jóvá minden ajánlást, azt azonban világossá tette, hogy a Goldstone-jelentést nagyon komolyan veszi. Felszólította a konfliktusban érintett valamennyi felet, hogy indítson vizsgálatokat a nemzetközi humanitárius jogok és nemzetközi emberi jogok - konfliktusban érintett felek által elkövetett - állítólagos megsértéséről. Ezt a vizsgálatot a nemzetközi normákkal összhangban kell lefolytatni.
<P>
Mindezidáig, az Izrael, a palesztin hatóságok és a Hamász részéről tett lépések nem hoztak kézzelfogható eredményeket, az elszámoltathatóságot azonban biztosítani kell. Éppen ezért az EU szüntelenül hangoztatja azon kulcsfontosságú üzenetünket, miszerint a konfliktusban érintett feleknek jelentős erőfeszítéseket kell tenniük az állítólagos jogsértések független és hiteles vizsgálatának lefolytatása érdekében. Mivel ez közvetlenül érinti az én felelősségemet, érdemes emlékeztetni arra, hogy a Bizottság jelentős pénzügyi támogatást nyújt azon humanitárius szervezeteknek, amelyek célja, hogy létfontosságú támogatást és védelmet nyújtson a palesztin polgári lakosságnak.
<P>
Az EU törekedni fog annak biztosítására, hogy az Emberi Jogi Tanács márciusi ülésén adjanak számot a megfelelő nyomon követési vizsgálatokról, valamint arra, hogy már a korai időszakában is részt vegyen egy konszenzuson alapuló határozat előkészítésének. Ezzel összefüggésben szeretném itt elmondani, hogy az Egyesült Nemzetek főtitkárának jelentésén túlmenően, február 18-án a palesztin küldöttség egy ENSZ-közgyűlési határozattervezetet nyújtott be a Goldstone-jelentés folyományaként. A palesztin fél jelezte azon szándékát, miszerint arra törekszik, hogy az ENSZ Közgyűlés február 26-án, pénteken, intézkedést foganatosítson a határozatra vonatkozóan, illetve megerősítésre kerüljön az ENSZ Közgyűlése 64/10. számú 2009. november 5-i határozatának három pontja, és arra kéri az Egyesült Nemzetek főtitkárát, hogy öt hónap múlva további jelentést tegyen. Mialatt mi ebben a teremben ülésezünk, a tagállamok és a Bizottság intenzív konzultációt folytat erről a kérdésről annak érdekében, hogy közös álláspontot sikerüljön kialakítaniuk ezen határozattal kapcsolatban.
<P>
Azzal szeretném befejezni - teljes egészében támogatva a spanyol elnökséget -, hogy fontos, hogy egy közös uniós álláspont kialakítására törekedjünk, és elkerüljük a korábbi három irányba szakadást.
<SPEAKER ID="136" NAME="Elmar Brok">
a PPE képviselőcsoport nevében.. - (DE) Elnök úr, López Garrido úr, biztos úr! Fontosnak tartom a nemzetközi humanitárius jog megsértésének hiteles vizsgálatát, és erre kell összpontosítanunk. A következtetéseket meg kell vizsgálni, de ez mindkét érintett félre egyformán vonatkozik, beleértve azokat is, akik aszimmetrikus háborúskodást folytatnak azáltal, hogy sűrűn lakott területről tüzelnek Szderotra és más városokra, meghatározva ezáltal a hadszínteret. Ezzel kapcsolatban tisztességes vizsgálat folyik és e tekintetben semmilyen egyoldalú következtetés sem születhet.
<P>
Ez azt is megmutatja, hogy a Közel-Keleten, de más hasonló térségekben is, kizárólag a békés megoldás hozhat tartós eredményeket. Egészen addig nem fogjuk megoldani ezen problémákat, amíg nem sikerül békés megoldást találni és tartós egyetértésre jutni. Ilyen esetekben maradéktalanul figyelembe kell venni Izrael Állam biztonsági szempontjait, és e szempontokat komolyan kell venni, különös tekintettel azon tényre, hogy új rakétákat fejlesztenek ki, amelyek problémát jelenthetnek.
<P>
Ugyanakkor azt is szeretném hangsúlyozni, hogy helyénvaló egy nemzetközi vizsgálat követelése, jóllehet a Goldstone-jelentés keretei között nem lehet mindent kivizsgálni. A jelentés kizárólag a megszállt területekkel szándékozik foglalkozni. Megállapításra került, hogy az Emberi Jogi Tanácsban az Európai Unió egyetlen tagállama sem szavazta meg a jelentést. Egyesek tartózkodtak, mások ellene szavaztak, mások pedig - mint az Egyesült Királyság és Franciaország - egyáltalán nem voltak hajlandóak részt venni a szavazáson. Ezt is figyelembe kell vennünk, mivel a határozatot olyan országok fogadták el, mint Kuba, Nigéria és Kína, amelyek "az emberi jogok és demokrácia képviselői”. A kérdés értékelésekor nem szabad erről megfeledkeznünk. Síkra kell szállnunk az emberi jogokért, de ezt a jelentést nem használhatjuk arra, hogy politikai hadviselést folytassunk az egyik oldal ellen.
<SPEAKER ID="137" NAME="Véronique De Keyser">
az S&D képviselőcsoport nevében. - (FR) 2008 decemberében a Gázában végrehajtott "Öntött Ólom” hadművelet közel 1500 emberi áldozatot követelt, a halottak többsége nők, gyermekek és civil lakosok voltak. Családok mentek tönkre és iskolákat bombáztak le. A lakosság pánikba esett, csapdába került és nem tudott elmenekülni.
<P>
Gázában voltam a katonai hadművelet idején néhány jelenlévő képviselőtársammal együtt, és megdöbbentett bennünket az, hogy egy ilyen tragédia bontakozhat ki a nemzetközi közösség szeme láttára anélkül, hogy hatalmas tiltakozási hullámokat váltana ki. Gáza azóta semmit sem változott. Változatlan a pusztítás és a megszállás folytatódik.
<P>
Ugyanakkor elkészült a Goldstone-jelentés. Brok úr, mi a különbség a Goldstone-jelentés és az azt követő határozat között? A Goldstone-jelentés, ez a bátor jelentés, egyszerűen igazságtételt követel, túlságosan nagy kérés lenne ez? Hihetetlen az a nyomás, amellyel ma megpróbálják ellehetetleníteni ezt a jelentést és Goldstone bírót hiteltelenné tenni. Sárba tiporják a nevét; antiszemitának nevezik, jóllehet a Goldstone-jelentés nem csupán Izraelt bírálja. A Fatahot és a Hamászt is kritizálja.
<P>
Ugyanakkor, ma ezt világosan kimondom, és ezért elnézést kérek a képviselőtársaimtól, az izraeli kormány az egyetlen, amely egyfajta terroruralmat hozott létre és cenzúrát alkalmazott arra vonatkozóan, hogy megakadályozza a jelentés bármilyen nyomon követését. Lieberman úr, Ön most nincs jelen, de tegnap itt volt a Parlamentben, és azt szeretném Önnek mondani: semmilyen megfélemlítés sem lesz ebben a Parlamentben!
<P>
A nemzetközi normáknak megfelelő független vizsgálatokat akarunk, nem pedig a saját katonái felett ítélkező katonai bíróságokat. Lieberman úr, azt is elmondom, hogy Önt nem látjuk szívesen, nem azért amiért Izraelt képviseli, hanem mert a faj- és idegengyűlölő álláspontok nem összeegyeztethetők az európai értékekkel. Egyetlen demokratikus állam sem sértheti meg büntetlenül a nemzetközi jogot. Ez a Parlament nem hagyja magát megfélemlíteni. Továbbra is követeljük, hogy igazságot tegyenek, hogy fény derüljön a gázai tragédiára egy határozott, nem pedig vad módon. Ma arra kérem a Tanácsot és a Bizottságot, hogy egész egyszerűen ehhez tartsák magukat. Semmi más nem kell, csak fény és igazság.
<SPEAKER ID="138" NAME="Annemie Neyts-Uyttebroeck">
az ALDE képviselőcsoport nevében.. - Elnök úr! A Goldstone-jelentés, kapott megbízatásának próbál eleget tenni. Megbízatása a következő volt: "hogy kivizsgálja az emberi jogokra vonatkozó nemzetközi jogszabályok és a nemzetközi humanitárius jog bármiféle megsértését, amit a Gázában 2008. december 27. és 2009. január 18. között lezajlott harcászati műveletek során, előtt vagy után bármikor esetleg elkövettek.” A Goldstone-jelentés pedig pontosan ezt tette - jóllehet a jelentést nemcsak Goldstone úr, de két hölgy kollégája is írta.
<P>
Vizsgálatokat folytattak azzal kapcsolatban, hogy mi történt Gázában és enyhén szólva nyugtalanító következtetésekkel álltak elő. Rendkívül nyugtalanítóak, mivel a kivizsgált esetek többségében azt találták, hogy a nemzetközi jogsértéseket és nemzetközi humanitárius jogsértéseket, illetve a Genfi Egyezmények megszegését egy olyan állam erői követték el, amely a térség egyetlen demokratikus államának vallja magát. Ez pedig meglehetősen nyugtalanító.
<P>
Ezt nem szabad elfogadnunk. Így tehát, amikor arra szólítanak fel minket, hogy foglaljunk állást a jelentéssel kapcsolatban, akkor nem az a kérdés, hogy Izrael, a palesztinok, illetve a Hamász ellen vagy mellett vagyunk-e, hanem az a kérdés, hogy elnézzük-e a nemzetközi jog, a nemzetközi humanitárius jog és a Genfi Egyezmények megszegését, függetlenül attól, hogy kinek a részéről történik ez. Erre kell választ adnunk.
<SPEAKER ID="139" NAME="Caroline Lucas">
a Verts/ALE képviselőcsoport nevében.. - Elnök úr! Hadd mondjam el, hogy mennyire örülök annak, hogy végre megvitatjuk a Goldstone-jelentést a plenáris ülésen, mivel ez egy létfontosságú kérdés, és az EU egészen mostanáig szégyenletes módon nem foglalkozott ezekkel a kérdésekkel. Nem fogadható el ugyanis, hogy a Tanács még mindig nem hagyta jóvá a Goldstone-jelentés ajánlásait. A Bizottság azt mondja, hogy nagyon komolyan veszi, de ez még mindig nem elég: kifejezett jóváhagyását akarjuk. Az elnökség azt mondja, hogy támogatja: akkor támogassa nyilvánosan és félreérthetetlenül és biztosítsa, hogy a Tanács többi része is ezt teszi.
<P>
Ezzel összefüggésben el kell mondanom, hogy nagyon örülök annak, hogy a holnap szavazásra kerülő Emberi Jogi Tanácsról szóló parlamenti állásfoglalásra irányuló indítványban két nagyon fontos bekezdés található, amelyek a főképviselőt és tagállamokat arra szólítják fel, hogy nyilvánosan kérjék a jelentés ajánlásainak végrehajtását.
<P>
Ezen túlmenően az állásfoglalás arra szólítja fel őket, hogy aktívan ellenőrizzék az Unió külföldi misszióival és a helyi nem kormányzati szervezetekkel folytatott tanácskozásokra vonatkozó ajánlások végrehajtását, mert a jelenleg rendelkezésünkre álló bizonyítékok azt mutatják, hogy sem az izraeli hatóságok, sem a Hamász nem veszi elég komolyan saját felelősségét. Izraelben, az Öntött Ólom hadművelet során alkalmazott taktikákra és célpontokra vonatkozó vizsgálatokat a hadseregparancsnokok, illetve a katonai rendőrség folytatták le, nagymértékben veszélyeztetve a megállapítások függetlenségét, és a Hamász oldaláról viszont még nincs megfelelő válasz a Dél-Izrael területére kilőtt rakéták kérdésére. Ezen hiányosságok fényében egyértelmű, hogy az EU-nak nyomást kell gyakorolnia az ENSZ főtitkárára arra vonatkozóan, hogy egy ténylegesen független értékelés készüljön.
<P>
Végezetül, tekintettel a jelenlegi gázai humanitárius válságra, ismételten arra kérem a Tanácsot és a főképviselőt, hogy sokkal nagyobb nyomást gyakoroljon Izraelre a blokád feloldása érdekében, amely megakadályozza a helyreállítást és súlyosbítja a szenvedést.
<SPEAKER ID="140" NAME="Michał Tomasz Kamiński">
az ECR képviselőcsoport nevében. - (PL) Elnök úr! A Goldstone-jelentés kifejezetten nem kiegyensúlyozott és nem igazságos. A jelentést az Egyesült Nemzetek Emberi Jogi Tanácsa készítette, melynek tagjai között olyan országok szerepelnek, mint például Irán, Nicaragua, Szomália és Líbia. Milyen joguk van ezen országoknak, ahol az emberi jogok tiszteletben tartása mostanra a nullával egyenlő, hogy értékeljék Izraelt, a Közel-Kelet egyetlen demokráciáját?
<P>
Ez a jelentés egy nagyon gyanús forrásból származik, amely megszállott rosszindulattal viszonyul Izraelhez. Az ENSZ Emberi Jogi Tanácsa által elfogadott, emberi jogokról szóló 25 határozat közül, mintegy 20 foglalkozik Izraellel. Egyik határozat sem foglalkozik azon országokkal, amelyek a Tanács tagjai ugyanakkor, és ezt kihangsúlyozom, amelyekben szörnyű emberi jogi helyzet van, kezdve a nők jogától egészen a választójogig.
<P>
Hangsúlyozom, hogy ez a jelentés egyáltalán nem kiegyensúlyozott. Valójában felmentést keres a Hamász terrorista tevékenységére. A jelentésben nem szerepel azon alapvető tény, hogy nyolc éven keresztül azt megelőzően, hogy Izrael önvédelemből fellépett a Gázai-övezetben, több ezer rakétát lőttek ki ártatlan izraeli állampolgárokra. Minden országnak joga van megvédeni magát a terroristák ellen. Izraelnek is joga van ehhez. Azt is el kell mondani, hogy Izraelben jelenleg 150 büntetőjogi vizsgálat folyik izraeli katonák ellen. Izraelben szabad parlament van, és szabad sajtó létezik, amely gyakran kritizálja saját kormányát és fegyveres erőit is. Sajnálatos módon semmi ilyesmi nem tapasztalható a terrorista oldalon.
<P>
Éppen ezért úgy gondolom, hogy ezt a nem kiegyensúlyozott és nem tisztességes jelentést, amely véleményem szerint szemérmetlen módon támadja legfőbb közel-keleti szövetségesünket, nem szabad komolyan vennünk.
<SPEAKER ID="141" NAME="Kyriacos Triantaphyllides">
a GUE/NGL képviselőcsoport nevében. - (EL) Elnök úr! Goldstone bíró jelentése eklatáns bizonyítékkal szolgál arra vonatkozóan, hogy milyen bűntetteket, illetve milyen nemzetközi jogsértéseket és nemzetközi humanitárius jogsértéseket követett el Izrael a palesztin nép ellen. A vizsgálatban számos jel utal arra, hogy az izraeli erők súlyosan megsértették a negyedik Genfi Egyezményt. Megjegyzendő, hogy miközben a palesztin oldal annak ellenére, hogy bírálat éri a jelentésben, elfogadja a nemzetközi jogot és felszólít annak alkalmazására, Izrael nem hajlandó erre.
<P>
Miközben egyes pártok megpróbálják aláásni a jelentést, mi arra szólítjuk fel az Európai Unió tagállamait, hogy álljanak ki a nemzetközi jog és az Európai Unió alapját képező elvek mellett, és támogassák a jelentés ENSZ Közgyűlésben lefolytatott vitáját, illetve annak Biztonsági Tanács előtt való ismertetését annak érdekében, hogy végül ratifikálhassák és intézkedésekre kerülhessen sor. A jelentést a hágai Nemzetközi Büntetőbírósághoz kell kivizsgálásra küldenünk. Amennyiben az Európai Unió valóban érdekelt a palesztin probléma megoldásában, akkor nem tűrheti tovább ezen bűntetteket, mert a tolerancia bátorításhoz és bűnrészességhez vezet.
<P>
Ezen túlmenően, a jelentés következtéseiből kiindulva, az Európai Unió és Izrael közötti kapcsolatok elmélyítése érdekében tett lépések felfüggesztését, illetve a társulási megállapodásban foglalt intézkedések alkalmazását haladéktalanul meg kell vizsgálni.
<P>
Palesztina és Izrael népeinek minden joga megvan a jövőhöz és az élethez. A mi kötelezettségünk nyomást gyakorolni annak érdekében, hogy igazságos megoldás és béke születhessen. A Goldstone-jelentést arra kell használnunk, hogy új lendülettel tudjunk tisztességes megoldást találni.
<SPEAKER ID="142" NAME="Bastiaan Belder">
az EFD képviselőcsoport nevében. - (NL) A Goldstone-jelentés kiemelt figyelmet kapott az Izraellel fennálló kapcsolatokért felelős küldöttség zsidó államba tett múlt heti munkalátogatása során. A küldöttség részletes tájékoztatást kapott mind katonai, mind polgári képviselőktől, a gázai katonai hadművelet során és azt követően folytatott izraeli igazságügyi vizsgálatról. A saját akcióik alapos kivizsgálása részletes cáfolatát jelenti a Goldstone-jelentésben megfogalmazott izraeli hatóságokkal szembeni elítélő vádaskodásoknak.
<P>
Ezen túlmenően, a Goldstone-jelentéstől függetlenül, az Izraeli Védelmi Erők (IDF) minden velük szemben felhozott állítást komolyan vesznek, és alaposan kivizsgálnak. Jelentős ellentét van e vonatkozásban az IDF és a gázai hadműveletért felelős terrorista mozgalom, a Hamász között. Mikor láthattuk, hogy a Hamász saját akcióival kapcsolatban folytat vizsgálatot?
<P>
Elnök úr, a gázai hadműveletről rendelkezésre álló dokumentáció alapján, semmi kétségünk sem lehet a választ illetően. A Hamász szándékosan tette ki a palesztin állampolgárokat egy súlyos háborús veszélynek, még akár a mecsetekben is. Ellenben, vegyék figyelembe az izraeliek szándékát és tettét, azt hogy a zsidó állampolgárok életét és tulajdonát akarták megvédeni a Hamász terrorista rakétatámadásaitól, amelyek már évek óta folynak, illetve Izraelnek a palesztin életek iránti valós aggodalmát. Nézzék meg, hogy milyen sok óvintézkedést tett a hadművelet során.
<P>
Elnök úr, a Goldstone-jelentés szándéka ellenére, ez az elfogult vizsgálat két szempontból is igazolásra szorul: az egyik, Izraelnek a Hamász ellen folytatott katonai hadművelete, illetve az, hogy Izrael a jogállamiság alapján működő demokratikus állam. Csak el kell látogatni a Közel-Keletre!
<SPEAKER ID="143" NAME="Louis Bontes" AFFILIATION="NI">
(NL) A kezdetektől fogva világos volt, hogy a gázai konfliktusban Izraelt bűnösnek és támadónak fogják kikiáltani. Goldstone-t és munkamódszereit olyan országok hagyták jóvá, mint Egyiptom és Pakisztán, és pontosan ismerjük, hogy milyen az emberi jogi helyzet ezen országokban. Távolról sem felel meg az elfogadható normáknak.
<P>
A jelentés meg sem említi azt a tizenkétezer rakétát, amit Izraelre lőttek ki Gázából, és ami nagyon komoly veszélyt jelentett a helyi lakosságra. Izrael az önvédelemhez való jogát gyakorolta. A jelentés egyetlen szóval sem említi a Hamászt, vagy azt a tényt, hogy élő pajzsként használta polgári lakosságát, és hogy lakóépületeket használtak fel fegyverek tárolására, illetve rakéták kilövésére. Egyetlen szóval sem említi ezt. Nem szól arról, hogy a Hamász rendőri erő valaha egy olyan katonai szervezetnek volt a része, amely fegyveres harcot folytatott Izrael ellen.
<P>
Elnök úr, egyetlen dolgot tehetünk ezzel a Goldstone-jelentéssel, mégpedig azt, hogy most azonnal a szemétkosárba dobjuk. Nem szabad több időt vesztegetnünk erre. Ez egy politikai folyamat része. Ez nem folytatódhat tovább. Véget kell vetni az Izrael állam ellen folytatott politikai üldözésnek.
<SPEAKER ID="144" NAME="Gabriele Albertini" AFFILIATION="PPE">
(IT) Elnök úr, hölgyeim és uraim! A közvélemény megosztott a Goldstone-jelentéssel kapcsolatban.
<P>
Az izraeli fegyveres erőket azzal vádolják, hogy szándékosan ölt meg polgári lakosokat a városi gerilla hadműveletek során. Ez egy nagyon súlyos vád, amely úgy tűnik, hogy olyan cáfolhatatlan tényeket hagy figyelmen kívül, mint például azon szórólapok terjesztését a harctéren, amelyekben elmagyarázták, hogy támadás érheti a fegyver- és lőszerraktárakat, vagy a telefonos és rádiós figyelmeztetéseket, a Hamász frekvenciáit is beleértve, azt megelőzően, hogy támadásokat indítottak a fegyverraktárként beazonosított épületek ellen.
<P>
Az úgynevezett "házakra leadott figyelmeztetőlövés” technikát is alkalmazták: amennyiben mindezen figyelmeztetések ellenére a légierő még mindig emberekkel teli épületeket azonosított be, kis lőszereket és hangos tölteteket lőttek ki az épületek mielőbbi kiürítése céljából.
<P>
Az izraeli hadsereg bevezette a gázai polgári lakosságnak szánt figyelmeztető jelzést, melyet korábban még senki sem alkalmazott. Senkit, aki mindezen óvintézkedéseket megteszi, semmilyen körülmények között sem lehet azzal vádolni, hogy szándékosan támadja a polgári lakosságot.
<P>
Tegnap két nagy jelentőségű politikai személlyel is találkoztam: délelőtt Avigdor Liebermannak az izraeli külügyminiszterrel, este pedig Abu Mázennel, a Palesztin Nemzeti Hatóság elnökével. Mindkét esetben nyugodt és fesztelen légkörben folyt a találkozó, és megfogalmazódott annak reménye, hogy oly sok évtizednyi háborúskodás után, végre leteszik a fegyvereket és a békefolyamat útját választják.
<P>
Mint ahogy azt a két kormány is kérte, Európának fenn kell tartania kiegyensúlyozó szerepét pártatlan bíróként, kerülve minden olyan ideológiai álláspontot, amely még jobban elmérgesítené mindkét oldal érzéseit.
<SPEAKER ID="146" NAME="Richard Howitt" AFFILIATION="S&amp;D">
Elnök úr! Tavaly év végén, Ön és Pially asszony, az Emberi Jogi főbiztos eljöttek ebbe a Parlamentbe, és azt mondták nekünk, hogy gázai konfliktus során mindkét fél részéről elkövetett emberi jogsértésekről szóló Goldstone-jelentés alapos, objektív és a nemzetközi normáknak megfelelő.
<P>
Ne dobjuk hát a szemétkosárba ezt a jelentést. Foglalkozzunk vele. Más felszólalókhoz hasonlóan, én is beszéltem az izraeli kormány képviselőivel, a Palesztin Hatóság képviselőivel, magában Gázában pedig, a de facto hatóság által felállított bizottság képviselőivel, és arra kértem őket, hogy működjenek együtt Goldstone úrral és folytassák le saját hiteles és független vizsgálataikat annak érdekében, hogy felelősségre vonják a jogsértésekért felelősöket. Beszéltem Michael Posnerrel, az amerikai külügyminiszter-helyettessel, amikor itt járt, és arra kértem, hogy Izraelnél is ugyanezt szorgalmazza.
<P>
Annak a spanyol soros elnökségi kollégámnak pedig, aki a pénteki ENSZ szavazást készíti elő, azt mondom: ne törekedjen minden áron uniós konszenzusra. A néhányak által megfogalmazott egyhangú uniós tartózkodásra vonatkozó elképzelés egy színjáték lenne ezen szörnyű konfliktus áldozatai számára. A lehető legjobb szöveggel kell előállnunk és remélem, hogy a múltkori öt uniós tagállamnál többen fognak most "igen”-nel szavazni annak érdekében, hogy képesek legyünk fenntartani a nyomást.
<P>
A vizsgálatot, melyet Az Emberi Jogi Tanács a nemzetközi emberi jogok állítólagos megsértéséről folytat - éppúgy mint a Nemzetközi Bíróság elválasztással kapcsolatos 2004-ben hozott ítéletét - a nemzetközi szerződésekkel létrehozott szervezetek jogi ítéleteit megillető törvényes módon kell kezelnünk.
<P>
Elítélem a konzervatív képviselőcsoport vezérét ebben a vitában, aki az Egyesült Nemzeteket "gyanús forrásnak” nevezte. Az ENSZ valamennyiünk számára ezen a földön, a legmagasabb becsvágyú célokat jelenti és valamennyiünk támogatására érdemes.
<P>
Szeretném elmondani - egy háborús múltú Európai Unióban - hogy számunkra a háborús bűnökért felelősségre vonás jár. Ezért, amikor az ENSZ főtitkár Izrael és a palesztinok megfelelésére vonatkozóan azt jelentette a Biztonsági Tanácsnak, hogy "nem lehet meghatározni”, akkor ezzel nem elégedhetünk meg. Ezen állításokat fel kell tárni és az Európai Uniónak e tekintetben eltökéltséget kell tanúsítania.
<SPEAKER ID="147" NAME="Frédérique Ries" AFFILIATION="ALDE">
(FR) Elnök úr! Ennek a vitának nem az a célja, hogy olyasmiben járjunk el bíróként, amiben nem vagyunk képesek bíráskodni. A célunk adott esetben kettős célunk, hogy segítsünk fényt deríteni a gázai háborúban részt vevő felek felelősségére és ezen túlmenően, a jövőt illetően pedig, fel kell tennünk magunknak azt a kérdést, hogy mit mondhatunk és tehetünk a párbeszéd újraindítása érdekében.
<P>
Történetesen, e tekintetben a Goldstone-jelentést nem tartom konstruktívnak. Sőt - és érdemes arra emlékeztetni, mert ritkaság számba megy - erre a következtésre jutott az összes európai ország, de egyikük sem tett semmit a szabadságjogok és az emberi jogok olyan nagy védelmezőivel szemben, mint amilyen Kína, Pakisztán, Szaúd-Arábia, Oroszország és Kuba, hogy csak néhányat említsek. Ez egy vitatott, elfogult jelentés, és akár tetszik akár nem, nem segít nekünk az előrelépésben.
<P>
Másrészről, Izraelnek, mint demokratikus államnak, felelősséget kell vállalnia és teljes egészében tisztáznia kell a gázai háborút. Azon katonai, diplomáciai és média érdekei forognak kockán - melyeket a héber állam a múltban épített ki.
<SPEAKER ID="148" NAME="Jan Philipp Albrecht" AFFILIATION="Verts/ALE">
(DE) Elnök úr! Örülök, hogy az Európai Parlamentnek sikerült egy viszonylag széles támogatottságot élvező állásfoglalást készítenie a Goldstone-jelentésről anélkül, hogy a közel-keleti konfliktust egyszerűen átutalná Brüsszelnek. Amennyiben tartósan akarjuk megőrizni a béke lehetőségét, akkor olyasvalamihez kell folyamodnunk, ami egységesíti az érintett feleket, és nem pedig - mint ahogy azt egyesek itt teszik - az elválasztás forrásait hangsúlyozni. Az egységesítés forrását világszerte a nemzetközi jog alkalmazhatósága jelenti, különös tekintettel az emberi jogokra.
<P>
Ugyanakkor, éppúgy ahogy a konfliktusban részt vevő feleknek engedélyeznie és támogatnia kell egy független vizsgálatot, a nemzetközi közösség nem hozhat egyoldalú ítéletet. Éppen ezért azt is teljesen egyértelművé kell tennünk, hogy Izrael egyoldalú démonizálása nemcsak a jelen vitában, de általánosságban sem helyénvaló. Azon hatalmakat, amelyek Izrael Állam létjogosultságát próbálják megkérdőjelezni, nekünk itt Európában, világosan el kell utasítanunk, és azon erőket kell megerősítenünk Izraelben, amelyek a békéért, toleranciáért és emberi jogokért harcolnak velünk együtt a Közel-Keleten. Éppen ezért világossá kell itt és most tenni, hogy elfogadhatatlannak tartjuk azt, hogy kormányképviselők, mint például Avigdor Lieberman külügyminiszter, akadályozzák az nem kormányzati szervezeteket Izraelben. Ez a politika káros Izrael népére és következésképpen a közel-keleti békére.
<SPEAKER ID="149" NAME="Charles Tannock" AFFILIATION="ECR">
Elnök úr! A Goldstone-jelentés az ENSZ Emberi Jogi Tanácsa megrendelésére készült, amely tele van Izrael ellenségeivel, ezért aligha lehetett kiegyensúlyozott elemzésre számítani. Az USA Kongresszusa a Goldstone-jelentést menthetetlenül egyoldalúnak nevezte és nem tartotta további vizsgálatra vagy legitimációra érdemesnek. Említést sem tesz a Hamász terrorizmusáról, és nem veszi figyelembe azt a tényt, hogy Izrael kivizsgálja az IDF által elkövetett 150 állítólagos kötelességszegést, és vádat fog emelni a bűnösök ellen.
<P>
A jelentéssel kapcsolatos ellentmondás mögött azonban emberi tragédia rejlik, a palesztinok tragédiája, akik olyan mérsékelt és korrupciótól mentes vezetőkre vágynak, akik egy Izraellel kötött megállapodás révén a békét, biztonságot és jólétet hozzák el számukra. Nem szabad elfeledkeznünk a Dél-Izraelben élő polgári lakosság tragédiájáról sem, akik folyamatos célpontjai a Hamász dzsihádista fanatikusainak, akik iskolákban bújtak meg és halálos rakétákat lőttek ki.
<P>
Az ECR képviselőcsoport továbbra is a két-államos megoldást szorgalmazza, mivel ez az egyetlen módja annak, hogy a közel-keleti konfliktusra egy hosszú távú, fenntartható megoldás szülessen, de a Goldstone-jelentéssel egyáltalán nem kerülünk közelebb ehhez a célhoz.
<SPEAKER ID="150" NAME="Helmut Scholz" AFFILIATION="GUE/NGL">
(DE) Elnök úr! Izrael létezéshez, és népének megvédéséhez való joga, valamint hogy a lehető legszorosabb kapcsolatokat kell Izraellel kialakítani, számomra, baloldali német politikus számára, politikailag magától értetődő. Ugyanakkor elfogadhatatlannak tartom, hogy évek óta 1,5 millió palesztin él, egy téves politika túszaként, a világ legnagyobb szabadtéri börtönében. Mindazok számára, akik tudják, hogy a 14 év alatti gyermekek több mint 44%-a él a Gázai-övezetben világosan látszik, hogy ez a politika milyen veszélyes örökséget teremtett a jövő számára. Egyértelmű, hogy a 2008-as háborút és a polgári lakossággal szemben érvényesített embertelen politikát megpróbálják elfeledtetni. Ezen ok miatt követelünk vizsgálatot és jóvátételt.
<P>
A humanitárius és a nemzetközi jog megsértésével kapcsolatos relativisztikus hozzáállás és az elkövetők büntetés alóli felmentése, csak további Öngyilkos merényletekhez és háborúkhoz fog vezetni, és az erőszakspirál folytatódni fog. Európa nem fordíthatja el a fejét. Éppen ezért a Goldstone-jelentés végrehajtása, az Egyesült Nemzetek Közgyűlésében is, az EU feladata kell, hogy maradjon.
<SPEAKER ID="151" NAME="Lorenzo Fontana" AFFILIATION="EFD">
(IT) Elnök úr, hölgyeim és uraim! Az ENSZ Emberi Jogi Tanácsa elsöprő többséggel fogadta el a Goldstone-jelentést.
<P>
Ennek ellenére, ezen többséget alkotó országok közül túl soknak a neve - Kína, Szaúd-Arábia, Pakisztán - elgondolkodtat bennünket és összetétele nyugtalanít bennünket. Meglepődünk, amikor azt olvassuk, hogy pont ezen országok, amelyek nem kifejezetten példaértékűek az emberi jogok területén, szólítják fel Izraelt és a Hamászt arra, hogy vizsgálják ki az emberi jogok "Öntött Ólom Hadművelet” során történt megsértését.
<P>
Egyik harcban álló felet sem szándékozzuk támogatni, egy kiegyensúlyozott véleményt kívánunk fenntartani azt hangoztatva, hogy garantálni kell Izrael határai közötti biztonságát, valamint az Izrael Állam és Palesztin Állam létezéshez való jogát, és ki kell mondanunk, hogy ellenezzük az erőszak, a terrorizmus és a háború alkalmazását a konfliktusok megoldásánál.
<P>
A keresztény kultúránk, valamint az emberiségről és történelméről vallott felfogásunk reményt ad arra, hogy minden elkövetett jogsértést határozott és kiegyensúlyozott módon meg fognak büntetni.
<SPEAKER ID="152" NAME="Ria Oomen-Ruijten" AFFILIATION="PPE">
(NL) Több alkalommal is elmondtam már, hogy ha nem ismerjük, vagy nem ismerjük el a múltat, akkor nem lehet jövőt építeni. Ez mindenképpen igaz a közel-keleti konfliktusra.
<P>
Sok kritikával illették itt a Goldstone-jelentést. Abból az időből ismerem Goldstone urat, amikor nagy békéltető volt, aki Dél-Afrikában számos vizsgálatot folytatott le és vezetett. Véleményem szerint Goldstone úr a legalkalmasabb személy arra, hogy elénk tárja a tényeket a megbékélés előmozdítása érdekében. Sajnos a jelentés fogadtatása alapján úgy érzem, hogy a megbékélés nem jött létre, sokkal inkább úgy tűnik, hogy még nagyobb polarizáció ment végbe. Ezért nem veszik figyelembe a jelentést.
<P>
Elnök úr, Izrael nem veszi figyelembe a jelentés következtéseit, ugyanakkor elismerte, hogy valóban elkövetett hibákat azáltal, hogy a keletkezett károkért kártérítést fizetett az ENSZ-nek, és azáltal, hogy vádat emelt a hadserege egyes tagjai ellen. A palesztin oldal viszont, semmilyen ehhez hasonló lépést sem tett. Felmerül bennem, hogy a Ramallahban felállított vizsgálóbizottságnak egyáltalán módjában áll-e alapos vizsgálatokat lefolytatni Gázában.
<P>
Elnök úr, most pénteken egy találkozót tartanak az ENSZ-ben, és nagyon remélem, hogy az új külpolitikai képviselőnk képes lesz egységessé és egyértelművé tenni az európai álláspontot. Minden körülmények között tiszteletben kell tartanunk az emberi jogokat és mindkét fél jogait. Elnök úr, amennyiben pénteken sikerül megvalósítanunk ezt az egységet, akkor nagyon elégedett leszek, és talán testközelbe kerül majd a közel-keleti probléma megoldása.
<SPEAKER ID="153" NAME="Olga Sehnalová" AFFILIATION="S&amp;D">
(CS) Mindig megtévesztő, ha olyan számokat hasonlítunk össze, amelyek mögött emberi sorsok rejtőznek. Az Öntött Ólom hadművelet több mint ezer áldozatot követelt a gázai lakosság körében, szemben az izraeli fegyveres erők tizenhárom áldozatával. Kell-e többet tudnunk ennél ahhoz, hogy megállapítsuk, hogy ki a vétkes fél ebben a háborúban? Szerintem határozottan igen. Például azt, hogy 2006 után a Gázai-övezetből több ezer rakétát lőttek ki izraeli városok polgári lakosságára, és ezeket sűrűn lakott területekről és teljesen egyértelműen lakóépületekből lőtték ki. További kérdéseket kell feltennünk. Hogyan tudja egy állam ilyen helyzetben megvédeni polgárait? Lehet-e hadsereggel harcolni olyan terroristák ellen, akik élőpajzsként használják a polgári lakosságot? Amennyiben lehet, elkerülhetőek-e a polgári áldozatok? Mit tett a nemzetközi közösség a terrorizmus e formájának megakadályozása érdekében? Szándékosan vannak eltérő normák az emberi jogok betartását illetően? Az EU közös külpolitikája számára kihívást jelent választ találni e súlyos kérdésekre. A politika célját a párbeszéd elősegítése és a bizalom építése kell, hogy jelentse és türelmesen egy fenntartható békés megoldást kell keresnünk a Közel-Kelet egésze számára. Egy elfogulatlan vizsgálat, amely kiterjed a gázai konfliktus során felmerült és azt megelőző körülményekre, egy lépést jelenthet a helyes irányba.
<SPEAKER ID="154" NAME="Niccolò Rinaldi" AFFILIATION="ALDE">
(IT) Elnök úr, hölgyeim és uraim! A Goldstone-jelentésnek továbbra is mérföldkőként kell szolgálnia, amelynek még nem vizsgáltuk meg minden lehetséges jövőbeni elágazását, beleértve a nemzetközi jog megerősítését, amelyhez liberális demokrataként különösen ragaszkodunk.
<P>
Üdvözöljük a jelentésben megfogalmazott kérést az egyenlőtlen konfliktus polgári áldozatainak kifizetendő kártalanítására, illetve arra vonatkozóan, hogy a Nemzetközi Büntetőbíróságot minden olyan esetben be kell kapcsolni, amikor a felek nem folytatnak valóban független és pártatlan vizsgálatot, ahogy ezt tavaly januárban számos izraeli emberi jogi egyesület kérte. Ezek olyan tények, amelyek károsan hathatnak még egy olyan államra is mint Izrael, amely láthatóan többé már nem merít inspirációt a héber kultúra rendkívüli humanizmusából, melynek valamennyien örökösei vagyunk.
<P>
Az az igazság, hogy az erőszak továbbra is egy katasztrofális politika marad. A Hezbollah megerősödött a libanoni támadást követően, és a Hamász is erősebb ma Gázában. Bárki, aki a konfliktus után Gázában járt tanúsíthatja, hogy milyen borzalmasan szenvednek az emberek. Nekünk európaiaknak is azt kell ma mondanunk, különösen Gázának: maradjunk emberségesek!
<SPEAKER ID="155" NAME="Frieda Brepoels" AFFILIATION="Verts/ALE">
(NL) Úgy gondolom, hogy a Goldstone-jelentés világosan megmutatta, hogy a gázai háború során Izrael és a Hamász egyaránt megsértette az emberi jogokat. Az ENSZ már kétszer is felszólította mindkét felet, hogy végezzen független vizsgálatokat, de tizennégy hónap elteltével még mindig félresöprik ezt a felszólítást.
<P>
Felmerül bennem a kérdés, hogy az Európai Unió miért nem száll síkra a nemzetközi jog mellett? Miért engedi, hogy büntetlenség uralkodhasson a térségben? Nem leszünk hitelesek a nemzetközi jogok tiszteletben tartását illetően, ha az EU szó nélkül hagyja ezen háborús bűnöket. Ez a jelentés nem Izrael biztonságáról szól. Ez a jelentés az emberi jogok súlyos megsértéséről szól. Éppen ezért egyetlen elképzelhető érv sem szól amellett, amiért ne kellene végrehajtani ezt a jelentést.
<P>
Ezért nemcsak a főképviselőt, de a tagállamokat is arra kérem, hogy kövessenek el mindent annak érdekében, hogy megfelelő nyomon követés folyjon a helyszínen. Végül is, ez az egyetlen mód arra, hogy esélyt adjunk a béketárgyalások újraindításának.
<SPEAKER ID="156" NAME="Peter van Dalen" AFFILIATION="ECR">
(NL) Ez a jelentés egyoldalú. Komoly bírálattal illeti Izraelt, többek között azért, amiért gazdasági és polgári célpontokra lőtt. A Hamász azonban, visszaélt ezekkel az épületekkel. Sajnos a Goldstone-jelentés feleslegesnek tartotta kivizsgálni azt, hogy valóban így történt-e. Goldstone úr nem vizsgálta meg a Hamász által elkövetett hibákat, és következésképpen Izrael körmére koppintott. Nem bízunk a jelentésben, mivel más források állítása szerint, a Hamász valóban kórházakban, mentőszolgálatoknál és lakóépületekben sáncolta el magát.
<P>
Elnök úr, befejezésképpen egy pozitív megjegyzésem lenne. A Goldstone-jelentés sok vádat fogalmaz meg, és ezeket ki kell vizsgálni. Az izraeli kormány helyesen lépett fel kezdeményezőleg e tekintetben, és büntetőjogi vizsgálatot indított. Ez üdvözlendő. Én azonban attól félek, hogy még sokáig kell várnunk arra, hogy a Hamász ugyanilyen szintű önvizsgálatot tanúsítson.
<SPEAKER ID="157" NAME="Patrick Le Hyaric" AFFILIATION="GUE/NGL">
(FR) Akár tetszik nekünk akár nem, az Egyesült Nemzetek Közgyűlése elfogadta a Goldstone-jelentést, és nem látom be, hogy miért kellene kettős mércét alkalmazni a nemzetközi jogot illetően. A nemzetközi jog az nemzetközi jog, és a Goldstone-jelentés használja a "háborús bűncselekmény” kifejezést, amit a televízió-képernyőn mindenki világosan láthatott. Még az izraeli katonák is tanúvallomást tettek arról, hogy utasítást kaptak arra, hogy a polgári lakosságra lőjenek.
<P>
Ilyen körülmények között, az Európai Uniónak és a Parlamentünknek olyan feltételeket kell teremtenie, amelyek biztosítják, hogy az izraeli kormány tiszteletben tartja a nemzetközi jogot, szükség esetén szankcióként használva az EU-Izrael társulási megállapodás 2. cikkének felfüggesztését. E cikk rendelkezése értelmében "a két fél közötti kapcsolatoknak az emberi jogok tiszteletbentartásán és a demokrácia tiszteletén kell alapulnia”. Ez ilyen egyszerű; mindössze alkalmazni kell.
<P>
Az Európai Uniónak éppen ezért világossá kell tennie arra vonatkozó szándékát, hogy az ügyet a Nemzetközi Büntetőbírósághoz kell utalni, amennyiben semmi sem történik, a Goldstone-jelentés ajánlásának megfelelően. Végezetül, a Parlamentünknek határoznia kell egy alapvető kérdésben: egy harmonikus világot akarunk-e, ahol végül az igazság és béke uralkodik mindenekfelett, vagy pedig az erőpolitika dzsungeltörvényét akarjuk? Felelősségteljesen kell eljárnunk Európa és az egész világ népei érdekében.
<SPEAKER ID="158" NAME="Morten Messerschmidt" AFFILIATION="EFD">
(DA) Elnök úr, ez az ügy - ez a jelentés - egy alapvetően kínos fejezete az ENSZ történetének. Ki tudná tisztességesen megvitatni a gázai háború kérdését anélkül, hogy ne szólna arról a több ezer Qassam rakétáról, amit nyolc éven keresztül Izrael békés polgári lakosságára zúdítottak? Ki tudná tisztességesen megvitatni ezt a kérdést anélkül, hogy ne tenne említést az Egyiptom és Gáza, valamint más területek között létező több száz alagútról, melyeken keresztül fegyvereket csempésznek, hogy zsidó érdekeket sértsenek Izraelben? Ki írhat meg tisztességesen egy ilyen jelentést anélkül, hogy ne szerepelne benne az a tény, hogy Izrael egy jól működő jogrendszer, miközben Palesztinában egyetlen gyilkost, vagy egyetlen terroristát sem vontak felelősségre bűneiért? Mindhárom kérdésre Goldstone bíró a válasz. Ez botrányos! Kínos az ENSZ rendszerére nézve és azzal, hogy egyáltalán megtartjuk ezt a vitát, itt a Parlamentben, az EU számára is kínos üggyé válik.
<SPEAKER ID="159" NAME="Proinsias De Rossa" AFFILIATION="S&amp;D">
Elnök úr! A vitát hallgatva nehéz megállapítani, hogy egyes felszólalók milyen jelentést is olvastak. Biztos, hogy nem ugyanazt, amit én.
<P>
Izrael nem biztosítja ennek a Parlamentnek azt a demokratikus jogot, hogy találkozzon a Palesztin Törvényhozó Tanács tagjaival Gázában, és külügyminisztereinknek nem engedélyezi a belépést. Meggyilkoltak egy Hamász harcost, nagy valószínűséggel hamis európai útlevelet használó izraeli ügynökök, megsértve ezzel az ír, a brit, a francia, a német és a dubaji szuverenitást. Izrael lekezelően bánik velünk, ami nem meglepő, mivel továbbra is büntetlenül megsértheti a több millió palesztin jogait.
<P>
Az emberi jogok és a jogállamiság iránti elkötelezettségünk lakmusz-próbáját az jelenti majd, hogy hogyan reagálunk a Goldstone-jelentésre, amely megállapította, hogy Gáza ostroma a lakosság kollektív megbüntetése volt, és az Öntött Ólom hadművelet e politika továbbvitelét szolgálta. Bizonyítékokat talált a szándékos kínzásokra, az embertelen bánásmódra és arra vonatkozóan, hogy szándékosan okoztak súlyos emberi szenvedést. A jelentés azt ajánlja, hogy a Nemzetközi Büntetőbírósághoz kell fordulni illetve, hogy a Kvartettnek ragaszkodnia kell a jogállamisághoz.
<P>
Támogatom Goldstone Genfi Egyezményekben részes tagállamokhoz intézett felhívását, beleértve Írországot is, hogy a nemzeti bíróságokon indítsanak büntetőeljárásokat a háborús bűnök állítólagos elkövetői ellen.
<P>
Egy helyesbítést szeretnék tenni mielőtt befejezem, miszerint többször is azt állították, hogy ez a jelentés nem foglalkozik a Hamász által Izraelre kilőtt rakétákkal. A 31. oldalon azonban, a jelentés említést tesz arról, hogy palesztin fegyveres erők Dél-Izraelre kilőtt rakéta és aknatámadásai milyen hatással voltak a polgári lakosságra.
<SPEAKER ID="160" NAME="Hannu Takkula" AFFILIATION="ALDE">
(FI) Elnök úr, az Európai Unió tagjaként nem feledkezhetünk meg arról, hogy melyek Európa értékei. Ezek a demokrácia, az emberi jogok, a véleménynyilvánítás szabadsága, és ezekhez mindenhol ragaszkodnunk kell.
<P>
A jelentés célja egy pártatlan tanulmány készítése volt, ami sajnálatos módon nem sikerült neki. Ezt minden olyan fél elismeri, amely megismerte, és a jelentés forrásanyagából is világosan kiderül.
<P>
Arról sem szabad megfeledkeznünk, hogy az egész ügy mögött olyan országok rejlenek, mint Kuba, Pakisztán, Egyiptom és Szaúd-Arábia, amelyek más értékeket ismernek el, mint az Európai Unió és Izrael.
<P>
Nagyon megdöbbentett De Rossa úr és De Keyser asszony itt elhangzott megjegyzése: kíváncsi lennék, hogy vajon milyen jelentést is olvastak. Ha bármit is tudnak, mint ahogy tudnak, a Hamász és Fatah között folyó polgárháborúról, és hogy milyen sok emberélet esett ennek áldozatául, akkor egyetértenek majd azzal, hogy be kell avatkoznunk a folyamatba, melynek következtében a palesztinoknak sikerül majd egy olyan vezetést és közös hangot találniuk, amellyel elkezdhetik saját országuk jövőjét építeni és nem csak tönkretenni, ahogy az izraeli demokratikus társadalmat is azáltal, hogy rakétákat lőnek ki rá.
<P>
Szeretném elmondani, hogy ez a jelentés sajnos szégyenfoltja az ENSZ történetének. Nem szabad megfeledkeznünk arról, hogy Ghilad Shalit, egy európai, egy francia és egy izraeli katona még mindig a Hamász börtönében van, és mindent meg kell tennünk a kiszabadításukért. Ezt a lépést kell elsőként megtennünk.
<SPEAKER ID="161" NAME="Geoffrey Van Orden" AFFILIATION="ECR">
Elnök úr! Azok, akik Izrael barátai vagyunk sokféle szempontból is megkérdőjelezhettük volna azt a módot ahogy Izrael beavatkozott Gázába, azt azonban semmiképpen, hogy Izraelnek joga van megvédeni önmagát és hatékony lépéseket tenni azok ellen, akik terrorcselekményeket terveznek és követnek el ellene.
<P>
Mélységesen együttérzek a hétköznapi palesztin emberekkel, akiket önjelölt vezetőik, és a közöttük lévő hivatásos terroristák 60 éven keresztül cserbenhagytak.
<P>
Kezdettől fogva világos volt, hogy a jelentés, amely az ENSZ kétes Emberi Jogi Tanácsától ered, - és Howitt úr, ez az, amit képviselőcsoportunk vezetője bírált, nem pedig magát az ENSZ-t; attól tartok, hogy az Ön kicsinyes pártra vonatkozó megjegyzése igen méltatlan volt - egyoldalúan fogja Izraelt elítélni. Miközben messzemenő elvárásokat fogalmaz meg Izraellel szemben, a Hamászt szinte alig érinti. Nem szólítja fel arra, hogy vessen véget a terrorizmusnak és az Izrael elleni támadásoknak, mindössze arra kéri az úgynevezett palesztin fegyveres csoportokat, hogy hagyjanak fel az izraeli polgári lakosság elleni támadásokkal és próbálják megakadályozni, hogy a palesztin civil lakosságot bántódás érje.
<P>
Az 554 oldalas jelentésben semmilyen építő és pozitív javaslatot sem látok egy tartós béke és stabilitás megteremtésére. Ehelyett azt találjuk, hogy az emberi jog retorikáját és a Nemzetközi Büntetőbíróság eszközeit használja fel arra, hogy Izraelt támadja, és azt kell mondanom, hogy egy ilyen elferdítés nem válik az Egyesült Nemzetek javára.
<SPEAKER ID="162" NAME="Alexandra Thein" AFFILIATION="ALDE">
(DE) Elnök úr! A konfliktusban részt vevő egyik fél sem teljesítette az Egyesült Nemzetek követeléseit a Goldstone-jelentésben megfogalmazott gyanúsítások hiteles és független vizsgálatát illetően. Ez sajnálatos, különösen Izrael oldaláról, mivel akármilyen ellentmondásos is a Goldstone-jelentés, minden olyan állam, amely a jogállamiságon alapuló demokratikus államnak nevezi magát, köteles lehetővé tenni, hogy ilyen súlyos gyanúsításokkal kapcsolatban független vizsgálatot folytassanak. Az izraeli hadsereg részéről lefolytatott belső katonai vizsgálat, amely már önmagában is gyanús, nem elegendő.
<P>
Amennyiben az EU komolyan veszi az emberi jogok és nemzetközi jog tiszteletben tartására vonatkozó saját elveit, akkor mindkét félre nagyobb nyomást kell gyakorolnia, és ez vonatkozik a kétoldalú kapcsolataira is, és ragaszkodnia kell ahhoz, hogy a nemzetközi és humanitárius jog esetleges megsértésének kivizsgálása a jogállamiság elve alapján történjen. A háborús bűncselekményeket a nemzetközi jog alapján kell megbüntetni, ahogy az már itt többször elhangzott. Amennyiben szükséges, a Nemzetközi Büntetőbíróság ügyészének a Római Alapokmány 12. cikkének (3) bekezdése alapján kell a vizsgálatokat lefolytatnia. A Goldstone-jelentés alapján azonban, jelenleg semmi sem indokolja, hogy folytatódjon Gáza ostroma.
<SPEAKER ID="163" NAME="Miroslav Mikolášik" AFFILIATION="PPE">
(SK) A Goldstone-jelentés, melynek következtetéseiről és ajánlásairól ma beszélünk, nem veszi figyelembe Izrael önvédelemhez való jogát. Izrael tavalyi beavatkozása a Gázai-övezetbe, egy nagyon kemény lépés volt, és személy szerint sajnálatot érzek az áldozatok és a családok iránt. Ugyanakkor nem szabad megfeledkeznünk arról, hogy ez egy végső válasz volt Izrael sűrűn lakott területei ellen több éve folytatott palesztin támadásokra.
<P>
A Hamász nemrég bejelentette, hogy kész párbeszédet folytatni a nemzetközi közösséggel, beleértve az EU-t és az USA-t is. Határozott kérésem lenne, hogy egészen addig ne adjunk helyt egy ilyen elképzelésnek, amíg a Hamász minden kétséget kizáróan nem ismeri el Izrael létezéshez való jogát, és nem mond le az erőszakról. Sajnáljuk ezen hosszan elhúzódó konfliktus áldozatait, de alapvető fontosságú, hogy megbízható palesztin tárgyalófelünk legyen a béketárgyalásokon, és ez a palesztin nép törvényes, megbízható és felelősségteljes képviselőjét jelenti. Amíg ezt nem sikerül elérni, addig csak időpocsékolás a több száz oldalas nemzetközi ajánlások elkészítése.
<P>
Szeretném Egyiptom szerepét is hangsúlyozni, melynek erőteljesen kell fellépnie annak érdekében, hogy a földalatti alagutakon átcsempészett fegyverek formájában semmilyen segítség se juthasson el a terroristákhoz Gázában.
<SPEAKER ID="164" NAME="Antigoni Papadopoulou" AFFILIATION="S&amp;D">
(EL) Elnök úr, a Goldstone-jelentés fején találja a szöget. Nem segít az a politika, ha mindkét oldalt egyenlő alapon kezeljük. Egy sor bűntettet követtek és követnek el még ma is Gázában. Szegénység, szenvedés és a palesztin nép emberi jogainak égbekiáltó megsértése tapasztalható. Tanúk vannak erre. A Vörös Kereszt, a Nemzetközi Bank és az Európa Tanács jelentései tanúsítják a palesztinok ellen elkövetett bűntetteket, a pénzügyi elszegényedést, és az embertelen gázai életkörülményeket.
<P>
Nem hunyhatunk szemet e felett. Az emberiség már több éve szemtanúja a palesztinok ellen elkövetett erőszakos cselekményeknek. Az izraeli háborús gépezet önvédelemre való hivatkozással, könyörtelenül támadásokat hajt végre. A palesztin nép szenved.
<P>
Teljes szívvel-lélekkel elítéljük Izrael polgári lakosságának meggyilkolását is. Ugyanakkor ez nem jogosítja fel Izraelt arra, hogy önvédelemből sorozatos bűncselekményeket kövessen el a palesztinok ellen. Ez nem szolgáltathat ürügyet Izraelnek ahhoz, hogy ilyen bűntetteket hajtson végre.
<P>
Természetesen mi nem vagyunk döntőbírók, és Poncius Pilátus szerepe sem illet meg bennünket. Nem moshatjuk kezeinket, és nem engedhetjük, hogy a vérontás tovább folytatódjon, és az izraeli bűnök megtorlatlanul maradjanak. Azzal, hogy tisztelettudóak kívánunk lenni, és nem cselekszünk, azzal lehetővé tesszük, hogy elmaradjon a felelősségre vonás. Hagyjuk, hogy az elkövetők büntetlenek maradjanak, és lelkiismeretlenül bánunk az áldozatokkal. Azt tesszük lehetővé, hogy az erő törvénye érvényesüljön.
<SPEAKER ID="165" NAME="Michael Theurer" AFFILIATION="ALDE">
(DE) Elnök úr! A Goldstone-jelentés bemutatja, hogy mindkét oldal megsértette az emberi jogokat. Nyilvánvaló, hogy a több mint 1400 áldozat a Gázai-övezetben, túlságosan sok. Ugyanakkor abban is biztos vagyok, hogy ha nem került volna sor az Izrael elleni rakétatámadásokra, akkor a katonai válasz is elmaradt volna. Az Izraelbe utazó küldöttség látogatása során azt tapasztaltuk, hogy Izrael nem veszi félvállról a katonai műveleteket. A Goldstone-jelentés legfőbb vádja, miszerint Izrael szándékosan és folyamatosan támadta a polgári lakosságot, nem állja meg a helyét. Nem történt kielégítő vizsgálat arra vonatkozóan, hogy a Hamász milyen mértékben használta élőpajzsként a polgári lakosságot. Ugyanakkor a jelentés említést tesz arról, hogy az izraeli hadsereg telefonon és szórólapokon keresztül figyelmeztetéseket küldött. A Hamász semmi ehhez hasonlót sem tett az Izrael elleni rakétatámadások esetében.
<P>
Ugyanakkor azt a kérdést is fel kell tennünk, hogy vajon elegendő-e az, amit maga az ENSZ tett Gázában például annak érdekében, hogy megakadályozza a Hamász rakéták kilövését az ENSZ létesítmények közeléből. Nem gondolom, hogy a Goldstone-jelentés alapul szolgálna ahhoz, hogy Izrael ellen további terrorista támadásokat hajtsanak végre - erre nem jogosít fel. Valószínűleg ez minden, amit a jelentés tesz. Ugyanakkor az viszont egyértelmű itt az Európai Parlamentben, hogy követelnünk kell az emberi jogok tiszteletben tartását és mindkét felet arra kell felszólítanunk, hogy térjenek vissza a békefolyamathoz.
<SPEAKER ID="166" NAME="Nicole Kiil-Nielsen" AFFILIATION="Verts/ALE">
(FR) Elnök úr! Izraelben démonizálják Goldstone bíró munkáját, és teljesen hiteltelenné teszik az emberek szemében. Ezzel egyidőben harcos rágalomkampányt folytatnak az emberi jogvédők, nevezetesen az Új Izrael Alap ellen, amely alapítvány finanszírozza a legfőbb emberjogvédő izraeli szervezeteket, és különösképpen elnöke, Naomi Chazan, volt Knesszet képviselő, akadémikus és értelmiségi ellen, aki a nők jogai és a béke védelme melletti elkötelezettségéről ismert.
<P>
Tizenhárom pacifista csoport, mint például a Bethlehem és a Csend Megtörése, egy valóságos boszorkányüldözés áldozata. Az Európai Uniónak hiánytalanul támogatnia kell az emberi jogvédőket minden országban, beleértve Izraelt is, mert ennek büntetlensége a demokratikus értékek megsértését jelenti. Az Európai Uniónak saját démonjaitól kell Izraelt megvédenie.
<SPEAKER ID="167" NAME="Robert Atkins" AFFILIATION="ECR">
Elnök úr! Mindkét oldal vétkes, de Izrael reakciója a jelentéssel és az Öntött Ólom hadművelettel kapcsolatban eltúlzott volt. Goldstone tiszteletben álló, jelentős hírnévnek örvendő, bíró, és zsidó. A jelentésben kétségtelenül fellelhetők hiányosságok, de Izraelnek el kell ismernie, hogy a bírálat alapja tényeken nyugszik. Csak meg kell hallgatni azokat az izraeli katonákat, akik a "Csend Megtörése” szervezetben elismerik, hogy több alkalommal is kétes cselekedeteket hajtottak végre.
<P>
Izrael a vizsgálat következtében kénytelen volt beismerni a fehér foszfor használatát, miért nem folytattak le tényleges vizsgálatot az esetleges, ha nem valóságos háborús bűnökben érintett katonái elleni? A Palesztin Nemzeti Hatóság elismerte a szabálysértéseket, de Izrael nem lehet ilyen arrogáns sem ezzel, sem a közelmúltbeli dubai merénylet kérdésével kapcsolatban, és el kell ismernie a tisztességes emberek jogos aggodalmát, amely világszerte tapasztalható.
<SPEAKER ID="168" NAME="Seán Kelly" AFFILIATION="PPE">
Elnök úr! Úgy tűnik, hogy ebben a vitában a három kulcsszó a "független”, az "egyenlő” és a "semleges”. Független vizsgálatot kell lefolytatni az emberi jogok állítólagos megsértésével kapcsolatban. Egyenlő mértékben kell elítélni a jogsértőket és mindenekfelett, egy olyan erőteljes semleges fellépésre van szükség, amely képes közvetíteni ebben a sajnálatos konfliktusban, és amely sajnos jelenleg nem létezik, mivel meglehetősen jól ismert az erős országok jelentős többségének álláspontját.
<P>
Úgy gondolom, hogy nagyszerű lehetősége van a főképviselőnek, illetve a Tanács újonnan létrehozott elnökének erre a semleges fellépésre, hasonlóan ahhoz, ahogy azt George Mitchell tette Észak-Írországban, aminek következtében most béke van nálunk és emberek, akik éveken keresztül lőtték és gyilkolták egymást, most együtt ülnek a kormányban. A főképviselőnek ugyanilyen lehetősége van arra, hogy biztosítsa ezt a semleges, független és tisztességes fellépést, ami sajnos nagyon hiányzik.
<SPEAKER ID="169" NAME="Diane Dodds" AFFILIATION="NI">
Elnök úr! Arra szeretném kérni Kelly urat, és biztos vagyok abban, hogy szívesen meg is teszi, hogy pontosítsa szavait. Az a párt, amelyet én képviselek Észak-Írországban, kormányon van, az én pártom mindig is békés párt volt és senkire sem lövöldözött és senkit sem ölt meg.
<P>
Sokkal inkább az IRA és annak politikai képviselői tették ezt.
<SPEAKER ID="170" NAME="Diego López Garrido">
a Tanács soros elnöke. - (ES) Elnök úr! A vita, amely szerintem nagyon sokrétű volt, nemcsak magáról a Goldstone-jelentésről, de a jelentést kiváltó helyzetről is szólt.
<P>
Úgy gondolom, az elnökség nevében újra elmondhatjuk, hogy a Goldstone-jelentés egy hivatkozási pont, ahogy azt a Tanács, valamint Georgieva asszony a Bizottság nevében is mondta, akinek köszönöm beszédét. Ez egy megbízható jelentés, objektívnak tűnik és kimondja, hogy konfliktusban érintett felek rendkívül súlyos mértékben megsértették, illetve feltehetőleg megsértették az emberi jogokat.
<P>
Az Európai Unió nem maradhat közömbös a Goldstone-jelentés tartalmát illetően. Az Európai Unió nem maradhat közömbös egy olyan jelentéssel kapcsolatban, amely objektíven és megbízhatóan ad számot arról, hogy egyes esetekben nagyon súlyosan megsérthették az emberi jogokat.
<P>
Éppen ezért úgy gondoljuk, hogy a jelentés alapján született javaslat - miszerint független, hiteles vizsgálatot kell lefolytatni - jelenti a legmegfelelőbb reakciót erre a jelentésre, ami egy fontos jelentés, és valamennyiünket komolyan kell, hogy érintsen. Valamennyiünknek, akik az Európai Unióhoz és Parlamenthez hasonlóan, hiszünk az emberi jogokban és azok megvédésében, reagálnunk kell erre a jelentésre. Éppen ezért kell reagálnunk a jelentés alapján azokra az emberi jogok ellen elkövetett rendkívül súlyos jogsértésekre, amelyekre ez esetben sor került.
<P>
A jelentést meg fogják vitatni, és úgy gondoljuk, hogy az Egyesült Nemzetekben lefolytatott vitát támogatnunk kell. Az Emberi Jogi Tanácsban is megvitatásra kerül majd. Elmondhatjuk Önöknek, hogy a Nemzetközi Büntetőbíróság is dolgozik ezen és vizsgálatokat folytat, és úgy gondolom, hogy az Európai Uniónak éppen ezért továbbra is konstruktív és összehangolt álláspontot kell képviselnie a Goldstone-jelentésben felvetett rendkívül súlyos ügyeket illetően, és a Tanács elnöksége ezt fogja tenni.
<SPEAKER ID="171" NAME="Kristalina Georgieva">
a Bizottság tagja. - Elnök úr! Először is szeretném egyértelműen jelezni, hogy a Bizottság következetesen és erőteljesen adott hangot a gázai helyzettel kapcsolatos súlyos aggályainak. Elődöm, Louis Michel, közvetlenül az Öntött Ólom hadművelet után ment Gázába. Szemtanúja volt annak, hogy mindkét oldal jogsértéseket követett el és felszólalt ezek ellen.
<P>
Nekünk a Bizottságban nagyon fontos, hogy két kérdés mindig kiemelt helyen szerepeljen a napirendünkön. Az első: minden félnek maradéktalanul tiszteletben kell tartania a nemzetközi humanitárius jogot; a második: biztosítani kell, hogy a humanitárius segélyakciók ténylegesen eljussanak a gázai emberekhez.
<P>
A tavaly januári konfliktus óta, az EU világossá tette, hogy szorosan nyomon fogja követni a nemzetközi humanitárius jog ellen elkövetett állítólagos jogsértések kivizsgálását, és a Bizottság kiemelte és továbbra is nyomatékosan hangsúlyozza az elszámoltathatóság fontosságát, illetve azt, hogy a nemzetközi jog megsértése nem maradhat büntetlen.
<P>
A közel-keleti békefolyamat keretében, az emberi jogok és a nemzetközi humanitárius jog tiszteletben tartása legalább olyan fontos, mint eddig valaha - sőt talán még fontosabb.
<P>
Ahhoz, hogy az EU hiteles szereplő lehessen a békefolyamatban, nyilvánvaló kell tennie, hogy minden vonatkozásban az uniós alapértékeket érvényesíti, és mindenkor, minden kérdés esetében következetesen megfelel a nemzetközi jog vívmányainak. Az elnökség megerősítése végett szeretnék újra rámutatni arra, hogy egy közös uniós irányvonal kialakítása a Goldstone kérdéskört illetően, nagyon fontos lépés lenne ebbe az irányba.
<SPEAKER ID="172" NAME="Elnök">
A vitát lezárom.
<P>
A szavazásra a következő ülésen kerül sor.
<P>
Írásbeli nyilatkozatok (az eljárási szabályzat 149. cikke)
<SPEAKER ID="997" NAME="Corina Creţu" AFFILIATION="S&amp;D">
írásban. - (RO) A rendkívül ellentmondásos és erős érzelmeket felkavaró helyzetfeltáró Goldstone-jelentés nehéznek találja az érintett felek jóváhagyását megszerezni, amikor a 2008 decemberében és 2009 januárjában, az izraeli hadsereg és a palesztin fegyveresek közötti összecsapások Gázában, a Hamász uralta térségben, mindkét oldalon szenvedéshez vezettek. Függetlenül attól, hogy a felek milyen álláspontot képviselnek a Goldstone-jelentéssel kapcsolatban, remélem, hogy nem jelenthet ürügyet a palesztin probléma végleges békés megoldását célzó tárgyalások késleltetésére. Ebben a térségben az a legfontosabb, hogy újrainduljanak a béketárgyalások, amelyeken - ahogy eddig is - az Európai Unió és az Amerikai Egyesült Államok is egyaránt részt vesz. A megszületendő megoldásoknak biztosítaniuk kell Izrael Állam fennmaradását a térségben, a palesztinok számára pedig garanciát kell nyújtaniuk arra vonatkozóan, hogy méltósággal élhessenek a saját élhető, demokratikus és független államukban. Az Európai Uniónak nagyobb felelősséget kell vállalnia ebben a folyamatban annak érdekében, hogy normális kapcsolat alakulhasson ki Izrael és Palesztina között. Szerintem nem szabad megfeledkeznünk a Goldstone-jelentés legfontosabb pontjáról: semmi sem igazolhatja a védtelen emberek szenvedését és ahhoz, hogy véget tudjunk vetni ennek a helyzetnek, ahhoz párbeszédre, nem pedig összecsapásokra és az erő alkalmazására lenne szükség.
<SPEAKER ID="173" NAME="Andreas Mölzer" AFFILIATION="NI">
írásban. - (DE) 2009. november 5-én az Egyesült Nemzetek Közgyűlése elfogadta a Goldstone-jelentést, valamint a 64/10 sz. határozatot. Ezen dokumentumok mind Izraelt, mind a palesztinokat felszólították arra, hogy három hónapon belül vizsgálják ki a gázai konfliktus során esetlegesen elkövetett emberi jogsértéseket. Sajnálatos módon, sem Izrael, sem a palesztinok mindezidáig nem tettek eleget e kérésnek. Ez nagy szégyen, mivel a Goldstone-jelentés nagyon részletesen felsorolja a két fél által elkövetett gaztetteket és bűntetteket. A jelentés szerint, a három hétig tartó támadás során Izrael súlyosan megsértette a nemzetközi jogot. Válogatás nélkül intézett támadásokat a polgári lakosság ellen és házakat bombázott. A foszforbomba használatáról, melyet a nemzetközi közösség elítélt, szintén említést tesz. A jelentés szerint a palesztinok viszont rakétákat és aknavető lövedéket használtak a polgári lakosság szándékos meggyilkolásához. E vádak olyan súlyosak, hogy okvetlenül ki kell őket vizsgálni, mégpedig gyorsan. Mivel az ENSZ Biztonsági Tanácsa elutasította a Goldstone-jelentést, feltehetőleg nem fog teljesülni a jelentésben szereplő ajánlás, nevezetesen, hogy a hágai Nemzetközi Büntetőbírósághoz (NBB) utalják az ügyet. Ezért arra kérem az Európai Unió külügyi és biztonságpolitikai új főképviselőt, Ashton bárónőt, hogy komoly nyomást gyakoroljon a konfliktusban részt vevő mindkét félre és a bűncselekmények felülvizsgálatára kérje őket.
<SPEAKER ID="174" NAME="Róża, Gräfin von Thun Und Hohenstein" AFFILIATION="PPE">
írásban. - (PL) Elnök úr! Goldstone bíró jelentését úgy mutatják be a nemzetközi színtéren, mint a Gázai-övezetben, 2009. telén lezajlott műveletről szóló objektív dokumentumot. Mindeközben, a különböző források szerint, elkészítésének módja nem teszi lehetővé, hogy tiszta lelkiismerettel hivatkozzunk rá. Számos olyan sajátosságot szeretnék megemlíteni, amelyeket Dore Gold nagykövet úr, a Brandeis Egyetemen Goldstone bíróval folytatott vitája során felhozott, és amelyeket az izraeli Külügyminisztérium is hangsúlyozott.
<P>
Úgy tűnik, hogy a misszió tagjai a konfliktusról vallott meggyőződésüknek már a misszió megkezdése előtt is hangot adtak, és amikor a Gázai-övezetben voltak, akkor a Hamász képviselői kísérték őket, és a szemtanúk kikérdezése az ő jelenlétükben zajlott. Goldstone bíró nem volt kellően körültekintő a bizonyítékok megvizsgálása során. Az is igazságtalannak tűnik, hogy az izraeli hatóságok jelentésben idézett szavait nem tartják megbízhatónak, miközben a gázai hatóságok, mint például a Hamász álláspontjával kapcsolatosan, a misszió tagjaiban semmilyen kétség sem merül fel.
<P>
Tekintettel a Goldstone-jelentéssel kapcsolatban előbb említett kritikákra, felszólítom a Bizottságot és az Európai Parlamentet, hogy gondoskodjon arról, hogy az európai közvélemény a Gázai-övezetben kialakult helyzetre vonatkozóan mindkét fél érveit megismerhesse. Az Európai Unió ügyel arra, hogy az Izraellel fenntartott gazdasági kapcsolatok a lehető legjobbak legyenek. Éppen ezért még inkább fontos, hogy kapcsolatainkat a kölcsönös bizalomra építsük. Ehhez azonban nem lesz elég, ha kizárólag Goldstone bíró jelentésére támaszkodunk.
