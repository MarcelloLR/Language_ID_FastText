<CHAPTER ID="020">
A barcelonai folyamat: Unió a Mediterráneumért (vita) 
<SPEAKER ID="144" NAME="Elnök">
A következő tétel Napoletano asszony jelentése, a Külügyi Bizottság nevében, a következő címmel: A barcelonai folyamat: Unió a Mediterráneumért.
<SPEAKER ID="145" NAME="Pasqualina Napoletano" LANGUAGE="IT">
Elnök asszony, FerreroWaldner asszony, Vondra úr, Hölgyeim és uraim! Ezzel a jelentéssel a Parlament az euro-mediterrán partnerség erősítéséhez való konstruktív hozzájárulásra tesz javaslatot.
<P>
A tavaly július 14-i párizsi csúcstalálkozóból eredő javaslatok két célkitűzést határoztak meg, amelyek támogatásunkra érdemesek. Ezek közül az első, hogy gyakorlati formát kell adnunk a gazdasági, regionális és környezeti integrációs projekteknek és hatékonyabbá kell tennünk azokat egy, az e feladatok ellátásával megbízott titkárság létrehozásával, amely köz- és magánfinanszírozásban részesül; a második a politikai párbeszéd erősítése az egész folyamaton belül, új intézményeken, például a társelnökségen, az állam- és kormányfők csúcstalálkozóján és a rendszeres külügyminiszteri találkozókon keresztül. Ebben az összefüggésben szeretném kihangsúlyozni az Euro-Mediterrán Parlamenti Közgyűlés szerepét, amelyet elismertek a párizsi szövegben, majd a marseille-i dokumentumban.
<P>
A Parlament a gázai tragikus események után kialakult patthelyzetből kivezető út keresésében kíván segíteni. Sok függ azonban attól a politikától, amelyet a választások után megalakult új izraeli kormány fog követni. Ki szeretném azonban emelni, hogy az Euro-Mediterrán Parlamenti Közgyűlés a közeljövőben fog összeülni és be fogja mutatni azt a szerepet, amelyet a parlamenteknek játszniuk kell még ebben a nehéz helyzetben is.
<P>
Hangsúlyozni szeretnénk az intézmények azon értékét, amely az Európai Uniót, valamint a Földközi-tenger déli és keleti országait is bevonja, jelezve ugyanakkor, hogy elengedhetetlen, hogy a teljes projekt ne csak a kormányközi megközelítésre korlátozódjon. A civil társadalom és a szociális partnerek széleskörű bevonását reméljük, nem utolsósorban azért, mert a gazdasági válság súlyosbíthatja a már endemikus és szörnyű problémákat, mint például a munkanélküliség és a növekvő migrációs nyomás, amely ezt a jelenséget még nehezebben kezelhetővé teszi. Arra szólítunk fel, hogy nagyobb figyelmet kell szentelni az emberi jogi kérdéseknek, amelyek többé vagy kevésbé minden partnerország magatartását befolyásolják.
<P>
Az intézmények tekintetében ne felejtsük el, hogy a Lisszaboni Szerződés hatályba lépésével az Európai Unió koherens és struktúrált képviseletet biztosíthat magának a Tanács elnökén és az európai külügyminiszteren mint új intézményeken keresztül. Ugyanakkor az európai jelenlét terén üdvös lenne a folyamatosság biztosítása, legalább a társelnökségben. Tudjuk, hogy a cseh elnökség fogékony volt erre és reméljük, hogy a svéd elnökség is kész elfogadni ezt az üzenetet.
<P>
Elnök asszony! Hölgyeim és uraim! Szeretném megköszönni minden tagtársamnak, valamint a különböző képviselőcsoportoknak és bizottságoknak, hogy véleményt nyilvánítottak. Valamennyien hozzájárultak e jelentés tervezetének elkészítéséhez, amely úgy gondolom, hogy széleskörű támogatást élvez.
<SPEAKER ID="146" NAME="Alexandr Vondra">
a Tanács soros elnöke. - Elnök asszony! Hálás vagyok a lehetőségért, hogy hozzájárulhatok a mai vitához a barcelonai folyamat: Unió a Mediterráneumért kérdéskörében. Tudom, hogy a Parlament ezt a témát külön érdeklődéssel követi. Pasqualina Napoletanot különösen is dicséret illeti. Ennek eredményeként az állásfoglalásra irányuló indítvány, amelyről később fognak szavazni, értékes hozzájárulást jelent közös munkánkhoz.
<P>
A tavaly júliusi párizsi csúcstalálkozó létrehozta az Unió a Mediterráneumért szervezetet és megalkotta a meglévő barcelonai folyamatra épülő partnerséget. A jelenlegi rotációs elnökség ennek a partnerségnek az erősítését részesíti elsőbbségben. Bár a Lisszaboni Szerződés még nem lépett hatályba, biztosíthatom Önöket, hogy a közös tulajdon szellemében különös hangsúlyt helyezünk e kezdeményezés fejlesztésére, és különösen a regionális projektekre. Ezek fontosak. A régió polgárai számára konkrét jelzést adnak, hogy a partnerség az ő érdekükben dolgozik.
<P>
Az Unió a Mediterráneumért nem az egyetlen együttműködési mechanizmus. A bilaterális dimenzió az európai szomszédsági politika alatt folytatódik, és bizonyos esetekben csatlakozást megelőző keretrendszerrel egészül ki - éppúgy, mint Mauritánia esetében az AKCS-keretrendszer.
<P>
Ezek a megközelítések együttesen ösztönzik a reformot az egyes országokon belül, és erősítik a regionális együttműködést. Természetesen a szomszédsági politika is jelentős keleti dimenzióval rendelkezik, és igazán üdvözöljük e politika párhuzamos fejlődését.
<P>
A párizsi csúcstalálkozón az a megállapodás született, hogy a munka négy kulcsterületen folytatódik tovább: a Földközi-tenger térségében a szennyezésmentesítés; tengeri és szárazföldi autópályák; polgári védelem; és alternatív energiák fejlesztése, például a földközi-tengeri napenergiaterven keresztül.
<P>
Különös figyelmet kap a felsőoktatás és a kutatás, valamint az üzleti vállalkozások támogatása a mediterrán üzletfejlesztési kezdeményezésen keresztül. Az e területen indítványozott projektjavaslatok technikai vonatkozásait a tavalyi marseilles-i megállapodásnak megfelelően a Barcelonában létrehozandó titkárság intézi.
<P>
Ezeken a konkrét projektterületeken kívül az Unió a Mediterráneumért miniszteri értekezlete számos, mindannyiunkat érintő globális kihívással fog foglalkozni. Ezek közé tartozik a béke és a biztonság keresése, a gazdasági válság társadalmi és geopolitikai hatása, környezeti kérdések, a migrációs áramlások és a nők szerepe társadalmainkban.
<P>
Két olyan különleges együttműködési terület van, amelyről tudom, hogy e Parlament számára fontos, és amelyet mi is teljes mértékben támogatunk. Az első egy parlamentközi együttműködés az Euro-Mediterrán Parlamenti Közgyűlés és bizottságai megalakításán keresztül. Ez a kezdeményezés kulcsfontosságú az Unió a Mediterráneumért erős parlamenti dimenziójának létrehozása vonatkozásában. Az Önök állásfoglalásában hangsúlyozottak szerint demokratikus legitimitásának erősítésére szolgál. Segíti továbbá azoknak az alapvető értékeknek az előmozdítását, amelyek az Európai Unió számára alapvető fontosságúak. Melegen üdvözöljük azt a módot, amellyel Önök és elnökük felkarolta ezt a kezdeményezést, és teljes támogatásunkról biztosítom Önöket.
<P>
A második terület, amelynek véleményem szerint részünkről különös prioritást kell élveznie, a kultúrák közötti kapcsolatok fejlesztése. Ez döntő fontosságú, ha a földközi-tengeri térségben ösztönözni kívánjuk a kultúrák közötti jobb megértést. A civil társadalmat, a helyi szociális és regionális partnereket mind be kell vonni. Az Anna Lindh Alapítványnak különösen fontos szerepet kell játszania e területen.
<P>
Az Unió a Mediterráneumért lehetőséget nyújt számunkra, hogy jobb kapcsolatok alakuljanak ki annak tagjai között. A közelmúlt eseményei megmutatták, hogy ez nem könnyű vállalkozás, de hangsúlyozták az ezirányú munka folytatásának jelentőségét. Nagyon is ismerjük a gázai válság által okozott, a régió lakossága előtt álló nehézségeket. Amint tudják, emiatt kellett elhalasztani az Unió a Mediterráneumért üléseit, de az elnökség úgy gondolja, hogy a regionális együttműködés és párbeszéd a béke elérésének, a bizalom kiépítésének és a jólét megteremtésének útja, és természetesen azt várjuk, hogy az Unió a Mediterráneumért keretein belüli munkát a lehető leghamarabb tovább folytathatjuk.
<P>
Ezért az Unió a Mediterráneumért uniós tagjai nevében most készül a cseh EU-elnökség és az Unió a Mediterráneumért francia társelnöksége által, arab partnereinknek címzett diplomáciai lépés, esetleg az egyiptomi társelnökséggel együtt. Célja az arra való felkérés, hogy közvetlenül az Arab Államok Ligájának március végi dohai csúcstalálkozója után az Unió a Mediterráneumért valamennyi tevékenysége automatikusan és feltétel nélkül folytatódjon. Az egyiptomi Sharm el-Sheikh-ben március 2-án tartandó gázai adományozói konferencia lehetőségét kívánjuk felhasználni a kérdés további megvitatására a három külügyminiszter, Karel Schwarzenberg, a cseh külügyminiszter, Bernard Kouchner, a francia külügyminiszter és az egyiptomi külügyminiszter között.
<SPEAKER ID="148" NAME="Benita Ferrero-Waldner" LANGUAGE="FR">
Elnök úr! Hölgyeim és uraim! Napoletano asszony! Először is, engedje meg, hogy gratuláljak elvégzett munkájához, mivel ez lehetővé tette, hogy egy olyan jelentés készüljön, amely több szinten is valóban fontos.
<P>
Először is, mert ez az Európai Parlament igazán pozitív és konstruktív hozzájárulása egy koherens euro-mediterrán politika meghatározásához, amely egy olyan kihívás, amely iránt mélyen elkötelezettek vagyunk.
<P>
Azután azért, mert helyesen kiemeli, az Unió a Mediterráneumért szervezetet ki kell egészíteni. Nem pusztán kormányközi szervezetnek kell lennie, hanem ki kell egészíteni azzal, hogy éppen más szereplők, például helyi és regionális hatóságok részvétele előtt megnyílik. Fontos a parlamenti vonatkozás növelése a parlamenti gyűlés szerepének erősítésével, valamint a civil társadalom állandó bevonásának létrehozása.
<P>
Igaz, hogy az Unió a Mediterráneumért szerepe egy újraindításra váró regionális partnerség közös jellegének kialakítása, intézményi és politikai szinten. Igaz azonban az is, hogy ez csak a barcelonai vívmányok alapján érhető el, amelyeket ki kell terjeszteni és konszolidálni kell.
<P>
A Bizottság által finanszírozott regionális együttműködés e vívmányok része. Ezért ma nincs ok ennek megkérdőjelezésére. Épp ellenkezőleg, támogatja és garantálja az Európai Unió régióban való fellépésének koherenciáját, annál is inkább, mert célkitűzései tökéletesen összeegyeztethetők az európai szomszédsági politika, a régió országaival folytatott kétoldalú kapcsolatok fő keretrendszerének céljaival.
<P>
Ugyanez igaz az Európai Unión belüli döntéshozatali és prioritás-megállapítási mechanizmusokra alkalmazott közösségi módszerekkel való megfelelésre, mivel az Unió a Mediterráneumért egy olyan kezdeményezés, amely az európai keretrendszer szerves részét képezi.
<P>
Elnök úr! Az Unió a Mediterráneumért szervezetet megalkotó csúcstalálkozónak, amint tudja, hármas célkitűzése volt: az euro-mediterrán kapcsolatok politikai energiával való újrafeltöltése, a kapcsolatok intézményi irányításának megváltoztatása a kezdeményezés közös vezetésének javára és végül az Európai Unió és földközi-tengeri térségbeli partnerei közötti multilaterális együttműködés strukturális projektek körüli kialakítása, amely körzetek közötti integrációt eredményez és valószínűleg csökkenti a földközi-tengeri térség két oldala közötti fejlődésbeni különbségeket.
<P>
Társadalmi-gazdasági fejlődés útján, élénkebb kereskedelemmel és a beruházások növelésével valóban csökkentenünk kell ezeket a különbségeket. Párbeszéddel és a konfliktusok politikai megoldásával szembe kell szállnunk az ideológiai radikalizmussal, amely számára a fejlődés hiánya és a jogtalanság érzete termékeny talajt biztosít. Felelős és összehangolt migrációs politikát kell folytatnunk, ahogy Ön mondta, az európai demográfiai stabilizáció és a földközi-tengeri országok demográfiai növekedésének kihasználása érdekében. Íme néhány példa azokra a kihívásokra, amellyel az Unió a Mediterráneumért keretében pratnereinkkel együtt szembe kell néznünk.
<P>
Valójában tudjuk, hogy ezeket a célokat parlamenti támogatás, az Európai Parlament és az Euro-Mediterrán Parlamenti közgyűlés támogatása nélkül nem érhetjük el. Ebben a szellemben dolgozunk azzal a határozott meggyőződéssel, hogy mindezen kérdések tekintetében az Európai Bizottság számíthat az Önök együttműködésére, és ezt előre is szeretném megköszönni.
<P>
Természetesen azt is tudjuk, hogy a gázai háborút követően a legnyugtalanítóbb közel-keleti helyzettel szemben - ezt ma már megvitattuk - valójában van egy gondunk: nem hagyhatjuk az Unió a Mediterráneumért kezdeményezést egy politikai vákuumban. Ezt mindig is mondtuk. Valójában ez a helyzet.
<P>
Emiatt kellett felfüggeszteni a munkát, amelyet én személyesen nagyon sajnálok, de természetesen reméljük, hogy egy adott pillanatban ismét elkezdhetünk dolgozni. A Sharm el-Sheikh-ben tartandó megbeszélés, ahol a Bizottság természetesen társ-szponzorként jelentős szerepet fog játszani, nagyon fontos lesz. Remélem, hogy azt követően különböző egyéb találkozókra is sor kerül. Tulajdonképpen már sok munkát elvégeztünk, és ha a Bizottság dolgozik, azt nagyon komolyan veszi.
<P>
Ezenkívül sok minden történt a titkárság irányítására vonatkozó szabályok vonatkozásában is, amelyek készen állnak, és amelyeknek lehetővé kell tenniük a barcelonai munka indítását.
<SPEAKER ID="149" NAME="Vural Öger">
a Nemzetközi Kereskedelmi Bizottság véleményének szerzője. - (DE) Elnök úr, Napoletano asszony, Hölgyeim és uraim! Az Unió a Mediterráneumért kezdeményezéssel újra életre kelhet az 1995-ben elindított barcelonai folyamat. Sajnos ma azzal a ténnyel kell szembesülnünk, hogy a közelmúltbeli közel-keleti válság azt jelentette, hogy a projekt nem vált valóra. A barcelonai titkárság megnyitását bizonytalan időre el kellett halasztani, és a megígért pénz nem tud befolyni.
<P>
Így tehát mindeddig nincsenek kézzel fogható eredmények, amelyet nagyon sajnálok. Azon gondolkodom, hogy nem összpontosítottunk-e túlságosan az intézményekre, és hogy nem ez-e a jelenlegi zsákutca oka. Alulbecsültük a politikai válságok Unió a Mediterráneumért kezdeményezésre gyakorolt hatását?
<P>
Hogyan biztosíthatjuk a projektek folytatását? Az európai integráció történetében a gazdasági és a kereskedelmi területen nagyon sikeresek voltunk. Éppen ezért a Nemzetközi Kereskedelmi Bizottságban azon gondolkodtunk, hogy hogyan lehetne sikeres mechanizmusainkat dél-európai szomszédainkra is alkalmazni. Az egyik cél 2010-ig egy szabadkereskedelmi terület létrehozása, de ez is megállt. Pontosan azért, mert a politikai konfliktusok akadályozzák ezt a folyamatot, azért kell a gazdasági a területet erősítenünk.
<P>
A nemzetközi kereskedelem kedvező hatással lehet nemcsak a régió gazdasági, hanem - és különösen - politikai és társadalmi helyzetére is. E tekintetben a regionális gazdasági integráció döntő fontosságú. Déli szomszédainknak szorosabban kell egymással együttműködniük.
<P>
Ugyanakkor azokat az országokat, amelyek már kialakították kétoldalú kereskedelmi kapcsolataik hálózatát, meg kell győzni a multilaterális dimenzió többletértékéről. Fontos szerepet játszik ebben a helyi polgárok tájékoztatása a gazdasági integráció előnyeiről. Ez egy olyan lépés lenne, amely tovább stabilizálná a földközi-tengeri térség déli részének helyzetét. Ezt kívánom valamennyiünknek, különösen a régió polgárainak.
<SPEAKER ID="150" NAME="Íñigo Méndez de Vigo" LANGUAGE="ES">
Egy vers soha nincs kész, csak félbemarad, mondta egy Sète-ben született költő. Úgy gondolom, hogy valami hasonló történt a barcelonai folyamattal is: nem fejeződött be, csak félbemaradt - legalábbis részben.
<P>
Ezért gondolja a Parlament, hogy a francia elnökség alatt tett erőfeszítések, amelyek célja az volt, hogy új életet leheljenek a barcelonai folyamatba, nagyon fontosak. Az Alkotmányügyi Bizottságban ezért igen aktívan együttműködtünk Napoletano asszony jelentésének elkészítésében, akinek köszönöm türelmét és megértését.
<P>
Miért foglalkozott az Alkotmányügyi Bizottság ezzel a kérdéssel, elnök úr? Több okból is. Először is, azért, hogy az Unió a Mediterráneumért kezdeményezéssel biztosított legyen a barcelonai folyamat folyamatossága. Másodszor, a párhuzamos struktúrák elkerülése, valamint annak érdekében, hogy a folyamat ágyazódjon be az Unió intézményi keretrendszerébe. Harmadszor, amint már Ferrero-Waldner asszony említette, annak kifejezésére, hogy ez nem egyszerűen csak egy kormányközi folyamat, hanem a parlamenti vonatkozás hangsúlyozására.
<P>
Az Alkotmányügyi Bizottságban ezért ragaszkodtunk a Pöttering elnök úr által már 2008. július 13-án felvetett kérdésekhez. Ezek arra vonatkoznak, hogy a parlamenti közgyűlés hogyan üljön össze évente egyszer, a politikai irányultságok szerint hogyan szerveződjön csoportokba és hogyan készítsen konzultációs jelentéseket.
<P>
A Tanácsot is megpróbáltuk támogatni azokkal a fontos határozatokkal kapcsolatban, amelyeket meg kellett hoznia. Vondra úr, e Ház együtt kíván működni a Tanáccsal és lefektettük azokat a feltételeket, amelyeknek ezen új Unió a Mediterráneumért kezdeményezés központjának meg kell felelnie. Véletlenül ezek a feltételek egy olyan ország városának felelnek meg, amelyet én nagyon jól ismerek; valójában az Alkotmányügyi Bizottság úgy döntött, hogy Barcelona megfelelő központ lenne. Ezenkívül a miniszterek nem sokkal azután ezt szintén elismerték, amely Elnök úr, ismételten a Tanáccsal való együttműködés iránti óhajt tükrözi.
<P>
Paul Valéry-t idézve kezdtem; engedjék meg, hogy Paul Valéry egy verssor-idézetével fejezzem is be: 'Tu n'as que moi pour contenir tes craintes!'.
<P>
Úgy gondolom, hogy a félelem enyhítése érdekében a Földközi-tenger mindkét partján semmi sem lenne jobb mint az Unió a Mediterráneumért sikere. Reménykedjünk ebben, elnök úr, és köszönöm még egyszer Napoletano asszony megértését és segítségét.
<SPEAKER ID="151" NAME="Vito Bonsignore" LANGUAGE="IT">
Elnök úr! Hölgyeim és uraim! Gratulálok Napoletano asszonynak erőfeszítéseihez és ahhoz az egyensúlyhoz, amelyet e kérdés számára biztosított, és köszönöm FerreroWaldner asszonynak, aki mindig figyelemmel kíséri munkánkat, azt a fontos munkát amelyet világszerte végez.
<P>
Nagy egységet kell mutatnunk, mert azok a problémák és kihívások, amelyekkel a Földközi-tenger térségében kell szembenéznünk, különösen nehezek. Arra kell törekednünk, hogy Európa erősebb és befolyásosabb szerephez jusson, tekintve, hogy stratégiailag az Egyesült Államokkal egymás mellett állunk.
<P>
Az Európai Néppárt (Kereszténydemokraták) és az Európai Demokraták Képviselőcsoportja az évek során mindent elkövetett annak érdekében, hogy Európa még erősebb, még aktívabb szerepet játsszon. A finanszírozás nem elég; a finanszírozás önmagában már nem elég; alapvetően megújult politikai cselekvésre van szükség. A számos kihívás egyike az Európába irányuló bevándorlás kezelése. Ezt a problémát nem lehet megoldani politikai ellenfelek együttműködésén keresztül, sem populizmussal; ehelyett szigorú ellenőrzésére van szükség a jogszabályok és az emberi jogokról szóló egyezmény betartásának biztosítása érdekében.
<P>
Az Unió a Mediterráneumért, az Euro-Mediterrán Parlamenti Közgyűlés és a közös külpolitika a déli régióval összefüggésben kiváló és legitim eszközök, amelyek alkalmasak arra, hogy Európa számára erősebb, jelentősebb és hitelesebb szerepet alakítsanak ki.
<P>
Ezért képviselőcsoportom a szélsőbaloldal által benyújtott módosítások ellen fog szavazni; úgy gondoljuk, hogy rendkívül vitathatóak és nem igazán konstruktívak. Az a politikai szárny, amelyhez én tartozom, új lendületet kíván adni ennek az értékes tevékenységnek, amely a közeljövőben alapvető fontosságúvá válik, és ezért támogatjuk az Euro-Mediterrán Parlamenti Közgyűlés újraindítását, nem puszta vitafórumként, hanem egy olyan helyként, ahol fontos közös döntések születhetnek jövőnkre és mindazok jövőjére vonatkozóan, akik a Földközi-tenger partjain élnek.
<SPEAKER ID="152" NAME="Carlos Carnero González" LANGUAGE="ES">
A Szocialista Képviselőcsoport nevében mindenekelőtt szeretnék gratulálni Napoletano asszonynak a ma délután előterjesztett kiváló jelentéshez, de mindenekelőtt és legfőképpen azért, mert euro-mediterrán volt az első perctől. Munkája és lendülete nélkül nem is tudnánk elképzelni először is egy euro-mediterrán parlamenti fórumot vagy következésképpen egy Euro-Mediterrán Parlamenti Közgyűlést, és nem lennénk abban a helyzetben, hogy feltegyük a kérdést, mi legyen a polgárok képviselőinek szerepe abban, amit megpróbálunk létrehozni.
<P>
Szeretném követni Méndez de Vigo kollégám példáját, aki mindig kiváló irodalmi szereplőket idéz, Shakespeare Lear királya egyik mondatának idézetével, amely így szól: "Nem leggonoszb, míg azt mondhatjuk: ez volt leggonoszb”. Próbáltuk az ellenkezőjét tenni, mert egy olyan időben, amikor a Közel-Keleten a helyzet rosszabb mint bármikor, egy olyan eszközt hoztunk létre, amelynek célja a régió mint egész vonatkozásában a politikai, gazdasági és társadalmi fejlődéshez való hozzájárulás mint a konfliktusok megoldásának alapvető keretrendszere. Végül is ez az Unió a Mediterráneumért. Ez egy olyan Unió a Mediterráneumért, amely nem újonnan jött létre, hanem a barcelonai folyamat mély gyökereiből épül fel, amely olyan új intézményeket hoz létre, mint a Barcelonában felálló állandó titkárság. Ez egy olyan dolog, amit európaiakként, mediterránokként, spanyolokként és parlamenti képviselőkként üdvözlünk, és amelyet régóta vártunk. Jelenti továbbá az Euro-Mediterrán Parlamenti Közgyűlés elfogadását olyannak, aminek lennie kell: parlamenti képviselők és polgárok számára ezen Unión belüli kifejezési módot.
<P>
Az Euro-Mediterrán Parlamenti Közgyűlés számára biztosítani kell amit megérdemel: konzultációs, felügyeleti és javaslattételi feladatokat. Az Unió a Mediterráneumért kezdeményezésnek közös igazgatáson kell alapulnia, megfelelő finanszírozásra van szüksége és a regionális integrációra, valamint a polgárok igényeinek kielégítésére kell összpontosítania. Ily módon képesek leszünk a béke, a szolidaritás és a civilizációk szövetsége földközi-tengeri térségének kialakítására.
<SPEAKER ID="153" NAME="Marios Matsakis">
az ALDE képviselőcsoport nevében. - Elnök úr! Én is szeretnék gratulálni Napoletano asszonynak nem csak az általa készített kiváló jelentéshez, hanem ahhoz az értékes együttműködéshez is, amelyet az árnyekelőadóknak biztosított. A jelentés témája rendkívül fontos, mivel azzal a lehetőséggel foglalkozik, hogy legyen egy olyan euro-mediterrán unió, amely az államokat a barátságon és az együttműködésen keresztül köti össze, és amelynek közös célja a béke, a stabilitás és a polgárok jólétének elérése.
<P>
Ez nem könnyű feladat, már csak azért sem, mert az olyan regionális konfliktusokat, mint például az izraeli-palesztin probléma, nem könnyű megoldani - vagy néha még foglalkozni sem könnyű ezekkel. A reményt azonban soha nem szabad feladni, és az Unió a Mediterráneumért csak segíthet ennek a reménynek az életben tartásában. Ki tudja? Talán segít abban, hogy a remény hosszú távú stabilitás és a regionális problémák tartós megoldása formájában váljon valósággá.
<P>
Ebben a vitában meg kell említeni a francia kormány által javasolt projekt kezdeményezéséhez való értékes hozzájárulást, és fontos annak megismétlése is, hogy az Unió a Mediterráneumért megalapítása nem alternatívája Törökország tervezett csatlakozásának az EU-hoz. Biztosítanunk kell, hogy a török emberek tudják és megértsék, nincs ilyen hátsó szándék vagy trükk.
<P>
Végül az előttünk fekvő módosításokkal kapcsolatban az ALDE Képviselőcsoport a PSE Képviselőcsoporttal együtt a jelentés további tökéletesítését célzó öt kompromisszumos módosítással ért egyet. A GUE/NGL Képviselőcsoport által benyújtott további öt módosítást nem tartjuk igazán hasznosnak, így képviselőcsoportom ezeket nem fogja támogatni.
<P>
Még egyszer gratulálok az előadónak.
<SPEAKER ID="154" NAME="Salvatore Tatarella" LANGUAGE="IT">
Elnök úr! Hölgyeim és uraim! Teljes szívvel támogatok minden olyan kezdeményezést, amelynek célja az Unió a Mediterráneumért fejlesztése.
<P>
Ebből a megközelítésből remélem, hogy az Euro-Mediterrán Parlamenti Közgyűlés parlamenti szerepe megerősödik, többek között a közgyűlés földközi-tengeri partnerekkel való kapcsolatának a megerősítésével és azzal, hogy lehetővé teszi, hogy javaslatokat tegyen a külügyminiszteri találkozók számára, valamint megfigyelőként részt vegyen az állam- és kormányfők találkozóin, miniszteri konferenciákon és a magas beosztású tisztviselők által tartott előkészítő megbeszéléseken.
<P>
Szeretném hangsúlyozni, hogy erősíteni kell az Euro-Mediterrán Beruházási és Partnerségi Eszköz szerepét és kezdeményezéseit, valamint létre kell hozni egy EuroMediterrán Beruházási Bankot, amelyet már korábban bejelentettek, de még nem valósult meg.
<P>
Támogatom azt a javaslatot, hogy az európai intézmények mintájára létre kell hozni egy Euro-Mediterrán Regionális és Helyi Közgyűlést a régiók és a városok további bevonása érdekében, valamint egy Euro-Mediterrán Gazdasági és Szociális Bizottságot a szociális partnerek és a civil társadalom bevonása érdekében.
<P>
Üdvözlöm továbbá az Euro-Mediterrán Energiaközösség létrehozására vonatkozó javaslatot egy olyan politika keretében, amelynek célja nagyszabású projektek végrehajtása a megújuló energia és az energetikai infrastruktúra területén.
<P>
Remélem továbbá, hogy az Unió állandó hatékony szerepet játszik a béke megteremtésében, a konfliktusmegoldásban, a demokrácia erősítésében, a vallásszabadság védelmében és a terrorizmus, a kábítószer-kereskedelem, a szervezett bűnözés és az emberkereskedelem elleni harcban.
<P>
Végül, az Unió nem térhet ki az elől a feladat elől, hogy a földközi-tengeri térségben összehangoltan lépjen fel az érintett államokkal a migrációs politika és a migrációs áramlások kezelése érdekében. Nem összpontosíthat tovább kizárólag a biztonságra, a jogállamiságra és az illegális bevándorlás visszaszorítására, hanem mindenekelőtt az aktív politikára, a közös szabályok forrásaira, valamint a célzott és fenntartható foglalkoztatásra is figyelmet kell fordítania.
<SPEAKER ID="155" NAME="David Hammerstein" LANGUAGE="ES">
Napoletano asszony, köszönöm ezt a kiváló jelentést. Néhány nappal a gázai háború kitörése előtt a Parlament és az Euro-Mediterrán Parlamenti Közgyűlés képviseletében Jordániában jártam a legutóbbi miniszteri konferencián, amelyre azelőtt került sor, hogy a tevékenységet a közel-keleti erőszak miatt ismét fel kellett függeszteni. A konferencia témája a víz volt. Azon kulcsfontosságú kérdések egyikéről szóló miniszteri konferencia volt, amely tekintetében a teljes földközi-tengeri térség együttműködésére van szükség, és amely konfliktusokat eredményez, a túlélés problémája és néhány lehetséges nagyszabású, földközi-tengeri térséget érintő projekt témája is, amelybe beletartozik a napenergia, a víz továbbítása és számos más dolog.
<P>
Ennyire döntő kérdés ez. Ezeket a tevékenységeket felfüggesztették, de remélem, hogy az Unió tevékenysége a földközi-tengeri térség vonatkozásában hamarosan továbbindul és haladás következik be a Közel-Keleten.
<P>
Számos igen nagyratörő célkitűzésünk volt a földközi-tengeri térségben. Az eredmények jóval szerényebbek voltak, különösen az emberi jogok, a demokrácia és a környezet területén.
<P>
Támogatnunk kell a Dél-Dél piacot és a déli országok közötti együttműködést is, és nem csak a nagy szabad mediterrán piac megszállottjaként, amelyet nem előz meg azoknak az országoknak az együttműködése, amelyek elásták a konfliktusokat, egyiket a másik után.
<P>
Foglalkoznunk kell ugyanakkor az energiaválsággal is. Az energiaválság és a jelenlegi gazdasági válság lehetőséget teremthet arra, hogy nagyon fontos projektekben előrelépés történjen Európában és déli szomszédainknál is, például termoszolár üzemekre (magas hőmérsékletű napenergia) vonatkozó tervek és intelligens, tiszta hálózatok létrehozása Észak-Afrika, a Közel-Kelet és Európa összekapcsolására egy hatalmas, tiszta tervben, amelynek célja az éghajlatváltozás és a gazdasági válság elleni küzdelem.
<SPEAKER ID="156" NAME="Willy Meyer Pleite" LANGUAGE="ES">
Elnök úr! Szeretném azzal kezdeni, hogy megköszönöm Napoletano asszony munkáját. Másodszor, árnyékelőadóként szeretném hozzátenni, hogy arra kértem képviselőcsoportomat, hogy ne szavazzák meg ezt a javaslatot, két alapvető okból.
<P>
Először is azért, mert a legújabb konfliktus, a legújabb izraeli támadás Gáza ellen olyan mértékű, hogy nem maradhat büntetlen. Mindennek van határa, ez nem az első alkalom, de ez a palesztin szuverenitás elleni támadás olyan nagyságrendű, hogy ténylegesen megakadályozza az annapoliszi megállapodás megvalósulását és gátolja a palesztin állam létrehozásának lehetőségét, amely az egyetlen esély az Unió a Mediterráneumért békében és szolidaritásban való fenntartására.
<P>
A második ok, ami miatt azt javasoltam, hogy ne szavazzunk a jelentés mellett az az, hogy a szabadkereskedelmi terület tekintetében a regionális különbségeket nem vették figyelembe. Szerintünk lényeges, hogy a kereskedelmi kérdéseket tekintve mindenkit egyenlő elbánásban kell részesíteni, figyelembe véve a regionális különbségeket és az egyes országok különös jellemzőt.
<SPEAKER ID="157" NAME="Luca Romagnoli" AFFILIATION="NI">
(IT) Elnök úr! Hölgyeim és uraim! Úgy gondolom, hogy egyrészt Napoletano asszony állásfoglalásra irányuló indítványa mellett fogok szavazni, mert véleményem szerint kétségtelenül stratégiai fontosságú a végrehajtandó főbb projektek meghatározása és haonlóképpen hasznos annak hangsúlyozása, hogy ennek érdekében "programmegállapodási” megközelítést kell elfogadni. Ezeknek a megállapodásoknak azonban - és úgy gondolom, hogy ennek kihangsúlyozása nagyon fontos - a szubszidiaritás elvére kell alapulniuk.
<P>
Őszintén némiképp zavarban vagyok amiatt a felszólítás miatt, hogy friss lendületet kell adni a közös migrációs politika kezelésének, bár elismerem a tagállamok közötti együttműködés fontosságát, és nemcsak ezt; a Földközi-tenger déli partjain fekvő országokkal való együttműködés természetesen fontos és meg kell valósítani.
<P>
Teljes őszinteséggel van bennem némi kétely az euro-mediterrán szabadkereskedelmi terület létrehozását célzó gazdasági és kereskedelmi kezdeményezésekkel kapcsolatban. Ez nem azért van, mert elfogult vagyok, hanem azért, mert szeretnék tisztán látni abban, hogy ez miként lehet kölcsönösen előnyös.
<SPEAKER ID="158" NAME="Ioannis Kasoulides" AFFILIATION="PPE-DE">
Elnök úr! Mindenekelőtt szeretnék gratulálni Napoletano asszonynak a jelentéséhez. Az Unió a Mediterráneumért bizonyára jelentős előrelépés az euro-mediterrán partnerség érdekében tett erőfeszítések terén. E partnerség egyik akadálya eddig az elérhetőség volt: a partnerek lakosságának képessége arra, hogy elismerjék a barcelonai folyamat és az Unió a Mediterráneumért kezdeményezésünk hatását.
<P>
Engedjék meg, hogy mondjak egy példát. Amikor arra kértek, hogy készítsek egy jelentést a földközi-tengeri térség szennyezésmentesítéséről az érintett programok a következők voltak: Mediterrán Hotspot Beruházási Program, Vízügyi Stratégia a földközi-tengeri térségben, az EU tengervédelmi stratégiája, az UNEP/MAP, a Mediterrán Stratégia a Fenntartható Fejlődésért, a Mediterrán Környezetvédelmi Technikai Segítségnyújtási Program, a mediterrán uniós vízügyi kezdeményezés és a MYIS, amely a Horizont 2020 program alatt futott. Ez a felaprózódás az elérhetőség kárára válik.
<P>
A másik akadály a közel-keleti probléma. Üdvözlöm Solana úr álláspontját, hogy a négyes most másként fog működni, mint a múltban. Ez nem az Európai Unió részéről fennálló akarat hiánya miatt van így, hanem az amerikai kormány korábbi politikája miatt. Remélem, hogy ez alkalommal Mitchell úr térségbe való megérkezésével politikai fejlődés következik be. A közelmúltban Libanonban tettem látogatást és ott azt tapasztaltam, hogy az UNIFIL az európai kontingensek jelenlétével lehetetlenné teszi az ismétlődő ellenségeskedést Dél-Libanonban és Izraelben.
<SPEAKER ID="159" NAME="Jamila Madeira" AFFILIATION="PSE">
(PT) Köszönöm kolléganőmnek Pasqualina Napoletanónak a kiváló jelentést. Tizennégy évvel Barcelona és öt évvel az első Euro-Mediterrán Parlamenti Közgyűlés után létrejött az Unió a Mediterráneumért, amely gazdasági és parlamenti hatalommal, civil társadalommal és együtt döntő kormányfőkkel rendelkezik. Mindenki többet és jobban szeretne tenni ezen a területen, ahol 720 millió polgár valódi potenciált jelent a fejlődéshez és a világbékéhez. Az, hogy kizárólag a gazdasági és üzleti vonatkozásokra szorítkozzunk, egyértelműen tévedés. A növekvő válságra való reagálás természetesen politikai választ is kíván, de a humanitárius válságokra, a vészhelyzetekre és a katonai válságokra, például a 2008 elején és 2009 végén tapasztaltakra való reagálás döntő fontosságú.
<P>
A politikusoknak és a polgároknak reagálniuk kell a világ problémáira. A világ választ vár tőlük, és mi, polgárok és politikusok, hónapokkal később, különösen olyan platformokon mint az Unió a Mediterráneumért még mindig várunk a válasszal. Remélem, hogy legalább ez a válságidőszak arra sarkall bennünket, hogy tanuljunk és fejlődjünk. Bár csak a hibáinkból tudunk tanulni, a válaszadás felgyorsításával való fejlődés elengedhetetlen.
<SPEAKER ID="160" NAME="Miguel Portas" AFFILIATION="GUE/NGL">
(PT) Ferrero-Waldner biztos asszony felszólalásában összefoglalta az új Unió célkitűzéseit. Valójában ez az Unió a francia elnökség idején született, a tévedések csillagjegye alatt. Az első tévedés, hogy programjából kikerültek a régiók konfliktusai, különösen az izraeli-palesztin konfliktus és a nyugat-szaharai konfliktus. A második tévedés, hogy az Unió gazdasági és környezeti projektek megosztásával próbálja magát erősíteni, anélkül, hogy megvizsgálná azt a szabadkereskedelmi környezetet, amelyben található. A harmadik tévedés az arra való célzás, hogy lehetőség van arra, hogy erre az Unióra átvihető Törökország Európai Unióhoz való csatlakozási kérelme.
<P>
Napoletano asszony jelentése nem tárgyalja az első tévedést, és ez behatárolja annak hatókörét. Semmilyen gazdasági és regionális integráció sem jön létre, ha az Uniónak nem lesz bátorsága megküzdeni a fennálló konfliktusokkal, és mindezt a nemzetközi jog alapján. Másrészt a jelentés világos ajánlásokat tartalmaz a második és a harmadik tévedésre vonatkozóan, és mindez jó irányba halad.
<P>
Az Unió a Mediterráneumért Törökország számára nem működhet úgy mint egy váróterem vagy hátsó ajtó, feltéve, hogy teljesíti a csatlakozási feltételeket, és az Unió a Mediterráneumért nem lehet az európai szabadkereskedelmi stratégia toldaléka, társadalmi integrációs politikák nélkül.
<P>
A jelentés ajánlásai fontosak: egy polgári és képviselői vonatkozással rendelkező Unió, amely bevonja az Arab Államok Ligáját; regionális projektek társadalmi dimenzióval; és a projektek kiterjesztése az emberek életéhez elengedhetetlen területekre, azaz a vízre, a mezőgazdaságra és az oktatásra. A program-megállapodásokra és egy Euro-Mediterrán Beruházási Bankra vonatkozóan is világos szabályokat tartalmaz.
<P>
Az Unió tévedésekkel született, de legalább létezik. Támogatom ezt a jelentést, mert úgy gondolom, hogy ez az Unió végül azzá válik, amivé tesszük. Ezért megadom neki támogatásom.
<SPEAKER ID="161" NAME="Luís Queiró" AFFILIATION="PPE-DE">
(PT) Számos fontos politikai kérdés érinti a földközi-tengeri medencét. Az "Unió a Mediterráneumért” kezdeményezés ezért érdemes támogatásunkra, mivel új lendületet adhat annak a folyamatnak, amely szükséges és hasznos, de amely nem volt kellően sikeres vagy elérhető. Felmerül a kérdés, hogy hogyan tudjuk folytatni ezt a stratégiát. A Barcelonában követett modell nem hozta meg a várt sikereket. Ez az új partnerség gyümölcsöző lehet?
<P>
Napoletano asszony jelentése ezen érzés ellen szól. Nem akarjuk azonban, hogy az Unió ugyanazoktól a problémáktól szemnvedjen, mint a barcelonai folyamat. Úgy tűnik, hogy számos projektet és számos cselekvési területet foglal magában, de a prioritások sorrendje nem megfelelő. A két parton élő emberek között a kultúrák közötti és a társadalmak közötti megértés száműzése a (26) bekezdésbe, valamint az emberi jogok demokratizálódására és előmozdítására vonatkozó kérdés (27) bekezdésben és a migrációs áramlások kérdésének (28) bekezdésben való tárgyalása, miután oly sok szó esett más szektorokról és más kérdésekről, téves benyomást kelt arról, hogy mik ennek a partnerségnek a prioritásai, vagy miknek kellene lenniük.
<P>
Világos stratégiára van szükség. Véleményünk szerint ennek a stratégiának nagyobb előnyöket és több együttműködést kell biztosítania szomszédainknak, de több eredményt is el kell várnia tőlük gazdasági, társadalmi és demokratikus szinten, valamint jól meghatározott és talán kevesebb szektorra kellene összpontosítania annak megakadályozására, hogy minden terület egyforma prioritást kapjon, amelynek az a veszélye, hogy végül semmi sem kap prioritást. A helyzet az, hogy ez csak megfelelő támogatással és finanszírozással érhető el. Annak felismerése, hogy a földközi-tengeri térségnek szüksége van egy beruházási bankra, végülis kedvező fogadtatásban kell, hogy részesüljön. Elengedhetetlen, hogy nagyratörő legyen, amely azt jelenti, hogy minden tőlünk telhetőt megteszünk.
<P>
Végül, elnök úr, meg kell említenem a közel-keleti konfliktust. Ez a folyamat, bár nem alternatívája a béketrágyalásoknak, hozzájárulhat, és hozzá is kell járulnia a jobb megértéshez, a függetlenséghez és a két ellentétes oldal közötti kölcsönös tisztelethez. Ezek a tényezők - ahogy mindannyian tudjuk - a régióban a béke megteremtéséhez elengedhetetlenek.
<SPEAKER ID="162" NAME="Elnök">
A hozzászólók listája kimerült. Jelentkezés alapján való szólítás keretében történő hozzászólásra négyen jelentkeztek az ülésteremből.
<SPEAKER ID="163" NAME="Christopher Beazley" AFFILIATION="PPE-DE">
Elnök úr! Meg tudná magyarázni a biztos asszony a Parlamentnek szóló válaszában pontosan, hogy az új kifejezéssel illetett "Unió a Mediterráneumért” - ellentétben a "Mediterrán Unióval” - hogyan marad uniós politika? Úgy gondolom, hogy nagyon fontos, hogy két másik uniós tengert is figyelembe vegyen: a Fekete-tengert és annak szinergiáját, valamint a Balti-tengert és annak stratégiáját.
<P>
Hazám érdekelt a földközi-tengeri térségben. Azt hiszem megfigyelői státuszunk is van. A tagállamok a Commonwealth tagjai, és - bár nem akarom bosszantani spanyol kollégáimat - Gibraltár tudomásom szerint technikailag még mindig Őfelsége domíniumainak része.
<P>
Nagyon fontos, hogy ez ne csak valamiféle regionális gyűjtőhely legyen, amelybe az EU többi részét nem teljesen vonják be - ahogy remélem, hogy a balti-tengeri és a fekete-tengeri térségbe teljesen bevonják azokat.
<SPEAKER ID="164" NAME="Silvia-Adriana Ţicău" AFFILIATION="PSE">
(RO) Az Unió a Mediterráneumért államaiban a gazdasági és társadalmi fejlődésnek, valamint az onnan származó polgárok jólétének fenntarthatónak kell lennie. Úgy gondolom, hogy az újonnan létrehozott Unió a Mediterráneumért szervezetnek az éghajlatváltozás kérdésével is foglalkoznia kell.
<P>
Körülbelül egymilliárd polgár él az euro-mediterrán régióban, amely a világ GDP-jének egyharmadát állítja elő. Regionális együttműködésre leginkább azokban az országokban van szükség, amelyekben a környzetet érő fenyegetéssekkel kell megküzdeni.
<P>
A népességnövekedés és az éghajlatváltozás miatti csapadékcsökkenés ebben a régióban az ivóvizet az egyik legveszélyeztetettebb elemmé tette a térségben. A vízhiány, a vízszennyezettség, a víztisztító telepek hiánya, a tengeri balesetek miatti olajszennyezés, az erdőpusztítások és a talajerózió kérdésével a földközi-tengeri térségre vonatkozó partnerség keretében kiemelt helyen kell foglalkozni.
<P>
Úgy gondolom, hogy az Unió a Mediterráneumért által támogatott egyik alapvető értéknek kell lennie a környezetvédelemnek és az éghajlatváltozás elleni harcnak, a megfelelőség és az ahhoz járuló okok megszüntetése tekintetében is.
<SPEAKER ID="165" NAME="Marie Anne Isler Béguin" AFFILIATION="Verts/ALE">
(FR) Elnök úr, miniszter úr, biztos asszony! Szeretnék én is köszöntet mondani Napoletano asszonynak, mivel az Unió a Mediterráneumért témakörben folyó első vita során inkább szkeptikus voltam és bár még mindig az vagyok, ma úgy gondolom, hogy van remény.
<P>
A kihívások hatalmasak. Megvannak a forrásaink, hogy szembeszálljunk velük? Tudjuk, hogy nincsenek meg. A célkitűzések természetesen nemesek: környezet, energia, küzdelem az elsivatagosodás ellen, bevándorlás stb. Nem kellene azonban elsüllyednünk egy befejezetlen listában, amely csak csalódást okozna a földközi-tengeri térség másik oldalán.
<P>
Ha megengedi azonban, biztos asszony, szeretnék megemlíteni egy konkrét országot, amely nem a földközi-tengeri térség parti állama, de amelyet bevontak; ez egy AKCS-ország és az Unió a Mediterráneumért tagja is. Ez az ország, Mauritánia, napjainkban nagyon komoly politikai válságon megy keresztül. Úgy gondolom, hogy mint az Unió a Mediterráneumért egyik partnere, mint egy AKCS-ország, valamint a szomszédsági politika nevében ez az ország megérdemli támogatásunkat, hogy kikerüljön ebből a válságból.
<P>
Úgy gondolom, hogy ez az, amit a konfliktusban lévő két fél kér tőlünk, és felelősek vagyunk azért, hogy kötelezettséget vállaljunk arra, hogy kisegítjük őket ebből a jelentős politikai válságból.
<SPEAKER ID="166" NAME="Avril Doyle" AFFILIATION="PPE-DE">
Elnök úr! A víz a földközi-tengeri térség egészében az együttműködés kulcsfontosságú kérdése. Éppúgy, remélem, mint a pán-európai hálózat vagy a HVDC összeköttetés, a csatlakozót is beleértve Spanyolország és Afrika észak-nyugati partja között.
<P>
Döntő fontosságú a megújuló energia, beleértve a szél, a víz, a különféle napenergiát hasznosító technológiák és mások használatának általánossá tétele. Az, hogy a csúcsfelhasználások idején ezekre lehet-e hagyatkozni, teljes egészében attól függ, hogy az inputot a hálózatunkba a lehető legtöbb forrásból biztosítani kell annak érdekében, hogy az output mindig képes legyen az igények kielégítésére. Ha nem fúj a szél Írország észak-nyugati partján - és Írországot a szélenergia vonatkozásában úgy határozták meg mint Európa Szaúd-Arábiáját! - fújni fog Afrika észak-nyugati partján, vagy a napenergiával működő termálüzemek a földközi-tengeri térségben, különösen Spanyolországban fogják táplálni a hálózatot, vagy a régiószerte felállított napelemes létesítmények sora adja a hálózati teljesítményt.
<P>
Ez a földközi-tengeri térség win-win forgatókönyve az energiabiztonság, az energiapolitika és mindenekelőtt a jelenleg az iparban, közlekedésben, valamint a fűtéshez és hűtéshez használt fosszilis tüzelőanyagoktól való függésünkből eredő széndioxid-kibocsátásunk jelentős regionális csökkenése szempontjából.
<SPEAKER ID="167" NAME="Elnök">
Figueiredo asszony csatlakozott hozzánk és a Nőjogi és Esélyegyenlőségi Bizottság véleményét fogja bemutatni a jelentkezés alapján való szólítás keretében.
<SPEAKER ID="168" NAME="Ilda Figueiredo" LANGUAGE="PT">
A Nőjogi és Esélyegyenlőségi Bizottság véleménye hangsúlyozza, hogy valamennyi tagállamnak több figyelmet kell szentelnie a nőkkel szembeni hátrányos megkülönböztetés minden formájának kiküszöböléséről szóló egyezmény, valamint minden más Egyesült Nemzetek és Nemzetközi Munkaügyi Szervezet emberi jogi okmány ratifikálásának. Felhívja továbbá a figyelmet a nők helyzetére, és sajnálatát fejezi ki amiatt, hogy ez a kérdés a bizottsági közleményben nem kapott különös figyelmet, különösen a "projektek” dimenzióban, amelynek tartalmaznia kell a földrajzi, gazdasági és társadalmi kohézió előmozdítását, és amelynek mindig figyelembe kell vennie a férfiak és nők esélyegyenlősége és a nemek közötti egyenlőség kérdését.
<P>
Végül csak ki szeretném emelni a szegénységgel és a társadalmi kirekesztéssel kapcsolatos aggodalmakat, amely a nőket súlyosan érinti. Egy végső szóval szeretném zárni a palesztinai és a nyugat-szaharai súlyos esetekkel kapcsolatban, ahol a nők és a gyermekek a háború és a kizsákmányolás legfőbb áldozatai, egy szóval a hátrányos megkülönböztetés teljes folyamata, amely ezeket az embereket éri, és amely súlyosan érinti a nőket és a gyermekeket.
<SPEAKER ID="169" NAME="Alexandr Vondra">
a Tanács soros elnöke. - Elnök úr! Mindenekelőtt köszönöm ezt a hasznos vitát, amely számos elképzelést vetett fel. Valóban érdekes dokumentumot készítettek elő.
<P>
Hol állunk most? Tudjuk, hogy miért tesszük ezt: a földközi-tengeri térség civilizációnk bölcsője, ezért logikus, hogy mi az Európai Unióban különös figyelmet kívánunk szentelni annak. A múlt évben francia kezdeményezésre indult, és ezt a folyamatot mozgásban kell tartanunk és minden lehetőségét ki kell használnunk.
<P>
Tehát tudjuk, hogy miért tesszük ezt és mit akarunk elérni. Önök közül sokan kiemelték, hogy milyen fontos, hogy a földközi-tengeri térség a béke, a stabilitás és a biztonság térségévé váljon, ahol a demokratikus elveket, az emberi jogokat és az alapvető szabadságokat - beleértve a nemek egyenlőségét és a nők szerepét a társadalomban - támogatják és teljes egészében tiszteletben tartják.
<P>
Azt is tudjuk, hogy hogyan akarjuk ezt elérni, ezért van az Unió a Mediterráneumért és tevékenységeink széles spektruma. Önök nagyon jól ismerik a legfontosabb területeket, a megújuló energiaforrások, a napenergia-program és a vízkezelési program kiemelését. Épp egy hete voltam Portugáliában, amely ország példaként szolgálhat arra, hogy hogyan kell fenntartható, dinamikus programot létrehozni a megújuló energiaforrásokra vonatkozóan, amely nagyon fontos a földközi-tengeri térség számára.
<P>
Csak meg kell mozdulnunk. Amikor tavaly Párizsban és Marseilles-ben találkoztunk, nem sejthettük, hogy milyen helyzet áll elő Gázában, de az Elnökség a Bizottsággal együtt elegendő erőfeszítést tesz annak érdekében, hogy el lehessen indítani az elmúlt évben megkötött megállapodások végrehajtását. Így úgy gondolom, hogy indokoltan várhatjuk, hogy március végét követően, amint tájékoztattam Önöket, elindítjuk az Elnökség legújabb tevékenységét.
<P>
2009-es tevékenységi programunk igen lényeges: körülbelül kilenc miniszteri konferencia szerepel az ütemtervben. Megvannak a források amelyek, amennyire tudom, körülbelül 1 milliárd eurót tesznek ki. Így úgy gondolom, hogy készen állunk. Van néhány, a gázai helyzethez kapcsolódó realitás, amelyek bizonyos késést okoztak, de úgy gondolom, hogy ezt meg tudjuk oldani.
<P>
Nagyon köszönöm a hasznos vitát. Természetesen továbbra is rendelkezésükre állunk.
<SPEAKER ID="170" NAME="Benita Ferrero-Waldner" LANGUAGE="FR">
Elnök úr! Hölgyeim és uraim! Sok mindenről kell még szólni természetesen, de a következő kérdéssel kezdem: mi mindebben a közösségi dimenzió?
<P>
Először is azt mondhatom Önöknek, hogy a közösségi dimenzió fontos ebben a kérdésben, mert az Unió a Mediterráneumért projekt a barcelonai folyamaton alapul és örökölte a barcelonai folyamat vívmányait. Tehát minden vívmány benne van. Sokat dolgoztunk ezen.
<P>
Másodszor, az Unió a Mediterráneumért a szomszédságpolitikai keretrendszer része. A szomszédsági politika képviseli a kétoldalú politikát és a barcelonai folyamatot, miközben az Unió a Mediterráneumért képviseli a multilaterális részt. Természetesen azt is elmondhatom Önöknek, hogy a Fekete-tenger és a balti-tenger ugyanannak a keretrendszernek a része, bár azok Északon fekszenek. Ne aggódjanak tehát. Szerencsére minden ott van. Valójában ezt akarta a francia elnökség, más szóval a társelnökség megosztását a földközi-tengeri térség országaival - amint azt korábban is mondtam - és az együttes munkát.
<P>
Most mi - a Bizottság - valamennyi jövőbeni közösségi projektet is kezelünk, mert szükség van rá, és mert mi szintén parlamenti ellenőrzés alatt állunk. Csak a magánfinanszírozásban finanszírozható projektek kezelése eltérő.
<P>
A titkárság, amelynek székhelye Barcelonában lesz, végzi a projektek támogatását. Így képzeljük el a támogatást, majd magánfinanszírozásból próbáljuk meg a támogatást, mert a többi a Bizottság ellenőrzése alatt marad. A döntést először a 27 tagállam hozza meg, ahogy mindig, majd azután újra a társelnökség kap lehetőséget arra, hogy együttműködjön a 143-akkal, Déllel és Északkal.
<P>
Ami Mauritániát illeti, Isler Béguin asszony, az ország csak multilaterális kapcsolatokban vesz részt, nevezetesen az Unió a Mediterráneumért szervezetben, de nem érinti a szomszédsági politika. Ez az egyetlen különbség.
<P>
Ezek után hozzáteszem, hogy az ideiglenes felfüggesztés ellenére a Bizottságban a prioritásként meghatározott négy-hat projekt megvalósítása érdekében konstruktív szellemben dolgozunk természetesen. Ezek a projektek a polgári védelem, a Földközi-tenger szennyezésmentesítése, a tengeri autópályák és a napenergia-terv, amelynek keretében sokat dolgozunk a megújuló energián, különösen a napenergián, mivel ez utóbbi a szélenergiával és más energiaforrásokkal együtt nagyon fontos.
<P>
Összesen az Unió a Mediterráneumért mostantól a 2008-2009-es költségvetésből 60 millió euró pénzügyi támogatásban részesülhet, különösen regionális programokon keresztül. Ezenkívül 50 millió euró már lekötésre került a Szomszédsági Beruházási Alap számára, régiós beruházási projektek támogatására.
<P>
Támogatni kívántuk továbbá az egyetemi csereprogramok előmozdítását, és ezért határoztam például az Erasmus Mundus programnak a földközi-tengeri térség déli országaira való kiterjesztéséről, amely további egyetemi ösztöndíjakat biztosít számukra.
<P>
Ami a nők kérdését illeti, Isler Béguin asszony, természetesen mi is foglalkozunk ezzel, amint az a barcelonai vívmányokból kitűnik. Emlékszem, ott voltam a nők első konferenciáján a földközi-tengeri térségért, amelyet 2007-ben, Isztambulban tartottak. Természetsen tovább foglalkozunk ezzel a kérdéssel.
<P>
Továbbra is ott van, ahogy Önök is tudják, egyrészt a kétoldalú aspektus, az egyes országokkal való kapcsolatokat érintően, másrészt a multilaterális aspektus, amely most az Unió a Mediterráneumért egyik központi kérdése.
<P>
Csak egy szót szeretnék gyorsan szólni a titkárságról: egy szerkesztőbizottság felállítását tervezzük, amely hamarosan feladatul kapja különösen a titkárság jogi alapszabályának elkészítését. A Bizottság már sokat haladt előre az előkészítő munkában. Az alapszabály jogi személyiséggel ruházza fel a titkárságot; ezt azután hivatalosan kell jóváhagynia az Unió a Mediterráneumért magas beosztású tisztviselőinek.
<P>
Zárásként ismételten szeretném megemlíteni, hogy az Euro-Mediterrán Parlamenti Közgyűlés megfigyelőként való részvetele az Unió a Mediterráneumért ülésein nagyon fontos, és mi támogatjuk ennek a szerepnek az erősítését az Unió a Mediterráneumért szervezeten belül. Ezenkívül, amikor Kratsa asszony Marseille-be ment, e kérésben komoly támogatást kapott tőlünk.
<P>
Úgy gondolom, hogy a legfontosabb pontokról szóltam. Természetesen még sok mondanivaló van a témáról.
<SPEAKER ID="171" NAME="Pasqualina Napoletano" LANGUAGE="IT">
Elnök úr, Ferrero-Waldner asszony, Vondra úr, Hölgyeim és uraim! Úgy gondolom, hogy ez a vita nagyon hasznos volt, és tisztázta a déli országokkal folytatott kétoldalú és többoldalú partnerségünkre vonatkozó meglehetősen bonyolult eszközrendszerünk néhány aspektusát.
<P>
Egyetértek Ferrero-Waldner asszony magyarázatával, amely kiemelte, hogy a barcelonai vívmányok a helyükön maradnak, és pontosan ez az oka, amiért mi a Parlamentben talán az első fogalommeghatározást részesítettük előnyben, amely a következő volt: "A barcelonai folyamat: Unió a Mediterráneumért”. Talán egyértelműbb lett volna, hogy egy olyan rendszert erősítünk, amelynek már volt egy megépített alapja.
<P>
Hasonlóképpen remélem - egészen őszintén mondom, nem leszek már előadó - de remélem, hogy Európa intézményi keretrendszere fejleszteni tudja önmagát. Miért? Mert ha egyszer lesz egy európai külügyminiszterünk, aki részben képviseli a Bizottságot és a Tanácsot is, remélem, hogy ez a miniszter nem a 28. külügyminiszter lesz a többiek mellett, hanem legalább az európai oldalon, a tagállamok érezni fogják, hogy ez a személy képviseli őket. Talán nem lesz szükség arra, hogy további államokkal egészüljön ki az Unió, hanem ha van egy rangidős képviselőnk a külügyminiszterben, talán konszolidálni tudjuk az Európai Unió szerepét. Ez az, amin mindannyiunknak tovább kell dolgozni, és így őszintén támogatjuk nemcsak azt, hogy a regionális programoknak folytatódniuk kell, hanem azt is, amint azt a Biztos asszony tudja, hogy a Parlament nagy jelentőséget tulajdonít ezeknek a programoknak, amelyek talán jobb eredményeket mutattak.
<P>
Köszönöm mindannyiuknak ezt a vitát.
<SPEAKER ID="172" NAME="Elnök">
A vitát lezárom.
<P>
A szavazásra csütörtökön, 2009. február 19-én kerül sor.
<P>
Írásbeli nyilatkozatok (az eljárási szabályzat 142. cikke)
<SPEAKER ID="173" NAME="Lidia Joanna Geringer de Oedenberg  " LANGUAGE="PL">
Az Európai Unió és a Földközi-tengeri medence országai közötti szoros partnerségnek mindenekelőtt az emberi jogok és a jogállamiság tiszteletben tartásán kell alapulnia. "A barcelonai folyamat: Unió a Mediterráneumért” című javaslat, amelyet 2008. július 13-án Párizsban fogadtak el, hozzájárul a békéhez és a jóléthez, és fontos lépés lehet a gazdasági és területi integráció, valamint az ökológiai és az éghajlati együttműködés irányába.
<P>
Kár, hogy a barcelonai folyamat elindítása óta egyes partnerországokban nem volt lényeges előrehaladás az általuk aláírt 1995-ös barcelonai nyilatkozatban hangsúlyozott, egyes közös értékekhez és elvekhez való csatlakozás, vagy azok tiszteletben tartása tekintetében (különösen a demokrácia, az emberi jogok és a jogállamiság vonatkozásában).
<P>
A földközi-tengeri medence országaiban a szegénység és a társadalmi kirekesztés elterjedtsége, amely súlyosan érinti a nőket és a gyermekeket, nyugtalanító. Elengedhetetlen, hogy a tagállamok és a barcelonai folyamatban kötelezettséget vállaló partnerek hangsúlyozzák a nemek közötti egyenlőség bevonását minden politikába és különleges intézkedésbe, amely támogatja a férfiak és a nők esélyegyenlőségét. Valamennyi államnak, amely részt vesz A barcelonai folyamat: Unió a Mediterráneumért kezdeményezésben, a lehető leghamarabb ratifikálnia kell a nőkkel szembeni hátrányos megkülönböztetés minden formájának kiküszöböléséről szóló egyezményt, valamint minden más Egyesült Nemzetek és Nemzetközi Munkaügyi Szervezet emberi jogi okmányt.
<SPEAKER ID="174" NAME="Tunne Kelam  " AFFILIATION="PPE-DE">
írásban. - Üdvözlöm az EU kapcsolatainak az euro-mediterrán régióban való továbbfejlesztésére irányuló erőfeszítéseket, de szeretném azt is kiemelni, hogy az EU-nak nem szabad elhanyagolnia két másik tengerét - a Balti-tengert és a Fekete-tengert. A balti-tengeri stratégia a svéd elnökség alatt az egyik prioritás lesz. A fekete-tengeri szinergia szintén stratégiai jelentőséggel bír. Az EU-nak ügyelnie kell arra, hogy kiegyensúlyozott módon megtalálja mindezekben a régiókban a fejlesztésre vonatkozó közös szellemet. Az EU egy integrált közösség és valamennyi régiója hosszú távú stratégiai fejlesztésének egyenlő jelentősége van.
<P>
Egyértelműen szükség van a földközi-tengeri térség nem uniós tagállamaival való szoros partnerségre, amely az emberi jogok és a jogállamiság tiszteletben tartásán alapul. Sajnos még mindig számos országban e területen komoly problémák vannak. Sürgetem az EU tagállamait, hogy ezeket a kérdéseket a legnagyobb komolysággal kezeljék.
<P>
Az Arab Liga bevonása jelentős lehetőség arra, hogy valamennyi állam közösen megoldást találjon a régió konfliktusaira. Felhívom az EU tagállamait, hogy kiegyensúlyozott álláspontra helyezkedjenek, és inkább a közvetítő szerepét játsszák, ahelyett, hogy különböző konfliktushelyzetekben állást foglalnának. Csak kiegyensúlyozottan járulhatunk hozzá a Közel-Keleten a hosszú távú béke eléréséhez.
