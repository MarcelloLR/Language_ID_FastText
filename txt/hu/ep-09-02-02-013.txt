<CHAPTER ID="013">
- Egyperces felszólalások fontos politikai kérdésekben
<SPEAKER ID="020" NAME="Elnök">
A következő napirendi pont az egyperces felszólalások politikai jelentőségű ügyekben.
<SPEAKER ID="021" NAME="Csaba Sógor" AFFILIATION="PPE-DE">
(HU) A kisebbségi intergroupban egy jelentést dolgoztunk ki a hagyományos nemzeti kisebbségek védelme érdekében. Miért fontos ez? Az újonnan csatlakozott országok közül sokaknak, mint például Romániának is, nincsen kisebbségi törvénye. Tavaly tanúi lehettünk annak, hogy Szlovákiában egyenruhás rendőrök hogyan vernek civil embereket. Romániában az új kormány hivatalba lépése óta azt vettük észre, hogy a kisebbségek szimbólumait levetetik, hogy gond az, hogyha valaki több nyelvet beszél, hogy véletlenül kifelejtenek több száz gyereket a beiskoláztatástól. Ezért tartjuk fontosnak azt, hogy az Európai Parlamentben szülessen meg egy olyan jelentés, egy olyan határozat, amely szavatolja a kisebbségek védelmét, a hagyományos nemzeti kisebbségek védelmét. Köszönöm szépen, Elnök úr!
<SPEAKER ID="022" NAME="Iliana Malinova Iotova" AFFILIATION="PSE">
(BG) Hölgyeim és uraim, az Oroszország és Ukrajna közötti konfliktus, valamint a földgázellátás januári csökkentése nagy veszteségeket okozott számos európai országnak, különösen Bulgáriának.
<P>
A bolgár gazdaság közvetlen vesztesége csak erre a néhány napra több mint 230 millió EUR volt, amely egyenlő a Nabucco-projekt elindításához szükséges összeggel. Ez bizonytalan helyzetben hagyta gazdaságunkat, és arra kényszerített bennünket, hogy együttműködésre törekedjünk a Kozloduy atomerőmű blokkjainak ismételt megnyitása érdekében.
<P>
Az erre irányuló párbeszédnek ésszerűnek és józannak kell lennie, és megfelelő elemzésen kell alapulnia. A megoldások nem könnyűek, ne ítéljünk azonban elhamarkodottan és ne utasítsuk el őket azonnal, ahogy azt a Bizottság sajnálatos módon jelezte.
<P>
Úgy vélem, hogy Bulgáriának és néhány leginkább sújtott országnak lehetőséget kell kapnia arra, hogy további finanszírozásban részesüljön az Európai Fejlesztési Alapból, és ne csak azt a 20 millió EUR összegű minimális részesedést kapja meg, amelyet a gázprojektekre kiutaltak. Érthetetlen, hogy miért a leginkább sújtott országok kapják a legkevesebb összeget abban a szakaszban, amikor majdnem 3,5 millió EUR-t osztanak szét energiaügyi projektekre.
<P>
Hamarosan megkezdjük az energiastratégia vitáját. Felszólítok minden képviselőt, hogy mutassuk meg: van távlati elképzelésünk az energiafüggetlenségről, a választások küszöbén is felül tudunk emelkedni a politikai nézetkülönbségeken, és képesek vagyunk megvédeni azt a szolidaritást és kölcsönös segítségnyújtást, amely összekapcsol minket.
<SPEAKER ID="023" NAME="Siiri Oviir" AFFILIATION="ALDE">
(ET) Elnök úr, hölgyeim és uraim, egy hónapja kezdte meg munkáját a cseh elnökség, de máris sikerült szembe köpnie és egy ajándékkal megsértenie bennünket: Észtországot sarlóval és kalapáccsal ábrázolják, egy részeg ember fetreng a finn szauna padlóján, Németországot horogkereszttel jelölik, Olaszország focistái labdákat tartanak a nemi szervük mellett, Bulgáriát vécék borítják stb. stb. A művész, aki a Cseh Köztársaság ajándékát készítette el az Európai Uniónak, ezzel az alkotással ábrázolta az Európai Unió nemzeteit és országait.
<P>
A művészet sokkoló lehet és gyakran annak is kell lennie, de vajon más országok és emberek kigúnyolása-e a legmegfelelőbb mód erre? A cseh kormány a művészi kifejezés szabadságáról beszél: ez igaz, de itt egyértelműen helytelenül éltek ezzel a szabadsággal. A kormány nyilvánvalóan nem avatkozhat be a művész alkotó szabadságába: ez is igaz, azonban az ajándék átadásával a cseh kormány elfogadta azt az üzenetet is, amelyet az ajándék közvetít, ajándékozóként pedig neki, és nem a művésznek kell vállalnia a felelősséget a következményekért. Nehéz megérteni, hogy a cseh kormány vezetése miként is érzi feljogosítva magát arra, hogy megsértsen más tagállamokat.
<P>
Észtország választott képviselőjeként választ és bocsánatkérést várok az elnökséget jelenleg betöltő országtól, hogy továbbíthassam azt az észt embereknek. Sajnálatos módon az elnökség képviseletében senki sincs jelen most, de bízom abban, hogy felkérésem eljut majd hozzájuk.
<SPEAKER ID="024" NAME="Ewa Tomaszewska" AFFILIATION="UEN">
(PL) Elnök úr, naponta ötezer kamion hajt át Augustów városán. A gyerekek minden nap az út szélén mennek iskolába, mert nincs járda. Szinte minden nap meghal egyikük a kamionok kerekei alatt. Az ökoterroristák a madarak zajjal szembeni védelmére hivatkozva megakadályozták az elkerülő út megépítését. Amíg e fejlesztést feltartóztatják, minden héten egy gyermeknek az életével kell fizetnie. Sem az ökoterroristák, sem pedig az Európai Bíróság bírái nem küldik saját gyermekeiket a kamionok kerekei alá. Az Augustówban élő gyermekek életének azonban kisebb jelentőséget tulajdonítanak, mint a madarak jólétének.
<P>
Támogatója vagyok a környezet gondozásának és a természetvédelmi intézkedéseknek. Ha azonban emberéletről van szó, azt bizony nem pazarolhatjuk el ilyen szívtelenül. Az Európai Bizottsághoz intézem kérdésemet: hány lengyel gyermeknek kell még életével fizetnie az elkerülő út megépítésének leállítása miatt? A döntés meghozatalakor egyáltalán figyelembe vették az ő életüket?
<SPEAKER ID="025" NAME="Hélène Flautre" AFFILIATION="Verts/ALE">
- (FR) Elnök úr, fel kell hívnom a figyelmet arra, hogy Tunéziában - ha ez egyáltalán még lehetséges - tovább romlik az emberi jogokkal kapcsolatos helyzet.
<P>
Sihem Bensedrine, a jól ismert emberi jogvédő és a Kalima főszerkesztője december 11-e óta olyan erőszakos zaklatásnak és rágalmazó megjegyzéseknek van kitéve, amelyek teljesen elfogadhatatlanok és összeegyeztethetetlenek a jogállamisággal.
<P>
Január 23-án megtagadták Amin úr beutazását Tunéziába, aki az emberi jogi szervezetek Maghreben belüli összehangolásáért felelős koordinátor.
<P>
Január 28-án teljesen körbevették a Kalima Rádiót, amely ezen időpont óta sugározza műholdas adását. Újságíróit bebörtönözték, akik pedig a segítségükre siettek, azokat az utcán bántalmazták. A tunéziai rendőrség még mindig körbezárva tarja a rádióállomást, amivel aláássák a szólásszabadságot és a tájékoztatás szabadságát.
<P>
Holnap lesz a gafsai munkások fellebbezésének tárgyalása, akik a korrupció és az itt található tunéziai szénbányákban elszenvedett kizsákmányolásuk ellen küzdenek, miközben megtagadják tőlük az igazságszolgáltatást, ahogy azt az első tárgyaláson is láttuk.
<P>
A tuniszi küldöttség vezetőit aggasztja a helyzet; megvitatták a helyzetet, és a megbeszélés talán ebben a pillanatban is tart. Éppen ma üléseztek.
<P>
Felkérem Önt, elnök úr, hogy indítson átfogó politikai kezdeményezést annak érdekébe, hogy véget vessünk az emberi jogok ellen módszeresen elkövetett jogsértéseknek Tunéziában.
<SPEAKER ID="026" NAME="Elnök">
Immár egykori és új kollégánk, Martin Kastler is megérkezett. Azt mondta nekem, hogy dugóba került. Kétféleképpen kerülhető el a késés: vagy korábban elindulunk, vagy pedig fejlesztjük a transzeurópai hálózatokat.
<SPEAKER ID="027" NAME="Kyriacos Triantaphyllides" AFFILIATION="GUE/NGL">
Elnök úr, a hadifoglyok és a háborúk során elfogott civilek meggyilkolása a nemzetközi jog egyik legsúlyosabb megsértése. A harmadik és negyedik Genfi Egyezmény egyértelműen rögzíti, hogy ezek a cselekmények messze kívül esnek a nemzetközi jog normáin, az elkövetőket pedig felelőssé teszik a nemzetközi közösség előtt. Az emberi jogokról szóló európai egyezmény 2. cikke ugyanebben a szellemben vérlázító jogsértésnek nyilvánítja az emberi élet kioltását.
<P>
A török színész, Attila Olgaç nemrégiben tett vallomásában beismerte, hogy 10 görög ciprióta foglyot gyilkolt meg Ciprus török megszállásakor 1974 nyarán, ami ismét napvilágra hozta a Törökország által elkövetett bűncselekményeket, és magával vonja Törökország megkerülhetetlen felelősségét, hogy megnyissa archívumait valamennyi eltűnt személy sorsának kivizsgálása céljából. A nemzetközi közösségnek, amelynek az Európai Unió fontos szereplője, minden tőle telhetőt latba kell vetnie annak érdekében, hogy rákényszerítse Törökországot a nemzetközi jog, az Emberi Jogok Európai Bírósága által e tárgyban hozott határozatok és a kapcsolódó összes ENSZ-határozat betartására.
<SPEAKER ID="028" NAME="Zita Pleštinská" AFFILIATION="PPE-DE">
(SK) A cseh elnökség mottója, az "Európa határok nélkül” nem maradhat puszta szlogen, hanem világos választ kell jelentenie a jelenlegi kihívásokkal szemben. Az elnökségnek foglalkoznia kell azokkal a kérdésekkel, amelyek aggasztják az európai polgárokat, akiket az előttük tornyosuló akadályok ellehetetlenítek abban, hogy gyakorolják jogaikat az EU területén.
<P>
Az Európai Unióban ötvenmillió európai él különböző egészségügyi problémákkal, akik mindennapi életük során a legkülönbözőbb nehézségekbe ütköznek. Közülük sokan fordulnak hozzám azzal a kéréssel, hogy szükség van a súlyos fogyatékkal élő személyek személyazonosító kártyájának kölcsönös elismerésére. A fogyatékkal élő polgárok nem használhatják ezeket a kártyákat az összes uniós tagállamban. Ez például megnehezíti számukra, hogy autójukkal a kijelölt parkolóhelyeken megállhassanak. Kérdést nyújtottam be a Tanácsnak és a Bizottságnak, és remélem, hogy a lehető leghamarabb elfogadják az ilyen kártyák harmonizálására irányuló intézkedéseket.
<P>
Az "Európa határok nélkül” szlogennek azt kell jelentenie, hogy az összes akadály lebontására sor kerül, ideértve a fizikai, szociális és építészeti akadályokat is; továbbá azt kell jelentenie, hogy a fogyatékkal élő emberekkel szembeni megkülönböztetést is meg kell akadályozni.
<SPEAKER ID="029" NAME="Rovana Plumb" AFFILIATION="PSE">
(RO) A február 5-i prágai ülés dokumentumai megemlítik a barcelonai célkitűzésekről folytatott vitát, amely célkitűzések az állami gyermekgondozási szolgáltatásokat érintik, külön hangsúlyt helyezve az otthoni gyermekgondozásra. Vajon a cseh elnökség ismeri-e az Európai Bizottság 2008. októberi jelentését, amelynek kimutatása szerint több mint hatmillió 25-49 éves nő állítja azt, hogy családi kötelezettségeik miatt kénytelenek otthon maradni vagy csak részidős munkát tudnak vállalni.
<P>
Az otthoni gyermekgondozás nem érintheti hátrányosan az állami gyermekgondozási szolgáltatásokat. Szociáldemokrataként hiszek abban, hogy ha befektetünk az állami gyermekgondozási szolgáltatásokba, az a társadalom egésze számára hasznot hoz. Bátorítom a cseh elnökséget, hogy mérlegelje, milyen támogatás nyújtható a tagállamoknak, amely lehetővé teszi számukra állami gyermekgondozási szolgáltatásaik mennyiségi és minőségi javítását, különösen a jelenlegi válságos időkben.
<SPEAKER ID="030" NAME="Bilyana Ilieva Raeva" AFFILIATION="ALDE">
(BG) Ezen a héten népszavazást tartanak Svájcban a személyek szabad mozgásáról. A svájciak arról döntenek, hogy az országuk és az Európai Unió között létrejött megállapodás időtartamát és hatókörét kiterjesszék-e, és hogy az magában foglalja-e Bulgária és Románia polgárait is.
<P>
Ezzel a döntéssel Svájc nemcsak azt segíti elő és határozza meg, hogy miként alakuljanak a dolgok a jövőben a vízumkérelmezést és a határokat illetően, hanem arról is, hogy az elmúlt 30 év gazdasági fejlődéséhez kapcsolódó egyes felelős döntések a jövőben is érvényben maradnak-e. A polgárok szabad mozgását célzó politika hozzájárul a gazdasági fejlődéshez mind Svájcban, mind pedig az Európai Unióban, és egyben javítja általános életszínvonalunkat is.
<P>
Tiszta szívből remélem, hogy az e heti svájci népszavazás eredménye pozitív lesz, mivel ellenkező esetben a negatív eredmény újra a már ismert akadályokat gördítené e nagyszerű partnerség és együttműködés útjába, továbbá korlátozásokat okozna és mindazon kellemetlenségeket előidézné, amelyek a megállapodás hiányából adódnak.
<P>
Ezért remélem azt, hogy svájci barátaink támogatni fogják közös jövőnket, és felkérem mind az Európai Unió tagállamait, mind pedig a Bizottságot, hogy kiegyensúlyozottan és az Európai Unió polgárai számára jó eredményeket elérve folytassuk kölcsönös együttműködésünket Svájccal.
<SPEAKER ID="031" NAME="Dariusz Maciej Grabowski" AFFILIATION="UEN">
(PL) Elnök úr, a davosi találkozón a német kancellár asszony, Angela Merkel egy Oroszországot Németországgal összekötő gázvezeték megépítésére szólított fel, amely a Balti-tengerfenéken futna.
<P>
Merkel asszony ismételten bizonyította, hogy miként értelmezi az európai szolidaritást. Eddig a skandináv országok, valamint Litvánia, Lettország, Észtország és Lengyelország adtak hangot fenntartásaiknak és kifogásaiknak a gázvezetékprojekttel szemben. Merkel asszony megmutatta, hogy mennyire tekinti fontosnak az ökológusok véleményét, akik a Balti-tengert fenyegető veszélyekre figyelmeztetnek. Merkel asszony számára nincs jelentősége annak, hogy az építési költségek sokkal magasabbak lesznek, mint egy föld alatti vezeték megépítésének költségei.
<P>
Van egy kérdésem: nem lehet az, hogy elődjének, Gerhard Schrödernek a példáját követve Merkel asszony is a Gazpromnál keres állást? A német bal- és jobboldal vezetői tudatában vannak-e annak, hogy ezzel a hozzáállással aláássák az Európai Unió tekintélyét, méltóságát és kohézióját?
<SPEAKER ID="032" NAME="László Tőkés" AFFILIATION="Verts/ALE">
(HU) Tisztelt Elnök úr! Az ENSZ alapokmánya szerint az önrendelkezés joga minden népet megillet. Ez a másfél-kétmilliós erdélyi magyarságra is érvényes. Két évvel ezelőtt a Székely Nemzeti Tanács helyi véleménynyilvánító népszavazást szervezett Székelyföld területi autonómiájáról. A mozgóurnás referendumon a mesterségesen gerjesztett magyarellenes propaganda ellenére a megkérdezett 210 ezer választópolgár 99%-a igennel szavazott a kérdésre. Legutóbb Székelyföld települési önkormányzatainak jelentős része újabb, teljeskörű hivatalos népszavazást kezdeményezett. Az állami szervek és területi képviselőik, a prefektusok a székelyföldi magyarok békés, törvényes és demokratikus akaratnyilvánítását minden erővel gáncsolni igyekeznek. Kérem az Európai Parlamentet, Hans-Gert Pöttering elnök urat, hogy kövessék szoros figyelemmel a népszavazással kapcsolatos romániai fejleményeket, és vegyék védelmükbe a hatóság által fenyegetett önkormányzatokat! Köszönöm.
<SPEAKER ID="033" NAME="Madeleine Jouye de Grandmaison" AFFILIATION="GUE/NGL">
- (FR) Elnök úr, hölgyeim és uraim, a CARIFORUM és az Európai Unió között létrejött gazdasági partnerségi megállapodással valami nagyon rossz dolog indul el Francia Nyugat-Indiák és Francia Guyana legkülső régiói számára.
<P>
Még rosszabb, hogy a megállapodás, amelyről ki kell fejtenem véleményemet, nem tartja tiszteletben az Európai Tanács által adott mandátumot, illetve az Európai Unió Karib-térségre vagy a legkülső régiókra vonatkozó stratégiáját, amelyek közül mindhárom kifejezetten említi a legkülső régiók regionális integrációjának szükségességét a CARIFORUM keretei között, valamint hogy interregionális piacot kell létrehozni e két fél között a régió általános fejlődése érdekében.
<P>
Aggódom. 10 napja óriási sztrájkra került sor Guadeloupe-ban, aminek következtében minden leállt, beleértve az olajkitermelést is. E sztrájk azért húzódik el ilyen sokáig, mert Francia Nyugat-Indiák és Francia Guyana lakosai szenvednek a megélhetési költségek miatt, amelyek másfélszer magasabbak, mint Európa nagyvárosi térségeiben. Bár ez mindeddig pusztán a franciák problémája volt, mára lényegében európai problémává nőtte ki magát, azt pedig szégyennek tartom, hogy a Bizottság elutasította, hogy tárgyalásokat folytasson nevünkben egy legkülső régiók és a Cariforum közötti külön megállapodásról.
<SPEAKER ID="034" NAME="Georgios Georgiou" AFFILIATION="IND/DEM">
(EL) Elnök úr, az utóbbi időben hallottuk, olvastuk és láttuk, hogy polgári lakosokat bombáztak és gyerekeket öltek meg. Nemrégiben láthattuk, hogy Törökországban egy úriember nyilvánosan beismerte, hogy Ciprus 1974-es török megszállásakor meggyilkolt 10 megbilincselt görög ciprióta katonát. A hágai Nemzetközi Büntetőbíróság részéről viszont nem tapasztaltuk azt a hajlandóságot, elnök úr, amely annyira nyilvánvaló volt, amikor a jugoszláviai esetekben érintettekről volt szó; a volt Jugoszláviában elkövetett humanitárius bűncselekményeket vizsgáló nemzetközi törvényszék még mindig üldözi ezeket a személyeket. Következésképpen jogos követelés részünkről arra kérni a Parlamentet, hogy tájékoztasson minket arról, van-e lista azokról az országokról, amelyek a hágai bíróság joghatósága alá tartoznak, illetve vannak-e olyan országok, amelyek közömbösek e bíróság szemében és figyelmen kívül hagyja őket. Szerintem jogos követelés, hogy megtudjuk, hogy mely országok és polgárok ellen indítanak vádlottként eljárást a hágai bíróság előtt, és melyek ellen nem.
<SPEAKER ID="035" NAME="Pál Schmitt" AFFILIATION="PPE-DE">
(HU) Köszönöm, Elnök úr, a szót! Azért kívánok fölszólalni, mert három nappal ezelőtt egy tragikus baleset történt Horvátországban. Taposóaknára lépett egy 18 éves fiatalember, és ő a sokadik már az áldozatok között. Volt az áldozatok között olasz, volt holland, más európai társaink. Nos, Horvátország nincs benne abban az átfogó tisztítási programban, amit a Bizottság finanszíroz 2008-2013 között, ugyanakkor a lefektetett aknák száma ismeretlen, Horvátország soha nem állított elő ilyen aknát, és a területén mintegy 1000 kilométeren vannak életet veszélyeztető ilyen taposóaknák. Kérem tisztelettel a Bizottságot, vagy Önt is, tisztelt Elnök úr, hogy járjon közben, hogy Horvátország is - ugyanúgy, mint Bosznia, Ukrajna, Koszovó, Ciprus - részesedhessen ebben az európai segítségben, mert ez rendkívül költségigényes és rendkívül veszélyes operáció. Úgy szólaltam fel, mint a közös parlamenti delegáció - mi részünkről - elnöke. Köszönöm a szépen a szót.
<SPEAKER ID="036" NAME="Katerina Batzeli" AFFILIATION="PSE">
(EL) Elnök úr, a mezőgazdasági termelők görögországi tüntetései, valamint a többi európai demonstráció fontos üzenetet közvetítenek azokról a változásokról, amelyek a gazdálkodás és az élelmiszerek kérdésének aktuális felfogásában következett be, az európai és nemzeti politikák reformját követelve. Azokban az időkben, amikor európai szinten összeomlóban van a gazdaság, teljesen elveszett a pénzügyi rendszerbe vetett bizalom, a kis- és középvállalkozások fokozatosan eltűnnek, a foglalkoztatás pedig zsugorodik, nem hunyhatunk szemet a vidéken, a mezőgazdasági gazdálkodásban, a vidék gazdaságában és a regionális foglalkoztatásban felhalmozódó problémák felett. Jó ötlet lenne, ha a Bizottság és a Parlament párbeszédet kezdene és javaslatokat terjesztene elő, kísérletet téve a problémák kezelésére, nem csak úgy, hogy biztosítják a kis- és középvállalkozások túlélését, hanem úgy is, hogy az elkövetkező évek során kisegítik őket a válságból, életre hívják az intervenciós mechanizmusokat, továbbá erősítik a válságkezelési mechanizmusokat - hogy akár a jövedelemkiesést is fedezni lehessen - és a nemzeti politikákat, amelyek rugalmasabbá tehetők úgy, hogy ez nem jár szükségszerűen együtt a közös agrárpolitika társfinanszírozásával.
<SPEAKER ID="037" NAME="Eugenijus Gentvilas" AFFILIATION="ALDE">
(LT) Az európai vezetők nemrégiben hangot adtak azon véleményüknek, hogy csalódtak Ukrajna és Grúzia vezetőiben. Kezdenek kételkedni abban, hogy képesek demokratizálni ezeket az országokat, és bevezetni őket a NATO-ba és az Európai Unióba. Ezek a vélemények és az ilyen beszédek csak erősítik Oroszország politikáit és különleges erőit. A saját szemünkkel láthatjuk az orosz provokációkat, amelyek célja meggyengíteni Juscsenko elnököt, Szakashvili elnököt és az általuk megvalósított nyugatorientált politikát. Vannak nem látható provokációk is. Ennek megszervezésének módját legjobban úgy lehetne áttekinteni, ha megvizsgálnánk a KGB archívumait. Napjaink Európájában csak a naiv politikusok hihetik azt, hogy Oroszország már nem él az ilyen zsarolások és provokációk eszközével, jóllehet a vezetője a KGB-tisztviselő Putyin. A legutóbbi információs provokáció az volt, hogy Grúzia egy orosz katonát ejtett túszul. Egész héten ezt sulykolták Európába. Oroszország később beismerte, hogy a katona valójában dezertált, de a befeketítő propaganda addigra már megtette hatását. Az embernek az a benyomása, hogy Oroszország briliánsan játszik az olyan eszközökkel, mint a tankok, gázvezetékek, a tájékoztatás és félretájékoztatás. Mindenekfelett azonban az európai politikusok naivitása az, amely hagyja, hogy Oroszország játssza ezt a játékot.
<SPEAKER ID="038" NAME="Hanna Foltyn-Kubicka" AFFILIATION="UEN">
(PL) Elnök úr, kihasználva azt, hogy a világ közvéleményének figyelme most a gazdasági válsággal kapcsolatos kérdésekre összpontosul, a kínai hatóságok arra használták kiterjedt elnyomó apparátusukat, hogy növeljék a tibetiekre nehezedő nyomást. A 40 naposra tervezett kampány főként a tavalyi tiltakozások résztvevői ellen irányul.
<P>
Nő a rendőrőrsökre való beidézések száma, ahogy az eltűnt személyeké, a megfélemlítéseké és a megmagyarázatlan haláleseteké is. Nem zárhatjuk ki annak lehetőségét, hogy az elnyomás egyik következményeként zavargások törnek ki a tibetiek körében, akik szélsőséges fellépésekre kényszerülnek. A kínai biztonsági szolgálatok és a hadsereg e tiltakozások brutális elfojtásával fognak válaszolni, és kiderülhet, hogy a kínai hatóságok szándékos provokációjával állunk szemben, amelyek azzal számolnak, hogy még a demokratikus kormányok is csupán tiltakozási kísérletekre fognak szorítkozni a gazdasági válság ellen folytatott közös küzdelem időszakában. Az Európai Parlamentnek világosan és elszántan állást kell foglalnia ebben a kérdésben, ezért engedjék meg, hogy ma benyújtsam a kínai miniszterelnöknek szóló felhívás tervezetét. Jelezzük közösen a kommunista rendszernek, hogy nem hagyjuk jóvá a tibeti emberek alapjogainak megsértését.
<SPEAKER ID="039" NAME="Nicolae Vlad Popa" AFFILIATION="PPE-DE">
(RO) Az Európai Bizottság 2009-et a Kreativitás és Innováció Európai Évének nyilvánította. A globális gazdaságban a siker kulcsa a kreatív gondolkodás, amely tényt az Európai Unió már hosszú ideje elismeri. Az innováció valóban szerves része mind a Bizottság éghajlat-változási csomagjának, mind pedig az európai gazdaság fellendítésére irányuló tervének. Maga részéről az Európai Parlamentnek sokkal aktívabb szereplővé kell válnia a kreativitás ösztönzésében, amely az innováció mozgatórugója. Tavaly elfogadták az energiaügyi és éghajlat-változási csomagot, valamint jóváhagyták a fibromyalgiáról szóló írásbeli nyilatkozatot, amiért ismételten köszönetet szeretnék mondani. Ezek a dokumentumok előkészítik az innováció és a kreativitás útját az olyan kiemelt fontosságú területeken, mint az egészségügy (a fibromyalgia új kezelési módjainak azonosításával) és az energiaügy (az új alternatív energiaforrások hatékonyabbá tételével).
<SPEAKER ID="040" NAME="Alexandra Dobolyi" AFFILIATION="PSE">
(HU) Elnök úr! 2007. december 21-én Magyarország is belépett a schengeni övezetbe, és az osztrák-magyar határon a mai napig nem rendeződtek bizonyos kérdések. A burgenlandi hatóság nem igazán áll szóba velünk, és ennek megfelelően magyar honfitársaim benyújtottak egy petíciót 2008 júniusában az Európai Parlament Petíciós Bizottságához, amelyet mi azonnal továbbítottunk Jaques Barrott biztos úrhoz, aki négy hónap után nagy nehezen válaszolt, és azt írta válaszában, hogy nincs elég információja a petícióra vonatkozóan, és hogy meg fogják keresni a petíció beadóját. Két hónappal ezután én magam megkerestem a petíció beadóját, és megkérdeztem, hogy merre jutottak az ügyben, és arról tájékoztatott, hogy még mindig a mai napig senki nem kereste őt a Bizottság részéről, így aztán valóban nagyon nehéz a Bizottságnak információhoz jutni. És amikor újból visszatértem a Bizottság dolgozóihoz, akkor azt a választ kaptam, hogy "within the best delay” ki fogjuk vizsgálni az esetet. Meg szeretném kérdezni a Bizottságot, hogy mit jelent az a szófordulat, hogy "within the best delay”, illetve reményemet szeretném kifejezni, hogy nem így fognak kampányolni a négy hónap múlva esedékes választásokban Barrosso úr és Jaques Barrott úr, hogy "within the best delay”. Köszönöm szépen!
<SPEAKER ID="041" NAME="Viktória Mohácsi" AFFILIATION="ALDE">
(HU) Köszönöm elnök úr! Tisztelt képviselőtársaim, íme az egyperces, gyors kép a napokban is tomboló európai rasszizmusról. Magyarországon a napokban egy rendőrkapitányt egy rasszista kijelentésért előbb felmentettek, utána visszahelyeztek valamilyen mondvacsinált belső vizsgálatra hivatkozva. A vizsgálat nem terjedt ki arra a tényre, hogy a rasszista kijelentés elhangzott-e vagy sem. Romániában, Brassó melletti Tărlungeni községben a fal megépült roma és nem roma családok közé. Az ott lakó apuka gyermeke által feltett kérdésre, hogy miért választanak el bennünket, talán azt válaszolja majd: Itt ezen az oldalon a rossz, a túloldalon pedig a jó emberek laknak. Másfél hete szavaztuk meg az olasz küldöttségi jelentést, azóta egy hete ismeretlen tettesek által elkövetett két bűncselekményt követően Olaszországban fegyveres erőket vetettek be romák ellen. A rendőri erők helikopterrel, kutyákkal, felfegyverkezett rendőrök bevonásával söprik végig a roma családokat. Köszönöm szépen.
<SPEAKER ID="042" NAME="Ilda Figueiredo" AFFILIATION="GUE/NGL">
(PT) A munkanélküliség által sújtott munkavállalók száma exponenciálisan nő Portugáliában. Nem telik el nap, hogy a vállalatok ne jelentenének be termeléscsökkentést, elbocsátást vagy akár teljes üzembezárásokat.
<P>
A legsúlyosabb esetek között van a Qimonda több mint 2500 munkavállalóját fenyegető veszély Vila do Condéban, miután Németországban az anyavállalat csődöt jelentett. Szerdán itt lesz a Parlamentben mindkét országból a munkavállalók küldöttsége, és szolidaritásunkat, valamint támogatásunkat kérik majd a munkahelyeik megvédéséért folytatott küzdelemben.
<P>
Terebélyesedik azonban a botrány a késedelmes bérkifizetésekkel és munkavállalókat illető egyéb javadalmazások késedelmes teljesítésével kapcsolatban is, ahogy azt többek között parafadugó-gyártó vállalatoknál, néhány textilipari vállalatnál, valamint a kerámiaiparban és a kohászatban látjuk. E helyzet súlyos szociális problémákat vált ki, növeli a szegénységet, sőt, tragikus helyzetekhez is vezet, amikor a családtagok egy vállalatnál dolgoznak. Alig néhány napja jómagam is meggyőződhettem erről a Subercornál, a Santa Maria da Feira-i székhelyű vállalatnál (a cipőipari Suberus-vállalatcsoport tagja), ahol a munkavállalók azért küzdenek, mert nem kapják meg bérüket, és vannak olyan házastársak, akik éheznek, és már gyermekeiknek sem tudnak enni adni. Ezt a szörnyű helyzetet a válság váltotta ki, amely elsöpör bennünket, és amelynek következményeit az emberi arcokon és az emberek életén láthatjuk. Ezért nem csak a szolidaritásukat, hanem e súlyos problémák megoldását is kérem.
<SPEAKER ID="043" NAME="Kinga Gál" AFFILIATION="PPE-DE">
(HU) Elnök úr! A magyar közvélemény nagy érdeklődéssel követi a vízágyú ügy alakulását is Magyarországon, és mielőbb szeretne tisztán látni a kérdésben. Ehhez kérjük a Bizottság segítségét. Arról van szó, hogy a magyar kormány a 2006-2007-2008-as években mindvégig kitartott azon álláspontja mellett, hogy a schengeni alap terhére új vízágyúkat vásárolt, ezeket 2007. október 22-én, Budapesten használta is tömegoszlatásra. Majd 2008 végén az igazságügyi és rendészeti miniszter közölte, nem a schengeni alap - uniós forrás - terhére számolták el a beszerzést. Az Európai Bizottság illetékes biztosa megerősítette, hogy nem a schengeni alapból vásárolták az ágyúkat. Egy nappal később ugyanezen minisztérium államtitkára közölte, hogy a magyar kormány a schengeni alap hazai forrásaiból számolta el a vízágyúk beszerzését, ellentmondva az Európai Bizottságnak. Kérdésem: vizsgálta-e a Bizottság, hogy a schengeni alapot rendeltetésszerűen használták-e ebben az esetben, utána járt-e, hogy mi az igazság vízágyú-ügyben? A történtek után nem csak a magyar kormány, hanem az Unió Bizottságának szavahihetősége és tevékenységének átláthatósága is kockán forog. Köszönöm szépen.
<SPEAKER ID="044" NAME="Glyn Ford" AFFILIATION="PSE">
Elnök úr, múlt hétfőn a brit kormány megvalósíthatósági tanulmányokat jelentett be a Severn folyó tölcsértorkolatában megépítendő öt árapály-erőmű rendszerről: ezek közül három gát lenne, kettő pedig mesterséges lagúna.
<P>
Az EU nagyon helyesen ambiciózus célokat fogalmazott meg a megújuló energia használatára, illúzió azonban azt gondolni, hogy e célok megvalósítása fájdalommentes lesz. A Severn folyón építendő gát az Egyesült Királyság energiaigényének akár 5%-át képes lenne ellátni, mégis ellentmond az élőhelyekről szóló irányelv értelmezéseinek.
<P>
Ha a jogi érvelés - vagy a közvélemény nyomásának - következtében leállítják a rendszert, az Nietzsche mondásának érvényességét bizonyítja, miszerint az őrültség ritka az egyének között, viszont annál gyakoribb a pártokban, csoportokban és szervezetekben. Az EU-nak és a brit kormánynak el kellene tűnődnie Jeremy Bentham filozófiáján, miszerint arra kell törekednünk, hogy a lehető legtöbb embernek a leginkább javára tegyünk.
<SPEAKER ID="045" NAME="Margaritis Schinas" AFFILIATION="PPE-DE">
(EL) Elnök úr, hosszú ideig tartott megszabadítani a Balkánt a terméketlen nacionalizmustól, amely kívül áll az európai magatartási normákon és értékeken. Úgy tűnik azonban, hogy néhány embernek újra meg kell értenie ezt az üzenetet. 2008 októberében Macedónia Volt Jugoszláv Köztársaság kérelmet nyújtott be a 10. közlekedési folyosó közösségi finanszírozására, amely keresztezi területét. Alig két hónappal később egy botrányos határozatban - amelyet még az ország hivatalos közlönyében is közzétettek - úgy döntöttek, hogy ezt az útvonalat "Macedóniai Nagy Sándor” elnevezéssel illetik, ezzel otrombán megsértve a Görögországgal kötött átmeneti megállapodást, amely kifejezetten rendelkezik az olyan kormányzati propaganda és az olyan szimbólumok ellen, amelyek szítják az ellenségeskedést, a gyűlöletet és az erőszakot. Felszólítom az Európai Bizottságot, hogy a közösségi finanszírozás iránti kérelmet kösse e botrányos határozat hatályon kívül helyezéséhez, amely arra emlékeztet minket, hogy még mindig vannak nacionalisták a Balkánon. Olyan Európát építünk, ahol nincs helye a nacionalizmusnak.
<SPEAKER ID="046" NAME="Evgeni Kirilov" AFFILIATION="PSE">
(BG) Múlt szerdán az Európai Bizottság bejelentette az energiabiztonság területén végrehajtandó helyreállítási programra vonatkozó javaslatát.
<P>
E javaslat szerint Bulgária csak egy 20 millió eurós részt kap a Bulgáriát Görögországgal összekapcsoló projekthez rendelt összegből. Csak 20 millió eurót a projektekre szánt milliárdokból! Nálunk az ilyen helyzetekre azt mondjuk, hogy "Vajúdtak a hegyek és egeret szültek”. És mindez a nagy gázválság után!
<P>
Ahogy Önök is tudják, Bulgáriát érintette a legsúlyosabban a helyzet, és ez az egyetlen ország, amely teljesen az orosz gázra hagyatkozik. Hivatalosan azt mondják, hogy a megvalósításra kész projekteket finanszírozzák, azonban gyanúk merültek fel. Csak néhány hónapon belül véglegesíthető az a döntő fontosságú projekt, amelyet Bulgária javasolt a Chiren gáztározó létesítmény bővítésére. Amennyiben nem kap támogatást, Bulgária önállóan viszi tovább a projektet, de hol marad akkor az európai szolidaritás és igazságosság?
<P>
Szintén múlt héten egy befolyásos európai folyóirat azt írta, hogy e válság miatt Bulgáriában az euroszkeptikusok támogatottsága 20%-ra nőtt. Bízom benne, hogy ez nem pontos számítás. Viszont ha a Bizottság továbbra is ilyen magatartást tanúsít Bulgáriával szemben, jelentős mértékben hozzá fog járulni ehhez a hangulathoz.
<SPEAKER ID="047" NAME="Jim Higgins" AFFILIATION="PPE-DE">
Elnök úr, két és fél évvel ezelőtt kiderítettem, hogy az Európai Bizottság eljárást indított Dánia ellen az Európai Bíróságon, mert Dánia 2%-os küszöbértéket vezetett be az élelmiszerekben lévő hidrogénezett zsírokra. A Bizottság annak ellenére indította el az eljárást, hogy éppen ellentétes tudományos bizonyítékok azt mutatják, hogy a hidrogénezett zsírsavak rendkívül súlyosak a szívkoszorúér-betegségek stb. szempontjából. Két évvel ezelőtt ezért két kollégánkkal, Dan Jørgensennel és Linda McAvannel úgy döntöttünk, hogy írásbeli nyilatkozatot készítünk. A Parlament 254 képviselője támogatott bennünket 25 különböző tagállamból, ami óriási támogatást jelentett.
<P>
Nemrégiben a Környezetvédelmi, Közegészségügyi és Élelmiszer-biztonsági Bizottság jelentést tett közzé, amely a maximális szintet 2%-ban határozta meg, pontosan úgy, ahogy Dánia is. Ezért az orvosi és tudományos bizonyítékok alapján felszólítom a Bizottságot, hogy immár fogadja el a Dánia rendszerében bevezetett 2%-os küszöbértéket, amelyet a Környezetvédelmi, Közegészségügyi és Élelmiszer-biztonsági Bizottság említett jelentése is ajánl.
<SPEAKER ID="048" NAME="Ljudmila Novak" AFFILIATION="PPE-DE">
(SL) Ismételten sajnálattal kell megjegyeznem, hogy miközben az olasz és magyar kisebbségek helyzetét példamutató módon szabályozták Szlovéniában, és minden kisebbségnek saját képviselője van a szlovén parlamentben, addig a szlovén kisebbségek nem élvezik ugyanezt a támogatást azokban az országokban, ahol élnek.
<P>
A Budapesten aláírt szerződés ellenére Magyarországon hiányzik a politikai akarat ahhoz, hogy lehetővé tegyék, hogy a szlovén kisebbségnek saját képviselője legyen a parlamentben. Emellett a legutóbbi beszámolók szerint az egyetlen magyarországi szlovén múzeumot forráscsökkentés miatt be akarják zárni. Eddig ez a múzeum a szlovén kisebbség kulturális életének egyetlen központja Magyarországon, és csak 16 000 EUR finanszírozásban részesült.
<P>
Miközben Szlovénia 14,5 millió eurót irányoz elő a magyar kisebbség számára, Magyarország pusztán évi 400 000 eurót a szlovén kisebbség számára. Emiatt indokoltan várjuk el a magyar kormánytól, hogy javítsa a szlovén kisebbség pénzügyi és politikai támogatását. A pénzügyi válság nem használható fel mentségként a kisebbségek számára fenntartott források kurtítására, legyen az Magyarországon, Olaszországban vagy bárhol máshol.
<SPEAKER ID="049" NAME="Atanas Paparizov" AFFILIATION="PSE">
Elnök úr, a görög hatóságok és mezőgazdasági termelők között létrejött megállapodás ellenére a görög mezőgazdasági termelők még mindig lezárva tartják a Görögország és Bulgária között a határon áthaladó közutat a kulata-promachonasi határátkelőhelynél. A Bulgária és a Görög Köztársaság közötti határátkelőhelyek 14 napja tartó blokádja jelentős pénzügyi veszteséget okozott a bolgár fuvarozóknak.
<P>
Jómagam és az Európai Parlament többi 14 bolgár képviselője írásbeli választ igénylő kérdést nyújtottunk be a Bizottsághoz a 2679/98/EK rendelet alapján tett intézkedésekről. Elismerjük az európai polgárok alapvető jogait és szabadságait. Meggyőződésünk azonban, hogy ez a rendelet jelentős tökéletesítésre szorul, hogy elkerülhető legyen a két tagállam közötti szállítás folyamatos blokádjának újabb esete, ami teljes mértékben sérti a belső piac alapvető elveit, például a személyek és áruk szabad mozgását.
<SPEAKER ID="051" NAME="Anne Laperrouze" AFFILIATION="ALDE">
- (FR) Elnök asszony, kilenc nappal ezelőtt Aquitaine, Midi-Pyrénées és Languedoc-Roussillon régiókat keményen sújtotta a Klaus nevű vihar.
<P>
A károk súlyosak, én pedig kérem, hogy ezek a régiók kapjanak sürgősségi európai segélyt. Elsősorban az Európai Unió Szolidaritási Alapja jut eszembe, de a strukturális alapok és a Vidékfejlesztési Alap is, és gondolok az állami támogatás engedélyezésére is.
<P>
Hölgyeim és uraim, fel szeretném hívni a figyelmet arra, hogy 2005 májusában az Európai Parlament elfogadta Berend úrnak a Szolidaritási Alap reformjáról szóló jelentését, hogy kiterjessze az Alap alkalmazási körét. Az ügy tárgyalása jelenleg áll a Miniszterek Tanácsában. Sürgető fontosságú, hogy rövid időn belül pozitív kimenetele legyen az ügynek.
<P>
Az európai polgárok elvárják, hogy az Európai Unió megvédje őket, és megfelelő segítségnyújtást biztosítson nekik. Ha lehetővé tesszük, hogy e francia régiók sürgősségi segélyben részesüljenek, de a Szolidaritási Alap reformját is végigvisszük, azt az európaiak megingathatatlan garanciának tekintenék arra vonatkozóan, hogy az Európai Unió feladata és célja az, hogy az ő oldalukon álljon a nehéz helyzetekben.
<SPEAKER ID="052" NAME="Georgios Toussas" AFFILIATION="GUE/NGL">
(EL) Elnök asszony, kis- és középgazdaságok mezőgazdasági termelői voltak az utcán két hétig az egész országot megrázó küzdelemben. A görög kormányok által együttesen megfogalmazott és végrehajtott közös agrárpolitika, valamint a Kereskedelmi Világszervezet keretében elfogadott megállapodások a mezőgazdasági termelés csökkenéséhez, a kis- és középgazdaságok mezőgazdasági termelői jövedelmének drasztikus megnyirbálásához, valamint gyors megszűnésükhöz vezetett. Görögországban az agrárkereskedelem mérlege a nyereségesből csak 2008-ban mintegy 3 milliárd eurós nagyságrendű veszteségesbe fordult át. A kis- és középgazdaságok alapvető követeléseinek teljesítése helyett az Új Demokrácia kormány megpróbálja értelmetlen bejelentésekkel félrevezetni őket, ezzel egyidejűleg pedig különleges erőket mozgósít, hogy elfojtsa küzdelmüket. A Görög Kommunista Párt és a munkavállalók támogatják a kis- és középgazdaságok küzdelmét a közös agrárpolitika, valamint az Európai Unió és a burzsoá kormányok alulról jövő kezdeményezéseket elnyomó egész politikája ellen. Támogatják a mezőgazdasági és állattenyésztési termékek garantált minimumáraira vonatkozó követelésüket is, amelyek fedezik majd a termelési költségeket és javítják a kis- és középgazdaságok jövedelemszintjét.
<SPEAKER ID="053" NAME="Jim Allister" AFFILIATION="NI">
Elnök asszony, a gazdasági válság elmélyülésével olyan jelentős kérdések merülnek fel az Egyesült Királyságban, amelyek szervezett fellépéshez vezetnek, kezdve a munkaerő EU-n belüli korlátlanul szabad mozgásának kényszerűségétől és a nagy közbeszerzési szerződésekre vonatkozó közbeszerzési követelményektől, amelyek során a külföldi vállalatok által elnyert szerződések esetén jelentős számban áramlanak be külföldi munkavállalók, hátrányos helyzetbe kényszerítve ezzel a helyi munkavállalókat és a helyi munkanélkülieket, és megfosztva őket a lehetőségektől.
<P>
Szerintem sokan ezt az Egyesült Királyság által az uniós tagságért fizetendő árnak tekintik majd. Kénytelenek vagyunk alávetni magunkat az uniós jog munkaügyi jogszabályainak és elsőbbségének és az Európai Bíróság döntéseinek. A közbeszerzési politika miatt, amely megtiltja a helyi alvállalkozók és munkavállalók előnyben részesítését, egyre nő az ellenszenv az EU-val és rugalmatlan rendszerével szemben.
<SPEAKER ID="054" NAME="Panayiotis Demetriou" AFFILIATION="PPE-DE">
(EL) Elnök asszony, két évvel ezelőtt a Parlament szinte egyhangúlag fogadott el egy állásfoglalást. Ebben az állásfoglalásban felhívtuk az érintetteket, hogy derítsék ki, hogy mi lett a Cipruson eltűnt személyek sorsa. Felkértük a török hadsereget, hogy bocsássák az illetékes bizottság rendelkezésére a birtokukban lévő összes információt, azonban ezen a területen semmi sem történt. Éppen ellenkezőleg, mára egy török, aki abban az időben katona volt, lelkiismereti okokból, mivel már nem bírta tovább, nyilvánosan beismerte, hogy megölt 10 görög cipriótát. A török hadsereg tud ezekről és más bűncselekményekről is, és kétségtelen, hogy ma már nincs olyan civilizált ember, legyen török vagy más nemzetiségű, aki ne ítélné el ezeket a háborús bűncselekményeket. Azonban nekünk mit kell tennünk? Fokozni kell erőfeszítéseinket a török hadsereg meggyőzése érdekében, hogy adja át az információkat az illetékes biztosságnak, hogy véget érhessenek az eltűnt személyek hozzátartozóinak szenvedései.
<SPEAKER ID="055" NAME="Richard Corbett" AFFILIATION="PSE">
Elnök asszony, ahogy Ön is tudja, országomban széles körű tiltakozás bontakozott ki egy olasz vállalat miatt, amely szerződést nyert el a választókörzetemben található olajfinomítóval kapcsolatban, és kizárólag csak olasz munkaerőt alkalmaz a szerződés teljesítése céljából.
<P>
A felháborodás érthető, amennyiben a vállalat valóban a saját állampolgárai számára tartotta fenn a jogot, és nem engedte a brit állampolgárokat dolgozni. Ez az Európai Unió jogának megsértését jelentené (állampolgárságon alapuló megkülönböztetés), ahogy megsértené akkor is, ha a vállalat felpuhítaná a brit jogi követelményeket, amelyeket a munkavállalók kiküldetéséről szóló irányelv alapján be kell tartania.
<P>
Ha azonban a tiltakozók azt mondják, hogy csak brit vállalatok kaphatnak jogot arra, hogy ajánlatot tehessenek erre a munkára, és csak brit munkaerőt alkalmazhatnak, akkor persze a tiltakozók is helytelenül érvelnének. Szem előtt kell tartaniuk, hogy több mint kétmillió brit állampolgár dolgozik az EU más országaiban, és csak egymillió nem brit uniós polgár dolgozik Nagy-Britanniában.
<P>
A "brit munkahelyekre brit munkás” szlogennek azt kell jelentenie, hogy lehetővé tesszük, hogy a brit munkavállalók megfelelő képzésben részesüljenek és megkülönböztetés nélkül versenyezhessenek. Nem jelentheti azt, hogy ezt kizárólag az érintett ország állampolgárai számára tartjuk fenn, akár Nagy-Britanniában, akár az Európai Unió egy másik tagállamában.
<SPEAKER ID="056" NAME="Marco Pannella" AFFILIATION="ALDE">
(IT) Elnök asszony, hölgyeim és uraim, örömömre szolgál elmondani, hogy két nap múlva egy hivatalos ülésen itt üdvözölhetjük a Palesztin Hatóság elnökét. Ebből az alkalomból a Hatóság elnöke az országok Európájának kamarájába látogat, amely lerombolja az európai szülőföldet, miközben a mediterrán térség csak arra alkalmas, hogy sírköve legyen a szegényeknek és azoknak, akik éhezésre és pusztulásra vannak ítélve.
<P>
Nézzék, itt az ideje a nacionalista tiltakozásnak, és ebben mindenkinek, minden oldalról részt kell vennie - mi itt az országok Európájának ostora vagyunk, amely Európa romba dönti az európai szülőföldet, és kötelességünk elmondani ezt Brüsszelnek. Két nap múlva egy palesztin fog beszélni. Az, hogy az izraeliek 80%-a támogatja Európát - nem úgy, mint a jeruzsálemi kormány, ahogy azt az Adenauer Alapítvány bemutatta -, azt is szemlélteti, hogy még a palesztin, libanoni, dél-mediterrán és tunéziai emberek sem jogosultak forradalmat indítani ...
<P>
(Az elnök félbeszakítja a felszólalót)
<SPEAKER ID="057" NAME="Iosif Matula" AFFILIATION="PPE-DE">
(RO) A jelenlegi európai hangulatot tekintve az energiabiztonság garantálása prioritássá vált. Az energiatranzit útvonalainak diverzifikálása csak Európa gázhálózatainak összekapcsolásával lehetséges, ami egyben a tagállamok közötti szolidaritást, az Európai Unió egyik alapelvét is támogatja. A Románia és Magyarország által saját kezdeményezésre nyújtott pénzügyi hozzájáruláson túl az Európai Bizottság múlt héten 30 millió EUR kiutalását javasolta az Arad-Szeged gázvezetékprojekt befejezéséhez, amelynek finanszírozását több mint öt éve felfüggesztették.
<P>
E projekt kiemelkedő fontosságú. A gázvezeték nemcsak Romániát és Magyarországot kapcsolja majd össze, hanem kapcsolatot biztosít majd az Európai Unió gázhálózata felé. A gázvezeték befejezése után Románia exportálni és importálni is tud majd az európai piacon, nemcsak rendes körülmények között, hanem európai energiaválság idején is. Ezt szem előtt tartva kérem támogatásukat, hogy a Bizottság javaslatát a lehető leghamarabb végrehajtsák.
<SPEAKER ID="058" NAME="Jörg Leichtfried" AFFILIATION="PSE">
(DE) Elnök asszony, az írországi húsbotrány hullámokat kavart Európa-szerte, így Ausztriában is, ahol a botrány bizarr következményeként az ír húst tiroli szalonnaként árulták. Véleményem szerint ezen uniós szintű problémának az egyedüli megoldása a friss húsra és hústermékekre vonatkozó kötelező nyilatkozat, amely a következő információkat tartalmazná: származási hely; az állatok vágóhídra szállításának időtartama, majd onnan a hús érékesítési pontra való szállításának időtartama; ha a hús az EU-n kívülről érkezik, akkor pontosan meg kell adni a származási országot. Ráadásul itt a legfőbb ideje, hogy az Európai Unió ellenőrökkel vizsgáltassa meg ezeket a dolgokat. Hogy ezt tényleg meg lehessen tenni, felszólítom a Tanácsot, a Bizottságot és Önöket, hölgyeim és uraim, hogy tegyenek lépéseket annak biztosítása érdekében, hogy az európai fogyasztókat többé ne lehessen így félrevezetni.
<SPEAKER ID="059" NAME="Jelko Kacin" AFFILIATION="ALDE">
(SL) Láttuk és hallottuk azokat a beszámolókat, amelyek szerint véget ért Srí Lankán a hosszú ideje tartó polgárháború. A Tamil tigrisek azonban a katonai erőfölény, nem pedig a politikai vívmányok vagy más tartós megoldás következtében vonultak ki utolsó fő erődítményükből is. Ez a katonai megoldás problémákkal terhes. Látjuk a győzteseket és veszteseket, a vesztesek a helyi polgári lakosok, akik a kormánycsapatoktól félve visszahúzódnak vagy elmenekülnek.
<P>
A nyugat-balkáni tapasztalatok arra tanítanak bennünket, hogy a katonai győzelmeket és a katonai viszály felfüggesztését gyakran az követi, hogy a győztesek megölik a veszteseket és azok feltételezett szimpatizánsait. A győzelmek után egyéni, fékevesztett megtorló cselekmények hulláma, de akár szervezett gyilkolás is megindulhat, amit az elkövetők rendszerint megpróbálnak eltitkolni.
<P>
Nem próbálok senkit sem előre megvádolni. Csak arra próbálok rámutatni, hogy az Európai Uniónak azonnal fel kell lépnie a nemzetközi jelenlét és a nemzetközi felügyelet biztosítása érdekében e konfliktus után időszak e legkritikusabb szakaszában, abban az időszakban, amikor a félelmében elmenekülő civil lakosság a legnagyobb veszélyben van.
<SPEAKER ID="060" NAME="James Nicholson" AFFILIATION="PPE-DE">
Elnök asszony, sokan fognak értesülni arról, hogy az Ír Köztársaságban nemrégiben eluralkodott dioxin-pánik. Az észak-írországi szarvasmarha-tenyésztőket is elérte ez a probléma, mivel ők importálták azt a takarmánykeveréket, amely a problémát kiváltotta az állataikban. Észak-Írország Kormánya most 25% kompenzációt ajánlott fel a mezőgazdasági termelőknek, ami azt jelenti, hogy tönkre fognak menni. A kormánynak problémákat okoz megtalálni a megfelelő pénzeszközöket, és nem tudja majd lehívni azt a 37,5%-ot, amely az Európai Uniótól áll rendelkezésre. Tudom, hogy az Ír Köztársaság kormánya nyilvánvalóvá tette, nem vállal semmilyen felelősséget, még ha a takarmányőrlő üzemet ő is engedélyezte a saját felügyelete alatt. Az egyik üzemben jelentős mennyiségű fertőzött sertéshús is van. Ez nagyon súlyos és veszélyes probléma, amelyet a lehető leggyorsabban meg kell oldani.
<SPEAKER ID="061" NAME="Silvia-Adriana Ţicău" AFFILIATION="PSE">
(RO) Az Európai Unió szorgosan készíti elő a Kiotó utáni megállapodásra irányuló tárgyalásokat, hogy tovább csökkentsék az éghajlatváltozást kiváltó okokat. A tagállamoknak fokozatosan csökkenteniük kell szén-dioxid-kibocsátásukat. Az energiaintenzív iparágakban az európai vállalatoknak sürgős beruházásokat kell végrehajtaniuk termelőlétesítményeik modernizálása terén, hogy fenn tudják tartani a jelenlegi termelési szintet, munkahelyeket mentsenek meg, és védjék a környezetet.
<P>
Fel szeretném hívni a figyelmet arra, hogy a jelenlegi gazdasági válságban az európai vállalkozásoknak nem sikerül megszerezniük azokat a hiteleket, amelyekre a modernizálás céljából nagyon nagy szükségük van. Nem arról van szó, hogy az európai vállalatoknak kevesebbet kell termelniük, hanem egyszerűen arról, hogy ezt intelligensebben és környezetbarát módon kell megtenniük. Felszólítom az Európai Bizottságot, az Európai Beruházási Bankot és a tagállamokat, hogy kezeljék kiemelten az EU fenntartható gazdasági fejlődését, és az európai gazdasági fellendülés tevének keretében garantálják azokat a feltételeket, amelyek szükségesek ahhoz, hogy az európai vállalatok modernizálni tudjanak és versenyképesek maradhassanak az egyre keményebb piacon.
<SPEAKER ID="062" NAME="Iuliu Winkler" AFFILIATION="PPE-DE">
(HU) Köszönöm szépen, Elnök Asszony! Az Európai Unió számára kihívás a stabilitás és a biztonság szavatolása, az állampolgárok jólétének emelése, valamint a közös európai jövő építése. A történelmi, nemzeti és etnikai kisebbségek maradandó értékei a sokszínű Európának. Ezen jogainak tiszteletben tartása még nincs megnyugtató módon rendezve. Bizalomra ad okot olyan dokumentumok léte, mint például a nemzeti kisebbségek védelméről szóló keretegyezmény, vagy pedig a regionális és kisebbségi nyelvek európai chartája. Nyilvánvaló, hogy addig, amíg nem minden európai uniós tagállam ratifikálta ezeket a dokumentumokat, további erőfeszítésekre van szükség. A Parlamentnek célul kell kitűznie egy olyan kötelező keretintézkedés megalkotását, amely a nemzeti kisebbségi közösségek védelmét biztosítaná, elismerve azt, hogy az autonómia és az önrendelkezés különböző formái, a szubszidiaritás elve alapján megnyugtató megoldást jelentenek a kisebbségi közösségek helyzetére. Köszönöm szépen.
<SPEAKER ID="063" NAME="Véronique Mathieu" AFFILIATION="PPE-DE">
- (FR) Elnök asszony, engedje meg, hogy kinyilvánítsam teljes támogatásomat a Klaus nevű vihar által sújtott polgárok és családok mellett, amely vihar Dél-Európát, és különösen Délnyugat-Franciaországot sújtotta több mint egy hete.
<P>
A vihar következményei tragikusak. 11 ember halt meg, több mint másfél millió otthon maradt villamos áram nélkül, és a vihar 300 000 hektár erdőt pusztított el, azaz Landes régió erődterületeinek 40%-át. A vihar mintegy 30-40 millió m3 fát csavart ki.
<P>
2002 óta az Európai Unió rendelkezésére áll a Szolidaritási Alap, amely lehetővé teszi sürgősségi pénzügyi segítségnyújtás folyósítását a természeti katasztrófa által sújtott régióknak. A Miniszterek Tanácsának - és itt meg kell ismételnem Laperrouze asszony következtetéseit - rendelkezésre kell bocsátania ezt a Szolidaritási Alapot, jómagam pedig remélem, hogy a Parlament biztosítani fogja, hogy ez mielőbb megtörténjen.
<SPEAKER ID="064" NAME="Czesław Adam Siekierski" AFFILIATION="PPE-DE">
(PL) Elnök asszony, éppen most ünnepeljük a lengyelországi kerekasztal-tárgyalások megkezdésének 20. évfordulóját. Az uralkodó hatalom és az ellenzék ekkor ült tárgyalóasztalhoz, hogy közösen gondolkodjanak Lengyelország problémáinak megoldásáról, mind a gazdasági és szociális problémákról, valamint politikai rendszerünk legfontosabb problémáiról is.
<P>
Az ellenzéket elsősorban az 1980-ban alapított Szolidaritás mozgalom képviselte Lech Wałęsa és a szervezet tanácsadóinak vezetésével. A kormány részéről az omladozó szocialista rendszer hatóságai, a lengyelországi önkényuralmi állam létrehozó voltak a tárgyalók.
<P>
A kerekasztal-tárgyalások és a megállapodások eredményeként 1989 júniusában választásokat tartottak, és megalakult az első olyan kormány, amelyet nem egy kommunista vezetett, hanem Tadeusz Mazowiecki. Ez volt az a kormány, amely megmutatta Lengyelországnak, hogy számára a helyes irányt nem csak a szabadság és a demokrácia képviseli, hanem az Európai Unióban való integráció is. Az országomban bekövetkezett változások számos közép- és kelet-európai országot indítottak el a szabadság, a demokrácia és az EU-integráció útján.
<SPEAKER ID="065" NAME="Elnök">
Ezzel a napirendi pontot lezárom.
