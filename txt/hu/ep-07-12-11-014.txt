<CHAPTER ID="014">
as általános költségvetési tervezet, Tanács által módosítva (minden szakasz) (vita) 
<SPEAKER ID="208" NAME="Elnök">
A következő napirendi pont a Kyösti Virrankoski és Ville Itälä által a Költségvetési Bizottság részéről előterjesztett jelentés az Európai Unió 2008-as pénzügyi évre vonatkozó általános költségvetési tervezetéről, a Tanács által módosított formában (minden szakasz), és az Európai Unió 2008-as pénzügyi évre vonatkozó általános költségvetési tervezetéhez fűzött 1/2008. (13659/2007 - C6-0341/2007) és 2/2008. (15716/2007 - C6-0435/2007) számú módosító indítványról.
<SPEAKER ID="209" NAME="Ville Itälä">
előadó. - Elnök úr, előadóként szeretnék köszönetet mondani a Költségvetési Bizottság elnökének, Böge úrnak. Az ő érdeme, hogy az egyeztetést követő eredmény olyan kiegyensúlyozott. Szeretnék köszönetet mondani előadótársamnak, Virrankoski úrnak is, a költségvetési eljárás során tanúsított nagyfokú együttműködéséért. Különösen örülök annak, hogy Virrankoski úr lehetővé tette a Balti-tenger fenntarthatóságának támogatására szolgáló kísérleti projekteket.
<P>
Előadóként fő célom az volt a Parlament és a többi intézmény költségvetése tekintetében, hogy a növeléseket a lehető legalacsonyabb szinten tartsam. Ezért is neveztem el ezt a költségvetést az "adófizetők költségvetésének”. A célt elértük, és a növeléseket 4% alatt tartottuk.
<P>
előadó.(FI) Szeretnék mindenkit emlékeztetni arra, hogy az állásfoglalásra irányuló indítvány 48. pontja az Európai Parlament képviselői szabályzatának 29. cikkét érinti. A vezetés azt kérte, hogy e tekintetben valamennyi tagállam kormányának küldjünk levelet, amelyben megkérdezzük, hogy újraválasztásuk esetén milyen cselekvést várnak el képviselőiktől, tekintettel az új képviselőkre vonatkozó szabályzatra. Remélem, erre vonatkozó módosításom keresztülmegy, és hogy e kérdéssel a questorok foglalkoznak majd, mert ennek ez a helyes módja.
<P>
Mivel nyilvános vita is folyt a kérdésben, szeretném elmondani, hogy a Tanács által elfogadott e 29. cikk azt jelenti, hogy a tagállamok kormányai dönthetnek arról, hogy a régi vagy az új szabályokat alkalmazzák-e az újraválasztott képviselőikre. Ez nem azt jelenti, hogy a képviselők választhatnak szabadon. Ráadásul, mivel ez a quaestorok feladata, csak úgy helyes, ha arról is döntenek, hogy elküldjék-e ezt a levelet.
<SPEAKER ID="211" NAME="Elnök">
Virrankoski úrnak van még két és fél perce, előadói minőségében is.
<SPEAKER ID="212" NAME="Kyösti Virrankoski">
előadó. - Elnézést kérek, elnök úr, két és fél vagy öt percem van még?
<SPEAKER ID="213" NAME="Elnök">
A titkárságtól származó papírjaim szerint két előadónak fejenként két és fél perc jár.
<P>
Hölgyeim és uraim, ez nem együttes vita két olyan jelentésről, amelynek egy előadója van, aki mindkét jelentésről beszél, amint az gyakran előfordult. Ez egy jelentés két társ-előadóval, így osztoznak az öt percen.
<P>
Akárhogy is, Virrankoski úr, kérem, vegye át a szót, és foglalja össze a jelentést. Amint azt minden képviselő tudja, én elég rugalmasan kezelem a felszólalásra rendelt időt, ezért kérem, kezdje meg a vitát, mivel e közbevetéssel máris elveszítettünk másfél percet.
<SPEAKER ID="214" NAME="Kyösti Virrankoski">
előadó. - (FI) Elnök úr, az Európai Unió költségvetésének jövő évi végösszege a kötelezettségvállalások tekintetében 129 149 700 000 EUR, és a kifizetési előirányzatok tekintetében 120 346 800 000 EUR. Jóllehet ez 5,71%-os növelés, a kifizetések csak a GNI 0,96%-át teszik ki, azaz 9,3 milliárd eurót a többéves pénzügyi keret szerint.
<P>
A Parlament feltétel nélküli prioritása az 1. fejezet volt: a fenntartható növekedés és versenyképesség. A Parlament sokat tett azért, hogy előmozdítsa a Galileo helymeghatározási rendszer kétéves projektjének és az Európai Innovációs és Technológiai Intézetnek a támogatását. E tekintetben sikerrel jártunk. A Tanács beleegyezett a többéves pénzügyi keret felülvizsgálatába, így a Galileo-projektet teljes egészében az EU költségvetéséből finanszírozhatjuk. 2,4 milliárd EUR finanszírozási hiány volt, amikor a magánszektor kivonult. A Parlament ragaszkodott ahhoz, hogy a hiányt az EU költségvetéséből töltsük fel. Többé nem volt kérdés, hogy e bizonytalan és töredezett úton járjunk-e. Döntenünk kellett e költségvetési eljárásban: vagy folytatjuk az összes szükséges erőforrással, vagy azonnal befejezzük.
<P>
Szerencsére Európa, a Tanács a folytatás mellett döntött. Ezért hálásak vagyunk a portugál elnökség szakértő munkájáért. A szükséges pénzeszközökhöz 1,6 milliárd EUR-t vettünk el az ez évi fel nem használt mezőgazdasági kiadásból és 200 milliót a rugalmassági eszközből, a többit az 1a. fejezethez tartozó kiadások rangsorolásából és átcsoportosításából szereztük. A Galileo-projekt megmentése a Parlament nagy győzelme volt e költségvetési eljárásban.
<P>
Egy másik jelentős eredmény az EU külső fellépésének előmozdítása. Erre 70 millió EUR-t különítettünk el a rugalmassági eszközből. Erre olyan műveletek miatt volt szükség, mint a koszovói rendőri szolgálatok előkészítése és a Palesztinával kapcsolatos folytonos kihívások, valamint az e műveletek beindításához szükséges felkészülés.
<P>
A Költségvetési Bizottság különleges tartalékot képzett a tevékenységalapú irányítás élénkítésére. Ez olyasmi, amire az állásfoglalásban még visszatérünk.
<P>
Sajátos probléma a strukturális alapok kezelése. Az operatív programok több mint felét még nem hagyták jóvá. Fontos, hogy ezeket azonnal jóváhagyják.
<P>
Végül szeretnék külön köszönetet mondani a portugál elnökség képviselőinek kiváló munkájukért. Ugyanez vonatkozik Grybauskaitbiztos asszonyra konstruktív megközelítéséért és kezdeményezéséért. Szeretnék köszönetet mondani a Költségvetési Bizottság elnökének, Böge úrnak, és valamennyi koordinátornak és képviselőnek. Köszönettel tartozom a Költségvetési Bizottság tisztviselőinek is, és képviselőcsoportom tagjainak, akik ilyen jó eredményt értek el a költségvetés kidolgozásában a szoros menetrend miatti nyomás alatt is.
<P>
E szavakkal átadom a költségvetést a Parlamentnek, hogy határozzon arról plenáris ülésén.
<P>
(Taps)
<SPEAKER ID="215" NAME="Elnök">
Nagyon köszönöm, Virrankoski úr, és kérem, bocsássa meg értetlenkedésemet, ami miatt az idő szorításában sietnie kellett a beszédével.
<SPEAKER ID="216" NAME="Emanuel Santos">
a Tanács hivatalban lévő elnöke. - (PT) Elnök úr, hölgyeim és uraim, örülök, hogy részt vehetek a 2008. évi költségvetés második olvasatára vonatkozó vitában. Nagyon figyeltem az első két felszólalásra, és köszönetet szeretnék mondani az együttes munkánkat illető dicsérő szavakért.
<P>
Mint általában, a 2008-ra vonatkozó költségvetési eljárás rendkívül összetett volt, és örülök, hogy a 2008-as költségvetésben teljes mértékben szándékukban állt figyelembe venni a két intézmény között a 2007. november 23-i egyeztető ülésen létrejött megállapodást. A megállapodás két különböző, de egyaránt fontos célt tűzött ki: először, a 2008-as költségvetés megállapítására szolgáló keret meghatározása, hogy lehetővé váljon az Európai Unió megfelelő működése és politikáinak megfelelő végrehajtása; másodszor a Galileo finanszírozásának biztosítása, amely az Európai Unió egyik legfontosabb projektje a legutóbbi években, politikai, ágazati és pénzügyi szinten. Ezzel összefüggésben, kérem, engedjék meg, hogy büszkeségemnek adjak hangot az Európai Parlament és a Tanács, mint költségvetési hatóság által együttesen, a Bizottság támogatásával, a Galileo-projekttel kapcsolatos átfogó megállapodásban betöltött vezető szerep tekintetében.
<P>
2007. november 23-án sikerült egyetértésre jutnunk egy olyan közösségi költségvetésről, amely összhangban áll egy ilyen alapvető projekttel, ezáltal gyorsítva fel egyéb jogalkotási és technikai szempontjainak jóváhagyását. Ez a finanszírozási határozat kétségkívül döntő lépés volt a Galileo-projekt végső pályájára állításában.
<P>
Ezen felül, szeretném kifejezni a Tanács elégedettségét a közös kül- és biztonságpolitika 2008-as költségvetésével kapcsolatban általunk elért megállapodás tekintetében. Ez rendkívül fontos politikai prioritás az Európai Unióban. Ezen felül úgy vélem, hogy a 2008-as költségvetés egészében kiegyensúlyozott kompromisszumot jelent egyrészről a szükséges költségvetési fegyelem és a hatékony és eredményes pénzgazdálkodás biztosításának szükségessége, másrészről az európai polgárok elvárásainak teljesítésével kapcsolatos kötelezettségeink között.
<P>
Engedjék meg, hogy hozzátegyem, hogy e kielégítő eredmény csak a valamennyi érintett fél által tett erőfeszítések közötti összhangnak, és a kiváló, konstruktív légkörnek köszönhetően volt lehetséges, amely légkör a véleményünk szerint a kezdetektől jellemezte ezt az eljárást.
<P>
Következésképpen nem fejezhetem be anélkül, hogy személyesen köszönetet ne mondanék a Költségvetési Bizottság elnökének, Reiner Böge úrnak, mind őszinteségéért, mind a tárgyalások során tanúsított, párbeszédre való hajlandóságáért, továbbá a két előadónak Virrankoski és Itälä úrnak konstruktív intézményközi együttműködésükért. Szeretném hálámat kifejezni munkatársaimnak a "költségvetési” Tanácsban, valamint mindazoknak, akik együttműködtek velük, mindazért a határozott támogatásért, amellyel az elnökséget segítették. Külön köszönet illeti Dalia Grybauskaite biztos asszonyt, aki teljes mértékben ellátta semleges közvetítői szerepét, és végül, de nem utolsó sorban szeretnék köszönetet mondani mindhárom intézmény azon alkalmazottainak, akik részt vettek a tárgyalásokon, rendkívül értékes és professzionális közreműködésükért. Nagyon köszönöm mindannyiuknak.
<SPEAKER ID="217" NAME="Dalia Grybauskaitė" LANGUAGE="LT">
Gratulálok mindenkinek. Emlékeztetni szeretném Önöket arra, hogy a 2008-as általános költségvetési tervezet bemutatása során az Európai Bizottság a legnagyobb kiadási részt rendelte a gazdasági növekedésre irányuló fejlesztésekbe történő befektetésekhez. Ez példa nélkül álló eset Európa pénzügyi történelmében, amikor a gazdasági versenyképesség fejlesztéséhez rendelt források teszik ki a költségvetés legnagyobb részét.
<P>
Ez az EU költségvetésének új, történelmi minősége, és tükrözi az EU politikai prioritásait: a versenyképességet, a gazdasági növekedést, a kohéziót és a társadalmi harmóniát.
<P>
A 2008-as költségvetés tárgyalásának egyik lényeges eleme volt, hogy két innovatív transzeurópai projektről kellett határoznunk, a Galileo-projektről és az Európai Technológiai Intézetről.
<P>
A költségvetési tárgyalások igen bonyolultak voltak. Ugyanakkor az Európai Parlament és a Bizottság konstruktív hozzáállása lehetővé tette, hogy pozitív eredményt érjünk el.
<P>
Szeretnék köszönetet mondani az Európai Parlamentnek, és különösen a költségvetési előadónak, Virrankoski úrnak, amiért figyelembe vette a Bizottság érveit egyes tartalékok tekintetében. Az első olvasat során az ezen előirányzatokra képzett tartalékokat feloldottuk. Ugyanakkor rá szeretnék mutatni arra, hogy még mindig van egy-két olyan, elintézésre váró probléma, amelyre a Bizottság szeretné felhívni a Parlament figyelmét.
<P>
a Bizottság tagja.Még midig vannak azonban olyan tartalékok, amelyek megnehezítik és bonyolítják a költségvetés végrehajtását, remélem, ezeket a lehető leghamarabb fel lehet oldani.
<P>
Két tartalék különös aggodalomra ad okot, ezekre szeretném a plenáris ülés figyelmét felhívni. Az egyik tartalék 17 millió euróval csökkenti a főparancsnokságok személyzetének bérére vonatkozó előirányzatot a külpolitikai fellépések területén, ez arra kényszeríti a Bizottságot, hogy ne töltsön be állásokat és szüntesse be a toborzást január elejétől. Ez valójában azt jelenti, hogy 22 millió euró lenne a személyzeti bérek összes tartaléka, és őszintén remélem, hogy a Parlament a plenáris ülésen újragondolja az ezzel kapcsolatos álláspontját.
<P>
Ami a személyzeti bérek 5 millió eurós általános tartalékát illeti, a Bizottság határozottan elkötelezte magát a TAI végrehajtásáról szóló, előírt tanulmány, és a nyomon követési vagy átvilágítási gyakorlatról és az intézményközi megállapodás 44. cikkének végrehajtásáról szóló, a Parlament által kért jelentések megtétele iránt.
<P>
A koordinációs és támogatási tevékenységek átszervezéséről szóló cselekvési terv tekintetében azonban szeretnék nagyon világos lenni a Bizottság részéről. Az Európai Parlamentet teljes körűen tájékoztatjuk az átvilágítási gyakorlatot követően tett különböző lépésekről. E tekintetben biztosíthatjuk Önöket a Bizottság elkötelezettségéről. Ki szeretném emelni azt is azonban, hogy a Bizottság e Bizottság utolsó évében nem tud nagyobb átszervezésbe kezdeni, ezért e tekintetben nem lesz cselekvési terv. Nagyobb átszervezésről csak a következő Bizottság dönthet.
<P>
A Bizottság kötelezettséget vállal arra, hogy fokozatosan megvalósítja az átvilágítás során meghatározott tevékenységek folyamatban lévő értékelésének eredményeit. Lépésről lépésre történő megközelítés alapján haladunk. A kommunikációs tevékenységekkel, a küldöttségi hálózattal, a mérleggel, és a Bizottság létszámtervének struktúrájával kezdtük. Ezt megígértük, és teljesíteni is fogjuk.
<P>
Reméljük, hogy a Parlament figyelembe veszi kötelezettségvállalásainkat és teljesítőképességünket e területen, és a csütörtöki szavazás során újragondolja javaslatait.
<P>
a Bizottság tagja. - (LT) Szeretném zárásként megköszönni az Európai Parlamentnek, különösen a Költségvetési Bizottság elnökének, Böge úrnak, és a költségvetési előadónak, Virrankoski úrnak, valamint a Tanácsnak, különösen Santos úrnak rendkívül hatékony közreműködésüket és konstruktív hozzáállásukat. Remélem, hogy a mai vitánk hasznosnak és gyümölcsözőnek bizonyul, és hozzájárul majd az Európai Unió 2008-as költségvetéséről szóló szavazás eredményeihez.
<SPEAKER ID="220" NAME="Richard James Ashworth">
a PPE-DE képviselőcsoport nevében. - Elnök úr, a 2008. évi költségvetés jó eredmény, amiért gratulálnom kell a Költségvetési Bizottságon belüli munkatársaimnak, különösen elnökünknek, Böge úrnak, és két előadónknak Virrankoski úrnak és Itälä úrnak, akik úgy vélem, rendkívüli munkát végeztek. Mint a biztos asszony, én is úgy vélem, hogy e költségvetés megfelelőbben tükrözi a mai Unió változó prioritásait, és alkalmasabb arra, hogy megfeleljünk az előttünk álló kihívásoknak.
<P>
Üdvözlöm azt a tényt, hogy a GNI 0,96%-át teszi ki, és örömmel látom azt is, hogy a Frontexnek nyújtott finanszírozás jobban megfelel az e szervezet előtt álló kihívásoknak.
<P>
Két terület mindazonáltal aggodalomra ad okot. Az első terület a Galileo, jóllehet nem az én dolgom, hogy e projekt műszaki érdemeihez megjegyzéseket fűzzek, én csak az általam megsértettnek vélt pénzügyi fegyelemhez szólhatok hozzá, és hozzá is kell szólnom. Aggodalommal töltött el, hogy a magánszektor oly csekély érdeklődést mutatott az e projektbe történő befektetés iránt. Úgy tűnik, egyáltalán nem, vagy csak kis mértékben léteznek rendelkezések a költségvetési és időtúllépésről, amelyek majdnem elkerülhetetlenek, és aggaszt az, hogy a kialakítási fázist követő üzleti modellről alkotott elképzelés sok tekintetben elmarad a kívánatostól.
<P>
A második pont, amire ki szeretnék térni, arra vonatkozik, hogy e költségvetésre a számvevőszéki jelentés árnyéka vetül. Azt kell mondanom, hogy 13 sikertelenség után ez olyasvalami, amit igen komolyan kell vennünk. Ez olyasvalami, ami rendkívüli kárt okoz a közvélemény Európai Unióról alkotott felfogásában.
<P>
Két pont egészen világos. Álláspontomat itt az elnökség, a tagállamok és a Bizottság számára fejtem ki. Jobban kell szorgalmazniuk a pozitív megbízhatósági nyilatkozat (DAS) elérését, mivel önmagamat ismételve, nagyon-nagyon káros lehet az Unió megítélése tekintetében. Másodszor, és e kérdést illetően úgy vélem, itt az ideje, hogy a Parlament ellentmondást nem tűrően biztosítsa az intézményközi megállapodás feltételeinek teljesülését.
<SPEAKER ID="221" NAME="Catherine Guy-Quint">
a PSE képviselőcsoport nevében. - (FR) Elnök úr, biztos asszony, elnök urak, hölgyeim és uraim, az EU általános költségvetése a jelenlegi pénzügyi tervvel elindított súlyos gazdasági tendenciákat tükrözi. A költségvetés 120 milliárd EUR kifizetési előirányzatot tartalmaz, amely a tagállamok összes GNI-jének 0,96%-át teszi ki. Ez elég szerény, és eléggé távol van a Tanács, a Bizottság, és a Parlament európai döntéshozói által bejelentett politikai projekt jelenlegi szükségleteitől.
<P>
Gyakran ismételtük ennek okait e Házban: a közös alapot megingató nemzeti egoizmus, a Bizottság túlzott óvatossága költségvetési iránymutatásaink végrehajtása során, vagy az EU általános képtelensége arra, hogy innovatív, valószerű projektekkel álljon elő. Ebben az évben kiváló előadóink, köztük Virrankoski úr segítségével újra megoldást kellett találnunk az általunk lényegesnek ítélt politikák, és a polgártársaink által elvárt új kísérleti projektek kidolgozására. Ebben az évben újra tanúi lehettünk a EU nemzetközi fellépésére szánt soványka pénzügyi keretnek, amely egyikünk dolgát sem könnyíti meg a Palesztinával és Koszovóval kapcsolatos kötelezettségvállalásaink során.
<P>
Ebben az évben azonban egy projekt túlélte ezt a rugalmatlanságot: a Galileo. Külön köszönetet szeretnék mondani Grybauskaitbiztos asszonynak, Romero úrnak, Böge elnök úrnak és Virrankoski úrnak, valamint a Költségvetési Bizottság valamennyi tagjának, mind a képviselőknek, mind az adminisztrátoroknak, akik szilárd meggyőződését és tárgyalási stratégiáját a Tanáccsal kötött pénzügyi megállapodás jutalmazta. Kedvem lenne azt mondani: "szerencse, hogy a Bizottság és a Parlament ott volt”, de nem hallgathatom el a portugál elnökség és Santos úr szerepét, aki know-how-jával és a mások meghallgatására irányuló képességével elmozdította a dolgokat a holtpontról. Emlékeznünk kell arra, hogy a tárgyalásokat követően Európa egésze az, amely biztosította a Galileo teljes egészében közösségi pénzeszközökkel történő finanszírozását. Az Európai Technológiai Intézettel a csomag 2,7 milliárd EUR-t tesz ki, anélkül, hogy egyetlen EU-politikát is veszélyeztetne.
<P>
A közös politikai igény e példája elég ritka az EP költségvetési történelmében. A szocialisták ezt reménysugárként látják, nem csak az EU műholdas navigációjának 2013-tól kezdődő autonómiája szempontjából, hanem annak jeleként is, hogy a Parlament képes használni az erejét és teljesíteni az EU költségvetési jövőjének alakításával kapcsolatos kötelezettségét.
<SPEAKER ID="222" NAME="Anne E. Jensen">
az ALDE képviselőcsoport nevében. - (DA) Elnök úr, biztos asszony, hivatalban lévő tanácsi elnök úr, a Liberálisok és Demokraták Szövetsége Európáért képviselőcsoportja nevében szeretném én is kiemelni a tárgyalások nagyszerű eredményét, amelyet a 2008-as költségvetés csütörtöki elfogadásakor ünnepelhetünk. Gratulálok képviselőtársamnak, Virrankoski úrnak, a bizottsági költségvetés előadójának. Neki sikerült az, amit sokan lehetetlennek véltek, nevezetesen az, hogy kompromisszumot érjen el a többéves költségvetési keret és pénzügyi terv felülvizsgálatával, anélkül, hogy be kellett volna vonnunk az állam- vagy kormányfőket, vagy hogy nagy tárgyalási drámára kerülne sor december vége felé.
<P>
A tárgyalások előttünk álló eredménye biztosítja a Galileo műholdas navigációs rendszer finanszírozásához szükséges milliárdokat, anélkül, hogy csökkentenünk kellett volna más alapvető programok finanszírozását. Ez a rendelkezésre álló mezőgazdasági pénz, ez a rugalmassági eszközből származó pénz, és olyan pénz, amelyet egyébként nem használtunk volna fel, és amelyet most annak biztosítására költünk, hogy az EU továbbléphessen a Galileóba történő fontos befektetéssel. Ez alapinfrastruktúrát és fontos képességeket bocsát az EU rendelkezésére. Plusz pénzt találtunk Palesztina és Koszovó számára a rugalmassági eszköz felhasználásával.
<P>
Általában elmondható, hogy történelmileg jó megoldást találtunk. Rugalmasabb uniós költségvetésre van szükségünk, amelyben minden évben biztosítani tudjuk alapvető igényeink finanszírozását. Ez nem jelent szükségképpen drágább költségvetést, hanem a szabályok pontosabb végrehajtását, és a lényeges problémákra történő összpontosítást jelenti. Sokan járultak hozzá e kiváló megoldáshoz. Grybauskaitbiztos asszony megfontoltan és tekintéllyel vezetett minket. A Parlament egységes volt, és biztosította, hogy támogatja a Bizottság kívánságait. Szeretnék köszönetet mondani a Költségvetési Bizottság elnökének, Böge úrnak erőteljes és hozzáértő vezetéséért, és más képviselőcsoportok koordinátorainak kiváló együttműködésükért. Köszönet jár Itälä úrnak is tartós erőfeszítéseiért, valamint a portugál elnökségnek a kiváló eredmény elérése érdekében végzett munkájáért. Ez az EU és a józanész győzelme volt.
<SPEAKER ID="223" NAME="Wiesław Stefan Kuc">
az UEN képviselőcsoport nevében. - (PL) Elnök úr, ma utoljára vitatjuk meg az Európai Unió 2008-as költségvetés-tervezetét. Úgy tűnik, megfelel elvárásainknak, jóllehet a legnagyobb viták a méretére vonatkoztak, mint általában. Mindazonáltal a kölcsönösen elfogadott keretek között kell mozognunk, és az egyéni álláspontokat ahhoz kell igazítanunk.
<P>
Törekedtünk arra, hogy valamennyi módosítást figyelembe vegyünk, bár ez gyakran lehetetlen volt, mivel egyes javaslatok kizárták egymást. Különösen örülök annak, hogy Európa mint globális partner kötelezettségeinek teljesítésekor a lehető legnagyobb mértékben igyekeztünk növelni az ilyen jellegű fellépés forrásait. A Szaharov-díj nyertese, Szalih Mahmúd Oszman úr mai felhívása alapján a világ mindenképpen számít az Európai Unióra.
<P>
Ezzel összefüggésben azt szeretném mondani, hogy a Nemzetek Európájáért Unió képviselőcsoport, amelynek a nevében szólok, megszavazza a benyújtott költségvetés-tervezetet. Szeretnék valamennyi képviselőtársamnak köszönetet mondani az általunk elért eredményért. Ezt mindenki megérdemli. Köszönöm még egyszer.
<SPEAKER ID="224" NAME="Helga Trüpel">
a Verts/ALE képviselőcsoport nevében. - (DE) Elnök úr, biztos asszony, hölgyeim és uraim, a Verts/ALE képviselőcsoport számára is döntő fontosságú kérdés, hogy az európai költségvetés igazán a jövő igényeire irányuljon, és válaszoljon az elkövetkezendő évek nagyszerű kihívásaira, különös tekintettel a külpolitikával kapcsolatos felelősségünkre, de a kutatásban és fejlesztésben, az oktatásban és természetesen az éghajlatváltozás elleni küzdelemben is.
<P>
Ugyanakkor nem hisszük, hogy a költségvetés egészében elég jó e fontos kihívásoknak való megfelelés szempontjából. Mindazonáltal örülünk, hogy kedvező határozat született a Galileo ügyében. Ez olyan kiindulópont lehet, amelyből bátran mehetünk tovább a költségvetés megváltoztatása és a jövőhöz igazítása irányában, és egyúttal történelmi jelentőségű lépés az Európai Unió számára, hogy ilyen nagyra törő projekteket állíthat pályára az iparpolitika területén.
<P>
Úgy vélem, nagyon fontos, különösen a lisszaboni menetrend fényében, hogy Európa ne hagyja e technológiai fejlesztéseket, e navigációs rendszert az Egyesült Államokra vagy Kínára, hanem célunk az legyen, hogy magabiztos szerepet játsszunk a világban és a világpiacon.
<P>
Ezért azt hiszem, még többet kell tennünk az elkövetkezendő években e változások kidolgozásáért, és hogy megfelelő válaszokat találjunk a világszintű kihívásokra. Örülök annak is, hogy sikerült forrásokat átcsoportosítanunk az Euratom-programból a Galileo finanszírozására. Véleményem szerint, ha a meglévő pénzeket jobb és a környezetre kevésbé káros technológiára költjük, megint lépünk előre.
<P>
Szeretnék köszönetet mondani a bizottságban dolgozó munkatársaimnak, Böge úrnak és a két előadónak az e költségvetéssel kapcsolatos kemény munkájukért. Határozottan úgy érzem, hogy jó irányban haladunk.
<SPEAKER ID="225" NAME="Esko Seppänen">
GUE/NGL képviselőcsoport nevében. - (FI) Elnök úr, holnap elfogadjuk az EU következő évre szóló költségvetését, amelyben a kifizetések egyértelműen elmaradnak az 1%-os felső határtól, nem is beszélve arról, hogy a GNI 1,24%-át teszik majd ki. E tekintetben az eredmény kielégítő képviselőcsoportunk azon tagjai számára, akik meg szeretnék spórolni az országaikban élő adófizetők pénzét. Másrészről sok olyan képviselő van csoportunkban, akik szerették volna, ha a bizottsági költségvetés a Parlament által az erőforrásainak felhasználása tekintetében elfogadott politikát követi, amelyet gyengébb költségvetési fegyelem jellemez. A Parlament mindig talál új kiadási területeket, jóllehet ott nem lesz jó helye a pénznek.
<P>
Képviselőcsoportunkban kétféle magatartás figyelhető meg a Galileo-projektet érintően. Egyesek azt szeretnék, ha azt az EU költségvetése finanszírozná, mások teljesen elutasítják a Galileót óriási költségei miatt. Félő, hogy nem lesz túl értékes, ami a közpénzeket illeti. Minthogy a magántársaságok kiszálltak, a Galileo jövője az EU általi finanszírozáson múlik. Képviselőcsoportunk nem sokat remél a Galileo-projekt militarizálásától sem, mivel azt eredetileg kizárólag polgári használatra szánták.
<P>
Szintén kevéssé bízunk a költségvetésből az Unió kül-, biztonság- és védelmi politikájának juttatott többletfinanszírozásban. Ahhoz az elgondoláshoz csatlakozunk, hogy az EU békeszervezet, nem kellene militarizálni, és nem kellene, hogy egy szuperhatalom ügynöke legyen. Mert az lesz, ha a Tanács több pénzt szeretne a közös kül- és biztonságpolitika finanszírozására fordítani. Nem akarunk részt venni abban, hogy az EU költségvetési pénzeszközeit Afrika régi átmeneti államainak politikai örökségére, vagy az Amerikai Egyesült Államok illegális tevékenységeire fordítsuk, minthogy ez az állam elnyomóként jelent meg Irakban és Afganisztánban.
<P>
Minderre tekintettel képviselőcsoportunk teljes egyetértésben Virrankoski úr költségvetési jelentése ellen fog szavazni.
<SPEAKER ID="226" NAME="Nils Lundgren">
az IND/DEM képviselőcsoport nevében. - (SV) Elnök úr, szeretnék köszönetet mondani Virrankoski és Itälä úrnak, és irántuk való tiszteletemet kifejezni. Nagyon hozzáértő és felelős munkát végeztek, és ezáltal képesek voltak a költségvetést alacsonyabb szinten tartani, mint amit a kezdetekkor vártunk. Ám nekik is természetesen a megszabott határokon belül kellett dolgozniuk, és rá szeretnék mutatni arra, hogy e határok ésszerűtlenek.
<P>
Először is, a bevételi oldal lényegében egy előre meghatározott összeg. A bruttó nemzeti jövedelem körülbelül 1%-a az EU-ba folyik. De egy ésszerű rendszerben ennek nem így kellene történnie. A helyes megközelítés az lenne, hogy először eldöntjük, hogy mit akar az EU, aztán kiszámolnánk, hogy mennyibe kerül, végül beszednénk rá a pénzt. Amit nem kellene, hogy először beszedjük a pénzt, aztán eltöprengünk rajta, hogy mire is lehetne költeni. Ez pont a rossz út, amin járunk, és ezt mindenki tudja. Változtassuk meg tehát!
<P>
Másodszor, tudjuk, hogy az EU által elköltött pénz legalább 75%-át teljesen értelmetlen és ártalmas dolgokra fordítjuk. Ebből jöhetne egy jókora olyan összeg, amit hasznos projektekre fordíthatnánk. A gyakorlatban a pénznek durván a felét még mindig az agrárpolitikára költjük, és egy további negyedet-harmadot a "strukturális oldalon a strukturális alapoknak” nevezett valamire. Az EU-nak valójában egyiket sem kellene tennie.
<P>
Amit tennie kellene, hogy fejleszti és ellenőrzi a belső piac és a környezeti együttműködés szabályozó rendszereit. Ez bámulatosan olcsó. Ha áttérnénk erre a jövőben, csökkenthetnénk az EU hozzájárulását, és még mindig maradna pénzünk olyan dolgokra, amit az EU-nak kellene elvégeznie. Véleményem szerint ilyen a Galileo, amelyet most finanszírozni fogunk. Ez siker. Jelentős mértékben be kell befektetnünk az alapkutatásba, mivel ez teszi lehetővé, hogy fejlesszük a fúziós energiát. Ez az EU helyes feladata. Nem az erdőtüzek oltóanyagai, a globalizációhoz való strukturális alkalmazkodás, és egyéb pusztán propagandakiadásoknak tekinthető programok.
<SPEAKER ID="227" NAME="Sergej Kozlík" AFFILIATION="NI">
(SK) Elnök úr, képviselőtársaim, hölgyeim és uraim, az EU költségvetéséből támogatott közös politikák közül sok nem megfelelő. Nem mozdítják elő az Európai Unió termelési struktúráinak hatékony fejlesztését, és nem növelik az Unió versenyképességét sem.
<P>
Az agrárszektor, amely az EU költségvetésének 40%-át teszi ki, a leginkább jellemző e tekintetben. Az átfogó fejlesztésekkel összefüggésben az EU közös agrárpolitikája nagyon rugalmatlannak és merevnek tűnik. Története során a főként a nagy tagállamoknak juttatott fokozatos engedményeken alapuló különböző kompromisszumok deformálták el.
<P>
Eddig minden reformmal többé-kevésbé fenntartottuk az erőforrások nem hatékony elosztását. Még mindig olyan helyzetben vagyunk, amelyben az európai források 80%-át a régi tagállamokban koncentrálódó vállalatok 20%-a kapja. Ez egyenlőtlen feltételeket teremt az új tagállamok számára, és hátrányos megkülönböztetésben részesíti őket.
<P>
Egyértelműen ellentmond a piac alapvető szabályainak, hogy a nemzeti kereteket az úgynevezett történelmi elv alapján alakítjuk ki, amint azt a borágazat reformjának keretében megfontolás tárgyává tettük. Az EU közös agrárpolitikájának garantálnia kell, hogy eszközei egyenértékű hatással járjanak, és hogy az EU költségvetéséhez egyenlő módon lehessen hozzáférni, csakúgy, mint a tagállami költségvetésekhez.
<P>
Azt mondják, a költségvetés a szándékolt gazdasági politikákat tükrözi. Félek, hogy noha nem a saját hibájából, de az európai költségvetés mezőgazdasággal foglalkozó része sajnálatos módon torz tükröt tart elénk.
<SPEAKER ID="228" NAME="Salvador Garriga Polledo" AFFILIATION="PPE-DE">
(ES) Elnök úr, biztos asszony, hivatalban lévő tanácsi elnök úr, előadók, hölgyeim és uraim, ez egy jó költségvetés-tervezet és gratulálnunk kellene magunknak hozzá. A tervezet tartalmáról azonban már eleget beszéltünk.
<P>
Szeretném elmondani, hogy mennyire örülök két dolognak: a költségvetés végrehajtásának és a sikeres egyeztetési eljárásnak.
<P>
A költségvetés végrehajtásával kezdve, úgy vélem idén sikerült értéket hozzáadnunk a költségvetésből elköltött pénzhez, sikeresebben teljesítettük kötelezettségvállalásainkat, továbbá jól működtünk együtt az Európai Bizottsággal, kapcsolatunkat a jó információcsere jellemezte. Úgy vélem, biztonsággal állíthatjuk, hogy a költségvetés legtöbb területén a végrehajtás sikeres volt 2007-ben, és ez többek között azt jelenti, hogy alacsonyabb tartalékokat kell képeznünk a Bizottsággal szemben, mint a korábbi években. Ennek eredménye egy sokkal zökkenőmentesebb eljárás, jóllehet tudjuk, hogy a pénzügyi programozási időszak elején, az új pénzügyi terv időszakának első éveiben járunk: ez azt jelenti, hogy a strukturális alapok végrehajtása kicsit visszafogottabb lesz, de biztos vagyok abban, hogy idővel növeljük az ütemet.
<P>
Az egyeztetés, e kiváló megállapodás alapja tekintetében, szeretnék még egyszer gratulálni az Európai Bizottságnak a biztos asszony által nyújtott segítséghez, az EP küldöttségének, és természetesen a portugál elnökségnek, amely ilyen összetartóan működött. Valódi csapatként működtek, és a tagok még ide is egyforma nyakkendőben érkeztek, mutatva, hogy tényleg csapatként dolgoznak: mindenképpen nekik köszönhető, hogy képesek voltuk a technológiai fejlesztés finanszírozására és az adófizetők védelmére, azáltal, hogy a kifizetési előirányzatokat nem túlzott mértékben használtuk fel.
<P>
Ezt a képletet nem kellene megváltoztatnunk az elkövetkezendő években, és a következő költségvetési egyeztetések során mindig szem előtt kell tartanunk, hogy ez a Ház polgárokat képvisel, és hogy akaratuk a képviselőcsoportokon keresztül jut kifejezésre. Azt sem szabad elfelejtenünk, hogy a költségvetés önmagában egy politikai aktus.
<SPEAKER ID="229" NAME="Jutta Haug" AFFILIATION="PSE">
(DE) Elnök úr, biztos asszony, hivatalban lévő tanácsi elnök úr, hölgyeim és uraim, a 2008-as költségvetés megmutatta, hogy a Parlament milyen messzire juthat a Tanáccsal folytatott tárgyalásokban, ha meg akarjuk valósítani az európai politikával kapcsolatos elképzeléseinket.
<P>
A kezdetektől azt mondtuk, hogy a köz- és magánszféra partnerségén alapuló ötlet elvetését követően a Galileót európai forrásból kell finanszírozni a közösségi módszer alapján. A Parlament számára miden más megoldás elfogadhatatlan lett volna. A Parlament kiállt álláspontjáért, és nyomást gyakorolt a Tanácsra, illetve legyünk őszinték, kényszerítette a Tanácsot, hogy többségi - figyeljenek, nem egyhangú - szavazással tegyen valami egyedülállót a velünk kötött kompromisszum jóváhagyásáért, amely kiterjed egy úgynevezett kisebb felülvizsgálatra. Itt van tehát egy német, aki hálás a portugál elnökségnek.
<P>
Következésképpen 2013-ig megfelelően tudjuk finanszírozni a Galileót és az Európai Technológiai Intézetet. Míg büszke vagyok Parlamentünkre, természetesen nem feledkezem meg a Bizottság által e költségvetési eljárásban játszott rendkívül segítőkész szerepről sem. Őszintén hálás vagyok a biztos asszonynak, és a szervezeti egységek teljes személyzetének. Ön kétségkívül segítette annak biztosítását, hogy a Tanács a helyes útra lépjen, nem csak a versenypolitikánk és innovációs politikánk, de a külpolitikai intézkedéseink tekintetében is. Kompromisszumunk pillanatnyilag biztosítja számunkra a Koszovóval és Palesztinával kapcsolatos európai kötelezettségvállalásainkhoz szükséges elegendő forrást is.
<P>
Vitán felül áll, hogy a Parlamentnek meg kellett fizetnie ezért az előrelépésért. 2008-ban 285 millió EUR lesz a közös kül- és biztonságpolitikára szánt előirányzat. Míg ez 125 millió EUR-val több, mint a 2007-es juttatás, mindannyian tisztában vagyunk azzal, hogy a 4. fejezet krónikusan alulfinanszírozott marad a pénzügyi terv által lefedett időszak végéig. Bármennyire is örülhetünk az elején a Parlamentben a tanácsi álláspont változásának, erőteljesen hangsúlyoznunk kell, hogy a Tanács amellett, hogy továbbra is arra a fő célra összpontosít, hogy minél kevesebbet fizessen ki, ezt a célt ténylegesen el is érte. A tervezett összkiadás 120,3 milliárd EUR, amely az egyes tagállamok bruttó nemzeti jövedelmei összegének csak 0,96%-a, míg a pénzügyi terv 1,04%-ról rendelkezik.
<P>
2008-ban elég szűk lesz a költségvetésünk, holott valami kényelmesebbet szerettünk volna. Ez eggyel több ok arra, hogy összehangoljuk erőfeszítésünket annak biztosítására, hogy a Bizottság gyorsan és helyesen hajtsa végre a többéves programokat, hogy az egyes költségvetési tételekkel kapcsolatos megjegyzéseinket úgy kezelje, amely megfelel szándékainknak, hogy a kísérleti projektekre és előkészítő intézkedésekre vonatkozó javaslatainkra adott kiinduló válasza arra törekszik, hogy ezeket végrehajtsa, és nem arra, hogy bemutassa a megvalósításukat érintő valamennyi akadályt. Felszólítom ezért valamennyi képviselőtársamat, különösen a szakbizottságokban dolgozókat, hogy szisztematikusan és kritikusan ellenőrizzék a 2008-as költségvetés végrehajtását.
<P>
Hadd zárjam azzal, hogy őszintén köszönetet mondok a két előadónak, képviselőtársaimnak és a titkárságnak a 2007-ben tanúsított lelkes és konstruktív együttműködésükért. Ugyanezt a parlamenti szolidaritást várom 2008-ban, amikor majd az én feladatom lesz a jelentés összeállítása.
<SPEAKER ID="230" NAME="Gérard Deprez" AFFILIATION="ALDE">
(FR) Elnök úr, hölgyeim és uraim, először is szeretnék gratulálni előadóinknak és a főelőadónak, barátunknak Kyösti Virrankoski úrnak, és az egész EP-küldöttségnek, Böge úr szakértelmével az élen. Gratulálok a Bizottságnak is, és talán szokatlanul, a Tanács elnökségének, amely bátran vállalta felelősségét. Miniszter úr, ha lenne európai Becsületrend, Ön mindenképpen megérdemelné.
<P>
Képviselőtársaim nagy többségével együtt azzal törődtünk a leginkább a 2008-as költségvetésben, hogy a teljes közösségi finanszírozást nyújtsunk a Galileo-projekt beindításához, és ebből következően az Európai Technológiai Intézethez anélkül, hogy veszélyeztetnék a lisszaboni stratégia végrehajtására irányuló programok finanszírozását. Ezt elértük: ez jó hír Európa egésze számára, és olyan jó hír is, amelyet könnyen és egyszerűen el tudunk magyarázni polgártársainknak, és amelynek tartalmát ők is megértik.
<P>
Ha most a LIBE Bizottság elnökeként szólhatok egy pillanatig, szeretnék megelégedésemnek hangot adni, hogy a Költségvetési Bizottság támogatta az Állampolgári Jogi, Bel- és Igazságügyi Bizottságnak a SIS II-t és a Frontexet érintő tartalékok feloldásával kapcsolatos véleményét. Ez az EU külső határainak ellenőrzését biztosító két alapvető eszköz, és ezért biztosítanunk kell műveleti képességüket. Másrészről, azt kívánom, hogy hagyjuk a tartalékban az Európai Visszatérési Alappal kapcsolatos valamennyi előirányzatot, amíg a Parlament és a Tanács el nem fogadja a harmadik országok illegálisan tartózkodó állampolgáraira vonatkozó egységes tagállami szabályokról és eljárásokról szóló irányelvet érintő javaslatot.
<SPEAKER ID="231" NAME="Zbigniew Krzysztof Kuźmiuk" AFFILIATION="UEN">
(PL) Elnök úr, nehéz derűlátóan tekinteni a 2008-as költségvetésre, mivel sok éve ez a legkisebb összegű költségvetés a tagállamok bruttó nemzeti jövedelméhez viszonyítva, mind a kötelezettségvállalási előirányzatok, mind a kifizetési előirányzatok tekintetében.
<P>
Szeretném emlékeztetni a Házat, hogy a 2007-2013 közötti időszakra vonatkozó pénzügyi tervben 2008-ra a kötelezettségvállalási előirányzatok tekintetében meghatározott felső határ a bruttó nemzeti jövedelem 1,08%-a volt; a kifizetési előirányzatok tekintetében pedig az 1,06%-a. Jelentős tehát a különbség a között, amit az Európai Unió csak két évvel ezelőtt finanszírozni tervezett, és amelynek finanszírozására jelenleg készen áll. Nem kapunk több Európát kevesebb pénzért egy olyan területen sem, amelyre az Európai Unió pénzügyi erőforrásokat különít el.
<P>
Üdvözlöm azt a tényt, hogy az egyeztetési eljárás eredményeként megállapodást kötöttünk a Galileo-program és az Európai Technológiai Intézet finanszírozásáról. Remélem azt is, hogy az Európai Parlament egyetért majd azzal, hogy a költségvetési tartalékokból finanszírozzuk a Frontex ügynökséget. Ez különösen fontos olyan országoknak, mint Lengyelország. Ezen országok határai ugyanis már decemberben az Európai Unió külső határai lesznek, a szó szoros értelmében.
<SPEAKER ID="232" NAME="Hans-Peter Martin" AFFILIATION="NI">
(DE) Elnök úr, minden izmusok nélküli politika középpontjában a szavahihetőség áll. A szavahihetőségnek sok köze van azokhoz a célokhoz, amelyekre a rendelkezésre álló adóbevételt fordítjuk, és az emberek ezt leginkább az adminisztratív testületekre költött összegben látják. Sajnálatos módon e költségvetés ezúttal sem jelöli meg pontosan, hogy mennyit költünk az igazgatásra. Van itt egy 6,6 milliárd eurós tételünk, de az igazgatási kiadás benne rejlik sok más előirányzatban is.
<P>
Emellett az a tény, hogy a politikai osztály életstílusa áll-e bármilyen kapcsolatban a lakosság túlnyomó többségének életfeltételeivel vagy sem, alapvetően rámutat a társadalom demokratikus jellegére. A kettő közötti szakadék szembeszökő példája az Európai Unióban a tisztviselők nyugdíjrendszere, valamint a képviselők nyugdíjrendszere, akik a kiegészítő luxus nyugdíjrendszer tagjai. A tisztviselők esetén az éves kifizetések teljes összege jelenleg 963 millió EUR, amelyhez e tisztviselők csak egyharmaddal járulnak hozzá. A számla ráadásul egyre magasabb. Csak a nyugdíjjogosultak száma is 5,5%-kal növekszik. Ebbe automatikusan belefoglalják az inflációs rátát is. Ily módon Brüsszel egyre távolabb kerül mindattól, amit képviselni kíván, és ez rossz a demokrácia szempontjából.
<P>
Ez lehetne a kiindulópontja egy ésszerű költségvetési reformnak, és egyben cselekvésre szólítja fel Önt, biztos asszony.
<SPEAKER ID="233" NAME="Reimer Böge" AFFILIATION="PPE-DE">
(DE) Elnök úr, hadd kezdjem azzal, hogy köszönetet mondok a két előadónak, Itälä és Virrankoski úrnak, akik nagyon jó munkát végeztek az elmúlt pár hónapban, és rendkívül összeszedett jelentést dolgoztak ki. Köszönet illeti a képviselőcsoportok koordinátorait és személyzetét, tovább őszinte hálával tartozom a bizottság titkárságának. Hadd emeljem ki Anne Vitrey-t, Ian Vollbrachtot és Marie-Cécile Bernard-t, és ezúton mondok köszönetet az egész csapatnak, akik rendkívül keményen dolgoztak mindannyiunkért. El kell mondanom azt is, hogy az Európai Parlament által tanúsított nagyfokú szolidaritás nélkül nem értük volna el ezt a közös végeredményt, amelyről majd csütörtökön szavazunk.
<P>
Biztos asszony, a megfelelő alkalom megragadásával, amint tette azt ismét a tárgyalások során, Ön teljes mértékben döntően működött közre a sikeres eredmény elérésében, amit szeretnék nagyon megköszönni. Mint olyasvalaki, aki már jó néhány költségvetési egyeztetési eljárásban vett részt, mélységes hálával tartozom a portugál elnökségnek azért, ahogyan a tanácsi tárgyalásokat vezette e nehéz helyzetben. Új fejezetet írt az EU intézményeinek történetében azáltal, hogy biztosította a Tanács végső szavazatát és jóváhagyását, amely eredményt mélységesen értékelünk.
<P>
Mindent egybevetve, van egy költségvetésünk a pénzügyi terv időszakának második évére, amely költségvetés 120,3 milliárd EUR-ról szól; ez a összeg a tagállamok összes bruttó nemzeti jövedelme 0,96%-ának felel meg, és ezáltal a költségvetés nagymértékben törekszik a költségvetési fegyelemre.
<P>
Olyan költségvetésünk van, amely védelmezi a hozzáadott európai értéket képviselő programokat, mint amilyeneket épp most fogadtunk el. Olyan költségvetésünk van, amely védelmezi a stratégiai Galileo-projekt alapjait első körben 2013-ig, és a titok nyitja a felülvizsgálat, a rugalmasság és az átcsoportosítás keveréke. Olyan költségvetésünk van, amely többletforrásokat biztosít a Frontex számára, ezáltal lehetővé teszi, hogy lényeges válaszokat adjunk a sürgető kihívásokra, és olyan költségvetésünk van, amely finanszírozza a közös kül- és biztonságpolitikát, jóllehet csak 2008 tekintetében, és amely lehetővé teszi a rugalmassági eszköz igénybevételét KKBP-célokra.
<P>
Hadd mondjam el itt, hogy jobban örültünk volna egy hosszú távú, többéves megközelítésnek, amely támogatta volna a krónikusan alulfinanszírozott 4. "Az EU mint globális partner” című fejezetet. Ez azonban olyan kérdés, amelyre a KKBP, Palesztina és Koszovó miatt biztosan vissza kell majd térnünk Haug asszonynak a következő költségvetés prioritásairól szóló, jövőbeni jelentésével kapcsolatban. Átadom a Háznak a költségvetést kölcsönösen elfogadott formájában.
<SPEAKER ID="234" NAME="Vladimír Maňka" AFFILIATION="PSE">
(SK) Elnök úr, hölgyeim és uraim, kérem, engedjék meg, hogy röviden összefoglaljam az "egyéb szakaszok” területét.
<P>
Az Európai Parlament költségvetéssel kapcsolatos munkája nagy eredményeket ért el, ezek közül csak néhányat említek meg. Először is, kompromisszumot értünk el a költségvetés általános mértékéről.
<P>
Másodszor, ami az EU polgárainak az Európai Parlament munkájáról és annak eredményeiről szóló tájékoztatását illeti, most már rendelkezünk a polgárokkal folytatott jobb együttműködéshez és kommunikációhoz szükséges eszközökkel. Ki kell emelni azonban, hogy önmagában nem elég, ha a Parlament információs és kommunikációs stratégiájában érünk el előrelépést. Ha azt szeretnénk, hogy ez hatékony is legyen, a stratégiába be kell vonni a Bizottságot és az egyes országok európai hivatalait is. Ezt össze kell hangolni, és az eredményeket rendszeresen értékelni kell. Ily módon nem csak az információhoz való jobb hozzáférést biztosítjuk, hanem nagyobb átláthatóságot és az erőforrások jobb felhasználását is.
<P>
Harmadszor, hölgyeim és uraim, szeretném megköszönni Önöknek, hogy támogatták a tudáskezelő rendszerünk kiépítésére irányuló erőfeszítéseinket. A rendszer Önöket segíti majd jövőbeni jogalkotási munkájukban.
<P>
Negyedszer, több rugalmasságot értünk el a látogatói csoportok tekintetében.
<P>
Ötödször, úgy vélem, hogy a nyelvi szolgálatok támogatására hozott intézkedéseink mind magasabb színvonalú szolgáltatásokat, mind az erőforrások jobb felhasználását eredményezik.
<P>
Végül, egyezségre jutottunk a környezetet és a fogyatékkal élők munkavállalását érintő számos kérdésben.
<P>
Ami fontos a költségvetés szempontjából az "egyéb szakaszok” tekintetében, hogy az egyes intézményeket egyenként kell értékelni. Szeretném itt a Számvevőszéket kiemelni, amely jó példája a költségvetés megtervezésével kapcsolatos helyes gyakorlatnak. Néhány költségvetési tétel tekintetében megtakarítást értünk el azáltal, hogy a költségvetést a tényleges kiadások, és nem az indexált számítások alapján számoltuk ki.
<P>
Hölgyeim és uraim, szeretnék köszönetet mondani előadóinknak, valamint a Bizottság, a Tanács és az Európai Parlament valamennyi munkacsoportjának. Értekezleteink, vitáink és az egyeztetési eljárások mind megelégedettséggel töltenek el. Ha úgy érezzük, hogy valamennyi résztvevő szeretne megegyezni, az megfelelő környezetet teremt, amely csak jó eredményekhez vezethet.
<SPEAKER ID="235" NAME="Nathalie Griesbeck" AFFILIATION="ALDE">
(FR) Elnök úr, hölgyeim és uraim, amint tudják, 2006-ban sokan nehéz szívvel szavaztunk a pénzügyi terv többéves költségvetésére. Valójában teljes mértékben tudatában voltunk annak, hogy a tagállami hozzájárulások nem fogják fedezni a 27 nemzetet, és különösen félmilliárd embert tömörítő EU előtt álló főbb kihívások kezelését. Ez az alkalmatlan költségvetés, amelyet súlyosbított a magánpartnerek kivonulása, akik addig a Galileo-projekt érdekeltjei voltak, sebezhetővé tett bennünket és nagy-nagy aggodalomra adott okot.
<P>
Ezért örülök, hogy a Parlamentet is végre meghallgatták, a tagállamokkal a Tanácsban folytatott hosszú csatározásokat követően. Ez a 2008-as költségvetés ugyanis győzelem az európaiak és a Ház számára, és én is szeretnék őszintén köszönetet mondani főelőadónknak és egész csapatának a nehéz tárgyalásokért, és természetesen Böge elnök úrnak és a Költségvetési Bizottság tagjainak, valamint az adminisztratív személyzetnek.
<P>
Örülök, hogy az intenzív tárgyalások órái után összesen majdnem 120 milliárd EUR kifizetési előirányzatot biztosítottunk, amely az EU GNP-jének 0,96%-a. Ez különösen a rugalmassági eszköz felhasználásának köszönhető, amely lehetővé teszi a számunkra, hogy jelentősen növeljük a KKBP-előirányzatokat (4. fejezet), különös hangsúlyt fektetve Koszovóra és Palesztinára.
<P>
Végül, a Közlekedési és Idegenforgalmi Bizottság tagjaként munkatársaimhoz hasonlóan üdvözlöm a Galileo számára biztosított előirányzatokat, a Galileo ugyanis olyan döntő fontosságú projekt, amely lehetővé teszi Európa számára, hogy űrhajózási nagyhatalomként fenntartsa helyzetét, vagy még javítsa is azt, és függetlenséget biztosít számunkra más országoktól. Ez óriási siker, nem csak politikailag, hanem a munkahelyteremtés, a vonzerő és az európai integráció polgártársaink előtti átláthatósága tekintetében: egészen egyszerűen rendkívüli sikert jelent a jövőnk szempontjából.
<SPEAKER ID="236" NAME="Surján László" AFFILIATION="PPE-DE">
(HU) Tisztelt elnök úr! - És mégis mozog! - mondta állítólag Galileo Galilei. Most sok éves akadékoskodás után mégis mozog a Galileo program. Gratulálok a jelentéstevőnek, a Bizottságnak, biztos asszonynak és az egész Parlamentnek a megegyezés kikényszerítésért. De miért kellett a kényszer? Miért nem lépett a Tanács már hamarabb? Miért szörnyülködik azon, hogy már megint fizetni kell az Uniónak? Miért nem örvendünk, hogy az Unió kész és képes fontos programok, mint a Galileo megvalósítására? Miért kellett maradványpénzekből összekaparni a szükséges összeget, ahelyett, hogy mindenki vállalta volna a beruházás haszna mellett a terheket is? Miért próbálja a Tanács évről-évre csökkenteni a kohéziós politika forrását - idén is több mint 100 millióval? Miért kellett egy évtizedre visszafogni az új tagállamok agrártámogatását, s versenyeztetni egymással a közös piacon különböző módon támogatott európai polgárokat?
<P>
Amikor az osztrák császár, magyar király Mária Terézia háborúihoz segítséget kért, a magyar nemesek lelkesen mondták: Életünket és vérünket! De hozzátették: Zabot nem, azaz a költségeket nem vállaljuk. Nehéz ezzel a magatartással eredményesnek lenni. Ne tekintsük az Unió költségvetését kidobott pénznek. Olyan eszközről van szó, amely révén az európai polgár értéket kap pénzéért cserébe. Ezen dolgozott a Parlament, ezen dolgozott a Bizottság, és végül ezen dolgozott a Tanács is. Bárcsak hamarabb összecsendültek volna a gondolatok és a szándékok. Köszönöm megtisztelő figyelmüket.
<SPEAKER ID="237" NAME="Jan Mulder" AFFILIATION="ALDE">
- (NL) Elnök úr, ismét szeretnék gratulálni magunknak, hogy oly sok kísérlet után végre egyezségre jutottunk. Hosszú és fájdalmas eljárás volt, és mindenki, aki részt vett benne tiszta lelkiismerettel tekinthet vissza. A nagy kérdés, hogy vajon ez-e a legjobb eljárás a költségvetés elfogadására. Úgy vélem, jó ötlet lenne, mihelyt az új szerződést megerősítik, ha újra áttekintenénk, hogy nem találunk-e gyorsabb és hatékonyabb módszert erre.
<P>
Azt is átgondolhatnánk például, hogy vajon az-e a legjobb módszer, ha e késői szakaszban döntünk kísérleti rendszerekről és előkészítő intézkedésekről, vagy azt korábban kellene-e megtennünk. Én az utóbbira szavazok. Ha a tárgyalásokat nézzük, e költségvetés legnagyobb sikerei a Galileo-projekt és az Európai Technológiai Intézet.
<P>
A tárgyalásokról szóló újságcikkeket olvasva, számomra mindig úgy tűnik, hogy egy intézmény számít igazán, és az a Miniszterek Tanácsa. Ha az egyezség létrejött, az újságok mindig azt írták "egyezséget értek el a Miniszterek Tanácsában”. Nem lehetne ez egyszer azt az üzenetet eljuttatni a nyilvánossághoz, hogy ez nem egészen így volt? Elég nehéz volt meggyőzni a Tanácsot a többéves költségvetés kiigazításáról.
<P>
Önmagában ez dicséretes: a szerződés még mindig új, de sürgető szükség volt rá. Úgy vélem, csatlakoznunk kellene a szerződéshez és a többéves költségvetéshez, de ez a Tanácsra is vonatkozik, különös tekintettel a hatékony és eredményes pénzgazdálkodással kapcsolatos tagállami nyilatkozatok benyújtásáról szóló 44. cikk tekintetében. Lehet, hogy erre a Tanácsnak is némiképp oda kellene figyelnie.
<SPEAKER ID="238" NAME="Janusz Lewandowski" AFFILIATION="PPE-DE">
(PL) Elnök úr, a 2008-as költségvetés mind struktúrája, mind mértéke tekintetében arra mutat rá, hogy még mindig korai szakaszában vagyunk a 2007-2013 közötti időszakra vonatkozó pénzügyi tervhez kapcsolódó többéves programok új generációi bevezetésének. Egy idevágó példa a kifizetések bruttó nemzeti jövedelemhez viszonyított minden eddiginél alacsonyabb szintje.
<P>
Óvatosan vagyok optimista; azt várom, hogy 2008-ban e költségvetés kedvezményezettjei kellemes meglepetéssel szolgálnak az Európai Parlament számára, és ezzel egyidejűleg kellemetlennel a pénzügyminiszterek számára, azáltal, hogy költségvetés-módosítást kérnek, mivel többet költenek el a jelenlegi előirányzatoknál, különösen a strukturális alapok tekintetében.
<P>
Az egyeztetés rendkívül sikeres volt, és mindhárom résztvevő intézmény közös sikereként könyvelhető el. Gratulálok Böge úrnak, a parlamenti küldöttség vezetőjének. Gratuláció illeti az előadókat, a titkárságot és a többi résztvevőt. Amint azonban a mai vita során már említésre került, az egyeztetési eljárás kellemetlen benyomást keltett. Úgy tűnt, mintha az egyezség elérésében való aktív részvétel helyett a parlamenti küldöttség szerepe csak a megfigyelésre korlátozódott volna az egyes nemzeti küldöttségek üzleti megállapodásában. Ez utóbbi küldöttségek különösen a finanszírozás módjában voltak érdekeltek, és ez még inkább érvényes a Galileo-programmal kapcsolatos közbeszerzési szerződésekre.
<P>
Ezt a kellemetlen benyomást tükrözte ezután az eseményekkel kapcsolatos média-kommentár. Ne felejtsük el, hogy ezen esemény célja a költségvetéssel kapcsolatos egyeztetés volt. Több volt ez, mint egyszerű értekezlet az érdekelt országok pénzügyminiszterei között. Az Európai Parlament nevében ezennel vállalom, hogy levonjuk a következtetéseket ebből, az ilyen jellegű, 2008-as jövőbeni értekezleteink tekintetében.
<SPEAKER ID="240" NAME="Ingeborg Gräßle" AFFILIATION="PPE-DE">
(DE) Elnök úr, biztos asszony, hivatalban levő tanácsi elnök úr, engedjék meg, hogy hozzászólásomat azzal kezdjem, hogy gratulálok a Tanács elnökének. Úgy vélem, nagyszerűen feldíszítették ezt a termet a portugál elnökség nyakkendőivel, és olyan testületi szellem alakult ki a Tanácsban, amelyet soha nem gondoltunk lehetségesnek.
<P>
A költségvetési ellenőrzés szempontjából két kérdést szeretnénk különösen kiemelni az elkövetkezendő pénzügyi év tekintetében. Az első, amelyre a biztos asszony is hivatkozott, a koordináció és az adminisztratív támogatás területén alkalmazott személyzet átvilágításával kapcsolatos gyakorlat. Tudjuk, hogy a Bizottság saját maga is kételkedik abban, hogy vajon tényleg szüksége van-e 1 700 alkalmazottra a kommunikáció területén, vagy 3 500 főre az iratkezelés területén, vagy 1 700 főre a személyzeti igazgatóságon. Ezek összesen a támogatási és koordinációs szolgálatok személyzetének egyharmadát teszik ki. Arra törekszünk tehát, hogy az igazgatás ne saját magával foglalkozzon, hanem munkaereje olyan alkalmazottakra terjedjen ki, akik képesek megvalósítani a Bizottság és a Parlament politikai prioritásait.
<P>
Ezért továbbra is arra kérjük a Bizottságot, hogy e cselekvési területeket egy cselekvési tervben világítsa meg jobban. E kérdésnek napirenden kell maradnia, és napirenden is fog maradni, tartalékkal vagy anélkül, állásfoglalásunk 11. pontjával vagy anélkül, sőt az elsődleges feltételek teljesítésével vagy anélkül. Nagyon határozottan ösztönzöm Önt arra, hogy továbbra is foglalkozzon ezzel a kérdéssel. Ön megjegyzést fűzött ehhez; én ezt hallottam, és ennek alapján ítélem meg Önt. Úgy vélem, hogy ez a Bizottság mindenképpen ki tud dolgozni egy cselekvési tervet, mivel ez a Bizottság olyan helyzetben van, hogy megteheti. Utódai azonban nem lesznek ilyen helyzetben. Ezért tartom fontosnak, hogy teljesítse ezt az előfeltételt, hogy elvégezze a megfelelő előkészítő munkákat. Engem is nagyon érdekel ez a téma, és bármikor hajlandó vagyok Önnel megvitatni.
<P>
A második kérdés, amelyre fel szeretném hívni a figyelmet, a közös kezelésű alapokkal kapcsolatos nemzeti irányítási nyilatkozatokat érinti. A Tanács hivatalban lévő elnökéhez fordulva, elnök úr, az egyeztetési eljárás során Ön tett néhány olyan kijelentést, amelyből azt olvastuk ki, hogy foglalkozik majd e kérdéssel. Eddig nem fejtette ki pontosan, hogy hogyan szeretne nekilátni a feladatnak. Cselekvésre való felhívásunk a szlovén elnökséget is érinti. Erőteljesen ösztönözzük a Bizottságot, hogy használja a vonatkozó iránymutatásokat azon feltételek megállapítására, amelyek mellett tárgyalást kezdeményezhetünk először is a tagállamokkal. Ezen iránymutatások alkalmazása és a tagállamok megfelelő cselekvése nélkül nehéz lesz bármilyen intézkedést meghozni.
<SPEAKER ID="241" NAME="Monica Maria Iacob-Ridzi" AFFILIATION="PPE-DE">
(RO) Elnök úr, az Európai Unió 2008-ra szóló költségvetése pragmatikus, eredményes költségvetés, amelyet az Európai Unió jelenlegi fejlesztési prioritásai vezérelnek. A költségvetési eljárás egésze során a Parlament gyakorolta az intézmények feletti ellenőrzéssel kapcsolatos előjogát a lisszaboni stratégia fő célkitűzéseinek, a gazdasági versenyképességnek és a foglalkoztásnak a támogatása érdekében.
<P>
A Parlament a Bizottságnak szánt pénzeszközöket helyezett tartalékba, az operatív programok jóváhagyási rendszerével kapcsolatos hiányosságok miatt, mivel a határidők elmulasztása pénzkiesést jelent az európai polgárok oldalán. Ugyanez történik a személyzet új tagállamokból történő toborzásának késedelme esetén is, amely jelentős költségeket termelt, és érintette az európai intézmények tevékenységét.
<P>
Ezért úgy vélem, nagyon fontos, hogy miután a Lisszaboni Szerződés hatályba lép, a Parlament hatásköre jelentősen növekszik, az együttdöntés főszabállyá válik, és a költségvetés elfogadása során alkalmazott parlamenti vétó a mezőgazdaságra is kiterjed majd.
<P>
Az Európai Unió nagyszerű technológiai projektjeinek, a Galileónak és az Európai Technológiai Intézetnek a finanszírozására talált megoldás jelentős segítség a kutatás és fejlesztés számára. Biztosítanunk kell mindazonáltal, hogy az európai segítséget egyformán megkapja mindenki, és az nem a már meglévő technológiai és informatikai fejlettségi szakadékot mélyítse majd a tagállamok között. Jóllehet ez technikai megoldás e programok finanszírozására, de a mezőgazdasági különbözet felhasználása nem válhat általánossá. A mezőgazdaság nem lehet olyan terület, amelynek sorsa előre meghatározott, és amelynek forrásait a rendeltetésüktől rendszeresen eltérítik. Nagyon örülök, hogy támogatták az iskolatej-program finanszírozását szolgáló európai programra szánt összegek növelését, és kiterjesztették azt más termékekre is.
<P>
Végül, de nem utolsó sorban, úgy vélem, hogy általában az Európai Uniónak az oktatásban való egyre növekvő részvétele, és különösen az ösztöndíj és a továbbképzési rendszer kibővítése nagyon fontos. Ezért köszönöm, hogy támogatták a költségvetés jelentős növelését e területen a következő évre vonatkozóan.
<SPEAKER ID="242" NAME="Margaritis Schinas" AFFILIATION="PPE-DE">
(EL) Elnök úr, az idei év költségvetése messzemenőkig bizonyítja, hogy a közösségi módszer működik. Ez az év igazolta azt a hozzáadott értéket, amelyet az Európai Unió nyújtani tud olyan összetett problémák kezelésében, amelyek tekintetében az eredeti tervek megbuktak.
<P>
Ezt nem csak a Galileo látványos sikere erősíti meg, hanem az is, ahogy el tudtuk látni a Frontexet az új kihívásoknak való megfeleléshez szükséges új finanszírozással; valamint a kísérleti programok és az Európai Technológiai Intézet. Egyszerűbben, az Európai Unió megmutatta, hogy képes közösségi megoldást találni nagyobb, összetett problémákra ott, ahol másoknak ez nem sikerült.
<P>
Ez az első pozitív üzenet. Van azonban még egy, a költségvetés számadatainak általánosabb tendenciájával kapcsolatos negatív üzenet is: az a tény, hogy idén a közösségi GDP 0,95%-át fordítjuk a következő évre, számomra nem jó hír. Hallottam, hogy más képviselőtársaim ezt sikerként élik meg; nos, én nem. Számomra ez csak azt bizonyítja, hogy most, a 27 tagállammal is ugyanannyit költünk, mint amennyit akkor költöttünk, amikor 15-en voltunk. Az ilyen szintű költségvetések nem tükrözik az európai vállalkozás ambíciójának nagyságát. Az idei év sikereire építve időben el kell kezdenünk a jövőbeli előirányzatok előkészítését, és örülök annak, hogy a tárgyalások már megkezdődtek.
<P>
Hadd fejezzem be egy személyes megjegyzéssel: csütörtökön, amikor a költségvetésről szavazunk, lesz Loyola de Palacio, e nagyszerű európai projekt építője halálának első évfordulója. Egy nagyszerű európai, egy nagyszerű asszony, aki ezt az eljárást elindította, amelynek sikeres zárásáról szavazunk csütörtökön. Úgy vélem, egy olyan politikusról, akiért munkája beszél, nem emlékezhetnénk meg jobban.
<SPEAKER ID="243" NAME="Simon Busuttil" AFFILIATION="PPE-DE">
- (MT) Köszönöm, elnök úr. Az egyik kérdés, amelyben a Parlament és a Tanács egyetértett, a Frontex ügynökség költségvetésének jelentős növelése volt, a valóságban az összeget megdupláztuk. Szeretném elmondani, hogy a költségvetés első és második olvasata között, amelynek során e héten azt jóváhagyjuk, a Parlament Állampolgári Jogi, Bel- és Igazságügyi Bizottsága intenzív ülést tartott a Frontex ügynökség vezetőjével, ahol részleteiben megismerhettük és megbeszéltük az ügynökség jövő évi munkaprogramját. Ez a bemutató meggyőzött bennünket arról, hogy helyesen cselekszünk, ha növeljük az ügynökség költségvetését; és azáltal, hogy több eszköz áll rendelkezésére az elkövetkezendő évben, az ügynökség az eddigieknél hatékonyabb lesz. Az ügynökség vezetője megismertette velünk a jövő évben az Unió külső határain végrehajtandó új, szárazföldi, légi és tengeri bevetések részleteit. Ami a tengeri bevetéseket illeti, nagy megelégedésünkre szolgál, hogy a Frontex tevékenysége lényegesen intenzívebbé válik a tengeri határokon, különösen a Földközi-tenger térségének középpontjában, de keleti részén is, ahol nemrég jelentősen növekedtek a problémák. Ezzel egyidejűleg a bevetések a Kanári-szigetek térségében is folytatódnak. Elnök úr, biztos vagyok abban, hogy az érintett országok polgárai üdvözlik a Frontex hatékonyabb jelenlétét, mivel az segíti őket a bevándorlók áradatának kezelésében, ugyanis - amint mindannyian tudjuk - ezen országok lakosságát ez nagyon aggasztja. Ezért értékelni fogják az általunk a költségvetés tekintetében hozott határozatokat. Ezen felül nem kétlem, hogy ezzel a költségvetéssel egyértelmű üzenetet küldünk a szervezett bűnözés hálózatának, amely jelenleg hasznot húz az embercsempészetből, ez az üzenet pedig az, hogy tevékenységüket nem toleráljuk. Köszönöm.
<SPEAKER ID="244" NAME="Emanuel Santos">
a Tanács hivatalban lévő elnöke. - (PT) Elnök úr, nagyon figyeltem a képviselők hozzászólásaira, és el kell mondanom, hogy míg az elején örömömet fejeztem ki az elért eredménnyel kapcsolatban, most még több okom van a rendkívüli elégedettségre, mind saját részemről, mind a Tanács nevében, az általunk elért eredményeket illetően.
<P>
Kérem, engedje meg, hogy hozzátegyem, hogy ezek az eredmények nem csak megelégedettségre adnak okot, de intézményeink, az Európai Parlament, a Tanács és az Európai Bizottság presztízsét is megerősítik. Az európai polgárok szemében arról a közös akaratról és közös törekvésről tettünk tanúbizonyságot, hogy az Európai Uniót a béke, a demokrácia, a szabadság és a jog érvényesülésének térségeként építsük tovább, immár 27 tagállammal. Engedjék meg, hogy élve az alkalommal reményeimet fejezzem ki, nem csak az elfogadandó költségvetés megfelelő végrehajtásával, hanem az e tárgyalásokkal érintett projektek megfelelő végrehajtásával kapcsolatban is. Hálás köszönetem mindenkinek a Tanács munkáját dicsérő szavakért. Nagyon köszönöm, elnök úr.
<SPEAKER ID="245" NAME="Elnök">
A vitát lezárom.
<P>
A szavazásra csütörtökön kerül sor.
<P>
Írásbeli nyilatkozatok (142. cikk)
<SPEAKER ID="246" NAME="Alexander Stubb  " AFFILIATION="PPE-DE">
írásban. - (FI) Gratulálnunk kell a Parlament előadóinak a sikeres költségvetésért: Virrankoski úrnak a Bizottság, és Itälä úrnak a Parlament és a többi intézmény költségvetéséért.
<P>
Az eredmény történelmi jelentőségű. A strukturális alapok és a Kohéziós Alap most kapják a legnagyobb szeletet a tortából. Ez a bizottsági prioritások változását tükrözi. A költségvetés méretét régóta ismerjük: éppen a GNI 1%-a alatt van, ami 2008-ra 120,3 milliárd EUR-t tesz ki.
<P>
E költségvetés a jövőre is előre tekint, amelynek eredményeként 3,4 milliárd EUR jut a Galileo műholdas navigációs rendszernek és 309 millió EUR az Európai Technológiai Intézetnek. További befektetéseket tettünk a közös kül- és biztonságpolitikába. Ez rendkívül fontos hiteles nemzetközi fellépésünk megerősítése szempontjából.
<P>
A Parlamentet illetően Itälä úr kiemelte a költségvetési fegyelem és a közpénzek felelős felhasználásának fontosságát.
<P>
Ezért úgy vélem, az új költségvetés kiváló.
