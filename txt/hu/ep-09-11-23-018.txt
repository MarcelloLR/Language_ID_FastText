<CHAPTER ID="018">
Az európai bűnmegelőzési hálózat (EUCPN) - Az Europoltól származó információk bizalmas kezelésének védelmével kapcsolatos szabályok - Az Europol és partnerei közötti kapcsolatokra, többek között a személyes adatok és minősített információk cseréjére irányadó végrehajtási rendelkezések - Harmadik államok és szervezetek, amelyekkel az Europol megállapodásokat köt - Az Europolnál végzett elemzésekhez készült munkafájlokra vonatkozó végrehajtási rendelkezések - A kriminalisztikai laboratóriumok tevékenységeinek akkreditációja (vita) 
<SPEAKER ID="098" NAME="Elnök">
A következő napirendi pont a közös vita a következő jelentésekről:
<P>
az Állampolgári, Jogi, Bel- és Igazságügyi Bizottság nevében Kirkhope úr által az Europoltól származó információk bizalmas kezelésének védelmével kapcsolatos szabályok elfogadásáról szóló tanácsi határozat tervezetéről kidolgozott sz. jelentés [11943/2009 - C7-0105/2009 -;
<P>
az Állampolgári Jogi, Bel- és Igazságügyi Bizottság nevében in 't Veld asszony által az Europolnak a partnerekkel fennálló kapcsolataira, többek közt a személyes adatok és minősített információk cseréjére vonatkozó végrehajtási szabályok elfogadásáról szóló tanácsi határozattervezetről kidolgozott sz. jelentése [11944/2009 - C7-0106/2009 -;
<P>
az Állampolgári Jogi, Bel- és Igazságügyi Bizottság nevében Albrecht úr által az Europol részéről megkötendő megállapodások által érintett harmadik államok és szervezetek jegyzékének megállapításáról szóló tanácsi határozat tervezetéről kidolgozott sz. jelentés [11946/2009 - C7-0107/2009 -;
<P>
az Állampolgári, Jogi, Bel- és Igazságügyi Bizottság nevében Diaz de Mera Garcia Consuegra úr által az Europol elemzési munkafájljaira vonatkozó végrehajtási szabályok elfogadásáról szóló tanácsi határozat tervezetéről kidolgozott sz. jelentés [11947/2009 - C7-0105/2009 -;
<P>
az Állampolgári, Jogi, Bel- és Igazságügyi Bizottság nevében a Belga Királyság, a Cseh Köztársaság, a Németországi Szövetségi Köztársaság, a Spanyol Királyság, a Francia Köztársaság, a Magyar Köztársaság, a Holland Királyság, a Szlovák Köztársaság, a Finn Köztársaság, a Svéd Királyság, Nagy-Britannia és Észak-Írország Egyesült Királysága kezdeményezése egy európai bűnmegelőzési hálózat (EUCPN) felállításáról és a 2001/427/JHA tanácsi határozat hatályon kívül helyezéséről szóló tanácsi határozat elfogadásáról Alfano asszony által kidolgozott sz. jelentés [11421/2009 - C7-0109/2009 - és
<P>
az Állampolgári Jogi, Bel és Igazságügyi Bizottság nevében a Svéd Királyságnak és a Spanyol Királyságnak az igazságügyi laboratóriumi tevékenységek akkreditálásáról szóló tanácsi kerethatározatra irányuló kezdeményezéséről Kirkhope úr által kidolgozott sz. jelentés [11419/2009 - C7-0100/2009 -.
<SPEAKER ID="099" NAME="James Nicholson">
az előadót helyettesítve. - Elnök úr, életemben először jó volt az időzítés! Szeretném megragadni a lehetőséget, hogy elnézést kérjek képviselőtársam, Timothy Kirkhope nevében, aki nem tud jelen lenni a mai ülésen. Amit most tenni kívánok, az az, hogy felolvasom önöknek azokat a bölcs gondolatokat, amelyeket ő gondolt ki és vetett papírra. Az előadóként való véleményét szeretném felolvasni Önöknek. Ő az Állampolgári Jogi, Bel- és Igazságügyi Bizottság két jelentésének előadója.
<P>
Először Timothynak az Europoltól származó információk bizalmas kezelésének védelmével kapcsolatos szabályok elfogadásáról szóló tanácsi határozat tervezetével kapcsolatos jelentésével kívánok foglalkozni. A meghatározni kívánt szabályok biztonsági intézkedéseket alkalmaznának az Europol által vagy az Europolon keresztül feldolgozott valamennyi információ esetében, vagy másként megfogalmazva az Europol és a tagállamok nemzeti egységei közötti kommunikációs csatornákon áthaladó védelmére vonatkozó közös előírásokat állapítanának meg.
<P>
Az Europol-csomagért felelős előadótársaival együtt alaposan megszenvedtek a tanácsi határozat-tervezetek előkészítésének időtartamáról és jogalapjáról folyó tárgyalásokkal. Miután Klaus elnök úr is aláírta, és így életbe léphetett a Lisszaboni Szerződés, a Tanáccsal és Bizottsággal folytatott tárgyalások túlhaladottá váltak. Ez a jelentés - előadótársainak jelentéseivel együtt - a Tanács szövegének elutasítására szólít fel.
<P>
Egyértelművé kívánja tenni, hogy támogatja a tanácsi határozat tervét, mivel a hatékonyabb információcsere mellett foglalunk állást, és elismerjük azokat az előnyöket, amelyeket az Europol a bűnüldözés és a bűnözés elleni küzdelem tekintetében a tagállamoknak biztosít.
<P>
Szeretnénk, ha az Europol feladat- és hatásköre kicsi és konkrét maradna, az ügynökség pedig ilyen módon a lehető leghatékonyabban és legeredményesebben működne. Azt is fel kell ismernünk, hogy a független államoknak maguknak kell nemzeti rendőri erőiket és biztonsági szolgálataikat szabályozniuk. Mindazonáltal az előadó és az előadónak az állampolgári jogi, bel- és igazságügyi bizottságbeli előadótársai úgy vélik, hogy az Európai Rendőrségi Hivatal általános támogatásának sérelme nélkül és figyelembe véve a Lisszaboni Szerződés hatálybalépését és annak kihatását a rendőrségi együttműködésre, nem szabadna módosítani az Europol-határozatot végrehajtó intézkedéseket, amíg a Lisszaboni Szerződés által biztosított új jogi keretben nem lehet ilyen intézkedéseket elfogadni.
<P>
Ennélfogva felszólítjuk a Tanácsot, hogy vonja vissza javaslatát, és - amint az a jelentésben is szerepel - felszólítjuk a Bizottságot vagy a Tanácsot, hogy a plenáris ülésen tegyen nyilatkozatot egy új Europol-határozatra vonatkozó javaslatról, amely a Lisszaboni Szerződés hatályba lépését követően hat hónapon belül kerülne benyújtásra.
<P>
Szeretnék rátérni a második jelentésre, amely a Svéd Királyságnak és a Spanyol Királyságnak az igazságügyi laboratóriumi tevékenységek akkreditálásáról szóló tanácsi kerethatározatra irányuló kezdeményezésével foglalkozik. Ez a svéd és spanyol kezdeményezés annak biztosítására irányul, hogy a laboratóriumi tevékenységeket az akkreditációs testület akkreditálja annak érdekében, hogy a bűnözés elleni küzdelem a tagállami bűnüldöző hatóságok közötti szorosabb együttműködés révén valósuljon meg. Az utóbbi néhány évben az igazságügyi és rendőrségi együttműködés területén folytatott információcsere a bűnüldözés, valamint a bűnözés elleni küzdelem tekintetében megnyíló lehetőségei miatt kiemelt fontosságú szerepet kapott az Európai Unióban és a tagállamokban.
<P>
E kerethatározat-tervezet célja annak biztosítása, hogy az egyik tagállamban folytatott laboratóriumi tevékenységek eredményeit egyenértékűnek ismerjék el a másik tagállamban folytatott laboratóriumi tevékenységek eredményeivel, ezáltal szavatolva a gyanúsítottak számára a jogbiztonságot, valamint a hatékonyabb igazságügyi együttműködést az olyan esetekben, amikor az egyik tagállamban megszerzett bizonyítékot egy másik tagállamban lefolytatott eljárásban használják fel.
<P>
E cél annak biztosításával érhető el, hogy a nemzetközi előírásoknak való megfelelés érdekében az akkreditációs testület akkreditálja a laboratóriumi tevékenységeket. A kerethatározat a DNS-sel és az ujjlenyomatokkal kapcsolatos laboratóriumi tevékenységekre vonatkozna, és mindegyik tagállam biztosítaná, hogy a többi tagállamban elvégzett, akkreditált laboratóriumi tevékenységeket egyenértékűnek ismerjék el a hazai akkreditált laboratóriumi tevékenységek eredményeivel. Az igazságügyi és azoktól eltérő bizonyítékoknak a saját nemzeti jogszabályokkal összhangban való értékelése természetesen minden esetben az adott igazságügyi hatóság hatáskörén belül maradna.
<P>
Ismételten hangsúlyozom, hogy a Tanács kerethatározatának céljait támogatjuk. A Lisszaboni Szerződés hatálybalépésével azonban problémák támadtak a kezdeményezés jogalapjával kapcsolatban. A jelentés ennélfogva felszólít a Svéd Királyság és a Spanyol Királyság kezdeményezésének elutasítására. A Lisszaboni Szerződés ratifikálásának fényében az Állampolgári Jogi, Bel és Igazságügyi Bizottság jelentéseivel kapcsolatos jogi egyértelműség bizonytalan. A jelentés egyértelmű jogalap alapján való benyújtására egy későbbi időpontban ismételten sor kerül majd. Úgy véljük, hogy ez lehetővé teszi majd e fontos tárgy részletesebb vizsgálatát, mivel a rendelkezésre bocsátott időkeret rendkívül szűkös volt; nem állt a Parlament rendelkezésére annyi idő, amennyit az egy ilyen fontos témával kapcsolatban igényelt volna.
<SPEAKER ID="101" NAME="Sophia in 't Veld">
előadó. - Elnök úr, nagyon rövid leszek, hogy behozzam azt az időt, amivel Nicholson úr tovább beszélt, és hogy ne késlekedjünk.
<P>
A Lisszaboni Szerződés - ha jól számolom - hét nap és öt óra múlva hatályba lép. Meg kell mondjam, a Tanácsnak az azzal kapcsolatos kapkodása, hogy határozatok sorozatát fogadja el, némileg zavarba ejtő. Zavarba ejtő az is, hogy üres helyet látok ott is, ahol a Tanács képviselőjének kellene ülnie: jó lett volna, ha tényleges véleménycserét tudunk folytatni.
<P>
Alapjában véve elfogadom az előttem szóló által tett javaslatokat. Természetesen támogatjuk az Europol fejlődését. Erős Europolt szeretnénk. Olyan Europolt szeretnénk, amely jól működik és képes a bűnözés elleni küzdelemre, de egyben olyan Europolt is szeretnénk, amely demokratikus ellenőrzés alatt áll. Ennélfogva elfogadom az előttem szóló által tett javaslatot, hogy kérjük a Tanácstól az Europolról szóló javaslatok visszavonását, illetve hogy legfeljebb hat hónapon belül - de lehetőleg hamarabb - nyújtson be új javaslatot a Lisszaboni Szerződés alapján.
<P>
Végezetül, rátérve arra a konkrét témára, amelynek én vagyok az előadója - vagyis az Europolra és a személyes adatok és bizalmas dokumentumok harmadik felek részére való átadásának témájára -, arról szeretnék hallani a Tanácstól - amely távol maradt erről az ülésről -, hogy miként vélekedik az Európai Parlament jogi szolgálata által készített elemzésről, amely szerint az adott javaslattal kapcsolatban választott jogalap nem megfelelő. Nem tudom, ki ad majd választ a Tanács részéről, de talán majd visszatérnek e témára, és küldenek valakit, aki majd válaszol.
<SPEAKER ID="102" NAME="Jan Philipp Albrecht">
előadó. - (DE) Elnök úr, egyetértek az előző felszólalóval abban, hogy az volna a legokosabb, ha a Tanács ismételten benyújtani az Európai Parlamentnek az Europollal kapcsolatos javaslatait - a Lisszaboni Szerződés alapján.
<P>
Fontos és szükséges, hogy az európai igazságügyi és rendőrségi együttműködés kérdését a Parlament vitassa meg, és hogy arról együtt döntsön. Az Europol munkája csak ilyen módon kaphat elegendő legitimitást. Az, hogy a Tanács által az Europol munkájával kapcsolatban javasolt rendelkezések az Európai Parlament közös és határozott elutasításával találkoztak, egyértelmű jele annak, hogy módosításokra van szükség a jogalapot illetően.
<P>
Ráadásul erre minden egyéb ok is megvan. Az európai bel- és biztonságpolitika végrehajtása túl sokáig volt a végrehajtó hatalom számára fenntartott, zárt ajtók mögött alakított feladat. Nem utolsósorban a 2001. szeptember 11-ei támadásokat követően hozott terrorizmusellenes intézkedésekkel összefüggésben fordult elő, hogy számos olyan, a biztonsággal kapcsolatos jogszabály-tervezetet fogadtak el, amelynek szükségességét, hatékonyságát és megfelelőségét sok esetben nem is értékelték alaposan, sőt meg sem vitatták. Az Európai Unió harmadik pillére politikai szilárdságának hiánya lehetővé tette a kormányok számára , hogy rendkívül ellentmondásos korlátozásokat vezessenek be a polgárok alapvető jogainak kárára.
<P>
Ez különösen egy területen eredményezett nagyon veszélyes egyensúlyhiányt. Noha a biztonsági erők közötti együttműködés egyre szorosabb szerte a világon, nem alakult ki nemzetközi konszenzus az alapvető jogokkal és a jogok védelmével kapcsolatos minimális előírásokat illetően. Az állami jogosítványok és az állampolgári jogok közötti szakadék egyre inkább kiszélesedik, különösen ami a személyes adatoknak az EU és a harmadik országok közötti cseréjét illeti. Az európai biztonsági ügynökségek - például az Europol, az Eurojust és a Frontex -, valamint az információs rendszerek - például a Schengeni Információs Rendszer, az Eurodac vagy a vámügyi és a vízuminformációs adatbázis - egyre nagyobb mennyiségű személyes adatot tárolnak, és az ilyen adatok különböző célokból történő összekapcsolása és elemzése egyre gyorsabban halad előre. Már Európán belül is egyre kevésbé világos, ki és milyen adatokat, és milyen feltételek alapján gyűjthet, tárolhat, elemezhet vagy adhat át. Ilyen módon - az aktuális rendszert irányító elvek fényében - a jogvédelem biztosítása gyakran a partvonalra szorul.
<P>
De mi történne akkor, ha ezeket az adatokat kizárólag harmadik országoknak adnák tovább? Nem csak az olyan országokról beszélünk, mint Norvégia vagy Svájc, hanem az Egyesült Államokról, Oroszországról, sőt, Marokkóról és Kínáról is. Kíváncsi vagyok, ki tudná garantálni az államok részéről azt, hogy az adatok ugyanolyan mértékű védelmet élveznének a visszaélésekkel és önkényes tevékenységekkel szemben, mint amilyen mértékű védelmet eddig élveztek. E Parlamentnek az a joga és kötelessége, hogy a szerződés biztosította új jogalapot egy olyan folyamat elindítására használja fel, amely biztosítja, hogy az európai polgárok jogait a bűnözés és a terrorizmus elleni küzdelem területén folytatott nemzetközi együttműködéssel összefüggésben is mindennemű korlátozás nélkül tartsák tiszteletben. Közös minimumszabályokat kell életbe léptetni - különösen a személyes adatok védelme tekintetében - mielőtt az Európai Unió további megállapodásokat írna alá harmadik országokkal az adatok cseréjéről.
<P>
Ez vonatkozik az Europol által szerzett adatokra, a SWIFT rendszer banki adataira és a légi közlekedés utasainak adataira is, amelyeket az Egyesült Államok hatóságaival kell kicserélni. Minden további intézkedés előfeltételét képezik az egyértelmű adatvédelmi előírások, az átfogó arányossági vizsgálatok és a polgárok hatékony jogvédelme.
<P>
Örülök annak, hogy az Europollal kapcsolatos jogalkotás tekintetében a politikai palettán átívelő konszenzusnak ezt a szintjét értük el, és úgy gondolom, ez kedvező jel az alapvető európai jogok átfogó védelméről folytatott soron következő vitát illetően is. Az EU polgárai pontosan ezt várják tőlünk.
<SPEAKER ID="103" NAME="Agustín Díaz de Mera García Consuegra">
előadó. - (ES) Elnök úr, bizottsági alelnök úr, az Europol-csomag négy határozattervezetből áll, amelyek célja a Tanács 2009. április 6-i határozatának végrehajtása.
<P>
Elnök úr, csatlakozom képviselőtársaimhoz, és én is a tanácsi javaslat visszavonását kérem. Olyan Parlamentet szeretnénk, amely sokkal láthatóbb, és olyan Lisszaboni Szerződést, amely meghatározó az Europol-csomagra nézve. Azt szeretnénk, ha a Parlament és a Tanács egyenlő elbánásban részesülne, és ha egyensúlyban volnának egymással.
<P>
Hogy érthetőbb legyen, miért utasítom el a javaslatot, szeretnék néhány szót szólni jelentésem tárgyáról. Az Európai Rendőrségi Hivatalra bízott fő feladatok egyike az információk és adatok gyűjtése, tárolása, feldolgozása, elemzése és cseréje. Hogy ezt a fontos feladatot elvégezhesse, a tagállami illetékes hatóságoknak átfogó, naprakész és pontos információkat kell küldeniük az Europolnak. Ez az egyetlen módja annak, hogy az Europol teljes mértékben kihasználhassa elemzési kapacitását.
<P>
A tanácsi határozattervezet alkalmazásának hatálya - ahogyan azt a 2. cikk meghatározza - az adat elemzés céljából való feldolgozására korlátozódik, a határozat 14. cikkének (1) bekezdésében adott felhatalmazással összhangban. Ennek érdekében az Europol 19 féle munkafájllal rendelkezik az elemzés céljára. Mindegyik munkafájl egy-egy különálló adatbázis, amelyek mindegyike egy meghatározott típusú bűnelkövetéshez kapcsolódik. Ennek megfelelően mindegyik adatbázis szorosan kapcsolódik egy-egy olyan meghatározott operatív támogatáshoz, amelyet az Europol a rá ruházott hatásköröknek megfelelően nyújtani tud.
<P>
Európai szinten jelenleg a munkafájlok jelentik az információk, így a személyes adatok tárolására, feldolgozására és elemzésére szolgáló egyetlen eszközt, függetlenül attól, hogy az információk esetleg az operatív információk területéről származnak-e.
<P>
A javaslat a technikai intézkedésekkel és a technikai intézkedések alkalmazására egyaránt vonatkozó szabályokkal kapcsolatos előírásokat és általános elveket is tartalmaz. Az információ gyűjtésének és feldolgozásának szükségessége azt jelenti, hogy az alapvető jogok teljes mértékben való tiszteletben tartását szavatoló jogi eszközt kell létrehozni. Szeretnék rámutatni arra, hogy ez az európai polgárok alapvető jogainak teljes mértékben való tiszteletben tartását jelenti. Ugyanakkor egy ilyen eszköznek garantálnia kell azt is, hogy az Europol teljes mértékben végrehajthassa a rá ruházott feladatokat. Ezzel kapcsolatban - in 't Veld asszonyhoz hasonlóan - én is azt kérdezem, hogy az alkalmazni kívánt jogalap valóban a megfelelő jogalap-e.
<P>
E területen, elnök úr, az Európai Parlamentnek, mint a polgárokat képviselő intézménynek, elidegeníthetetlen a szerepe. Az Európai Parlamentnek feltétlenül gyakorolnia kell ellenőrző szerepét. Emiatt alapvető fontosságú, hogy - tekintettel a Lisszaboni Szerződés közelgő hatálybalépésére - a Parlament a Tanáccsal egyenlő mértékben vegye ki szerepét a jogalkotási folyamatból. A polgári szabadságjogok és az európaiak biztonságának megvédésénél semmi sem lehet fontosabb.
<P>
Ezért arra kérem nagyra becsült képviselőtársaimat, hogy csatlakozzanak a javasolt jogi eszközök elutasításához (mindez nem jelenti azt, hogy kevésbé támogatnánk az Európai Rendőrségi Hivatalt, amelynek támogatása ténylegesen szándékunkban áll) mindaddig, amíg a Tanács lehetővé nem teszi, hogy a Parlament is részese lehessen a döntéshozatali folyamatnak. Javaslom azt is, hogy kérjük a Bizottságot és a Tanácsot a javaslat visszavonására, és egy olyan új javaslat előterjesztésére, amely tiszteletben tartja a Lisszaboni Szerződében megállapított hatásköröket.
<P>
Elnök úr, következő felszólalásom alkalmával meggyőzőbb és világosabb magyarázatát adom álláspontomnak. Egyelőre ennyit kívántam elmondani.
<SPEAKER ID="104" NAME="Sonia Alfano">
előadó. - (IT) Elnök úr, hölgyeim és uraim, az európai bűnmegelőzési hálózatról szeretnék beszélni.
<P>
A hálózatot a 2001/427/IB tanácsi határozat hozta létre 2001-ben. Célkitűzései között a következők szerepeltek: a bűnmegelőzés területén a nemzeti és európai szinten folytatott együttműködés, valamint információ- és tapasztalatcsere megkönnyítése; a vonatkozó információknak főként a legjobb gyakorlatok cseréje céljából való gyűjtése és elemzése; konferenciák, szemináriumok, találkozók és kezdeményezések azzal a célkitűzéssel való szervezése, hogy megkönnyítsék a tapasztalatok és a legjobb gyakorlatok cseréjét és a bűnmegelőzéssel kapcsolatos konzultáció biztosítása a Tanács és a Bizottság számára.
<P>
A határozat előirányozta, hogy a struktúra alapjául a Bizottság és a Tagállamok által kijelölt kapcsolattartó pontok szolgálnak majd; e kapcsolattartó pontok a nemzeti hatóságok legalább egy képviselőjéből kell, hogy álljanak, a többi kapcsolattartási pontokon pedig a bűnmegelőzésre szakosodott kutatók, egyetemi tanárok vagy egyéb szereplők működnek együtt. A tagállamoknak minden esetben biztosítaniuk kell a kutatók, egyetemi szakértők, nem kormányzati szervezetek és a civil társadalom közreműködését. A munkában szakértő testületként az Europol, valamint a Kábítószer és a Kábítószer-függőség Európai Megfigyelőközpontja is részt vesz.
<P>
2005-ben sor került a hálózat első belső szerkezeti reformjára. A reform előírta két állandó bizottság - a munkaprogrammal foglalkozó és a kutatással foglalkozó bizottság - létrehozását, a webhely üzemeltetésének feladatát pedig az Egyesült Királyság vette át az Európai Bizottságtól, és azóta is ez foglalkozik a frissítéssel.
<P>
2007-ben sor került egy másik felülvizsgálatra, amely elismerte a titkárság megerősítésének különös szükségességét és kiemelte, hogy szembe kell nézni az állandó bizottságok és a nemzeti képviselők erőforrásainak problémájával.
<P>
2009 márciusában a hálózat működésével foglalkozó külső értékelést tettek közzé. E külső értékelés kiemelte a hálózatot létrehozó célkitűzések jelentőségét, ugyanakkor sajnálatos módon hangsúlyozta azt a szervezeti hiányosságot, amely megakadályozta a már korábban említett lényeges célkitűzések elérését.
<P>
Az ekképpen fényre derült problémák között - amelyek a hálózat tulajdonképpeni összeomlásához vezettek - szerepelt a megfelelő erőforrások hiánya, a hatékonyságot nélkülöző titkárság, a nemzeti képviselők elkötelezettségének hiánya és a nem ütőképes munkaprogram.
<P>
Az értékelés felvetette a hálózat megszüntetésének lehetőségét is. Ennek következményeként munkacsoportot hozott létre a 2009. márciusi ajánlások vizsgálata céljából, és arra az álláspontra jutott, hogy bizonyos módosításokat kell eszközölni a hálózatot létrehozó jogi aktuson. Azt javasolták, hogy hozzanak létre a közösségi programok forrásaiból finanszírozott külső titkárságot.
<P>
Noha egyes tagállamok ismételten felvetették a hálózat megszüntetésének lehetőségét, mások a hálózat reformját javasolták. Az Európai Tanács svéd elnöksége olyan mértékben egyetértett e javaslattal, hogy hathónapos hivatali ideje alatt kiemelt feladatként kezelte. Ennél a pontnál hangsúlyoznom kell, mennyire zavarba ejtő az üresen maradt helyek látványa, mivel ezeket a javaslatokat maga a svéd elnökség tette.
<P>
A javaslat előirányozza, hogy a hálózat titkárságból, az egyes tagállamok által kijelölt kapcsolattartási pontokból és igazgatótanácsból áll. Az igazgatótanácsot a tagállamok által kinevezett nemzeti képviselők alkotják, élén a végrehajtó bizottságért felelős elnök áll.
<P>
Úgy vélem, ebben a tekintetben némi zavar van a kapcsolattartási pontok és a nemzeti képviselők között. A civil társadalom, a tudományos világ, a tapasztalat és - ilyen módon - a szakértők világa mind-mind teljes mértékben kimarad a hálózatból. Nagyon komoly dologról van szó. A hálózat, valamint a bűncselekményekkel és a bűncselekmények megelőzésével foglalkozó egyéb közösségi intézmények és testületek közötti strukturális kapcsolatokat teljes egészében elvágták.
<P>
A határozat nem irányozza elő az Európai Parlamenttel való együttműködés semmilyen formáját, és annak ellenére kimaradt belőle az idegen nyelvek ismeretével kapcsolatos követelmény, hogy azt korábban már kérték.
<P>
Előadóként úgy vélem, hogy ez a javaslat teljesen hatástalan, és több okból sem alkalmas a bűnmegelőzés kérdésének kezelésére. Először azért, mert nem tudott eleget tenni azoknak a célkitűzéseknek, amelyek miatt létrehozták; másodszor azért nem, mert nem alakult ki közreműködés a Bizottság, a Tanács és a Tagállamok között, és úgy hiszem, ezt a hálózat egyfajta szabotálásának kel tekinteni.
<P>
A bűnmegelőzés nem csökkenthető le a legjobb gyakorlatok cseréjére. Sajnos, aminek szemtanúi lehettünk, az a különböző országokat felkereső, a tolmácsok hiányában egymással szót érteni képtelen különféle tisztviselők egyfajta turisztikai tevékenysége. A civil társadalom és a nem kormányzati szervek bevonásának, vagy a megelőzésről szóló anyagok, például iskolai tankönyvek összeállításának elmaradása teljes mértékben hatástalanná teszi a hálózatot. Hogy a hálózat működőképessé válhasson, úgy vélem, erősítenünk kell hatáskörét, és ki kell bővítenünk a bűnözés elleni küzdelemmel és a szervezett bűnözés megelőzésével is.
<P>
Ezért azt javaslom, utasítsuk el a javaslatot, amelyet egyébként elfogadhattunk volna, ha a Tanács egy eredendően ambiciózus javaslatot terjesztett volna elő. Sajnos, nem ez történt.
<SPEAKER ID="105" NAME="Jacques Barrot">
a Bizottság alelnöke. - (FR) Elnök úr, nagy érdeklődéssel hallgattam Nicholson úr, in 't Veld asszony, Albrecht úr és Alfano asszony felszólalását. Olyan vita ez, amelyben az eljárásbeli és a lényegi problémák egyaránt keverednek.
<P>
Az eljárásbeli kérdések vonatkozásában teljes mértékben egyetértek a Parlament állásfoglalásával. A Lisszaboni Szerződés hamarosan hatályba lép. Ennélfogva teljes mértékben megértem azokat a kérdéseket, amelyek egyes tanácsi határozatokkal kapcsolatban a Parlament részéről felmerülnek. Az is igaz, hogy a Bizottság némileg sajnálatosnak tartja a helyzetet. Mindazonáltal a Parlament kedvéért most szeretném némileg megvilágítani e három dokumentumcsomagot.
<P>
Amint azt valamennyien tudják, az Europol - a kormányközi egyezmény helyébe lépő tanácsi határozat révén - egy új jogszabályi keretrendszer hatálya alá kerül, és 2010. január 1-jétől európai ügynökséggé válik. A határozat Tanács általi elfogadását hosszas tárgyalások előzték meg, végrehajtásának előkészítése pedig folyamatban van.
<P>
Megértem a Parlament aggályait, és én is várakozással tekintek a következő intézményi keretrendszer hatálybalépése elé, mivel ez kövezi majd ki az Európai Rendőrségi Hivatal hatékonyabb demokratikus ellenőrzése felé vezető utat. Le kell vonnunk a Tanács hatályos határozata első végrehajtásának tanulságait, hogy olyan szilárd alapokkal rendelkezhessünk, amelyre a jövőbeni jogszabály épülhet. Ehhez üdvös volna, ha a Parlamentet és a többi érdekelt felet is bevonnánk az Europolra vonatkozó jövőbeni jogszabályok előkészítésébe, különösen azon feltételek tekintetében, amelyek révén a Parlament és a nemzeti parlamentek majd ellenőrizni tudják az Europol tevékenységeit.
<P>
Mindazonáltal, elnök úr, sajnálom, hogy a Parlament elutasította a tanácsi határozatok tervezetét. Az Europol munkájának fontos aspektusait szabályozó végrehajtási rendelkezésekről van szó, amelyek nélkül az Europol nem működhet.
<P>
Most pedig rátérek az igazságügyi laboratóriumok kérdésére. Értem, hogy a Parlament más jogalapot szeretne az igazságügyi laboratóriumi tevékenységek akkreditálásáról szóló kerethatározathoz. A Bizottság azért támogatja az akkreditáció alkalmazását, mert az akkreditáció jobb minőségű munkára ösztönzi a laboratóriumokat, különösen, ha az ujjlenyomatokkal és a DNS-mintákkal kapcsolatos kényes technikákról van szó. A laboratóriumok szigorúbb akkreditációja hozzájárul majd a közbizalom növekedéséhez.
<P>
Ismételten hangsúlyozom, hogy tisztában vagyok a jogalappal kapcsolatos problémákkal. A Parlamenthez hasonlóan a Bizottság is úgy véli, hogy a kerethatározat alapjául - amennyiben a kerethatározat az Európai Közösség alapító szerződésének 50. cikke szerinti szolgáltatásokra hivatkozik - az 50. cikknek kell szolgálnia. A Bizottság az IB Tanács 2009. október 23-i ülésének jegyzőkönyvében található nyilatkozatot tette. A nyilatkozat szerint a Bizottság fenntartja a jogot arra, hogy olyan intézkedéseket hozzon, amelyeket a jövőt illetően tart helyénvalónak.
<P>
Hozzátenném még, hogy a pénzügyi szabályzat rendelkezéseivel összhangban a Bizottság készen áll arra, hogy pénzügyi támogatást biztosítson a tagállamok olyan tevékenységeihez, amelyek lehetővé teszik az igazságügyi laboratóriumok akkreditálását. Végezetül a Bizottság készen áll arra, hogy a 7. cikk (4) (új) bekezdésével összhangban 2018. július 1-jéig elvégezze a jogi eszköz végrehajtásának és alkalmazásának értékelését.
<P>
Ami az akkreditációt illeti - noha megértem a Parlament álláspontját -, arról szintén azt gondolom, hogy jellemzően a megfelelő irányban halad, és tiszteletben tart valamennyi olyan nézetet, amelynek a Parlamentben hangot adnak.
<P>
Most pedig szeretnék rátérni az európai bűnmegelőzési hálózat kérdésére. Természetesen úgy gondoljuk, hogy a bűnözést meg kell előzni. A bűnözés és a szervezett bűnözés megzabolázásához a kényszerítő intézkedések nem elegendőek. A megelőzés alapvető fontosságú - helyi vagy határokon átnyúló szinten egyaránt. Emellett az emberkereskedelemmel és gyermekpornográfiával kapcsolatban tett közelmúltbeli javaslataimban szintén megelőző intézkedéseket bocsátottam előre.
<P>
Alfano asszony, ön az imént a rendszer gyengeségére mutatott rá. Tisztában vagyok azzal, hogy egy közelmúltbeli értékelés megállapította, hogy a szervezett bűnözés elleni küzdelemben nagyon nagy szükség van az európai együttműködésre, és azzal is tisztában vagyok, hogy az állami szervek, szervezetek és a magánszektor a tapasztalatok, módszerek és eszközök Európán belüli megosztására irányuló multidiszciplináris megközelítést óhajtanak.
<P>
Igaz, hogy az Európai Unió bűnmegelőzési hálózata stratégiai, politikai és szervezeti problémákkal szembesült. A Bizottság ismeri ezeket a problémákat. Rövid távon növeltük a hálózat titkárságának pénzügyi támogatását.
<P>
A stockholmi programban előre soroltuk a rendőrségi együttműködést és annak szükségességét, hogy képesnek kell lennünk a rendőri együttműködés közösségi szinten, a Lisszaboni Szerződéssel összhangban való igazgatására. Igaz, hogy a hálózat számos, az ön által is említett feladatot el tud látni, és olyan feladatokat is el tud végezni, amelyekkel kapcsolatban ön néhány figyelemreméltó példát is felsorolt.
<P>
Várhatjuk, hogy helye lesz a szociális és oktatási intézmények közötti közös, az iskolákra, továbbképzésekre és egyetemi szintű képzésekre kiterjedő projekteknek. Teljesen egyértelmű, hogy egy jelentős, új, a bűnmegelőzésre irányuló politikának az elejénél tartunk.
<P>
Egyértelmű, hogy hangsúlyosabbá kell tenni a civil társadalom és a Parlament szerepét. Emellett a rendőrségi együttműködés most az együttdöntés keretei közé kerül. Ezért azt gondolom, hogy az új jogalap keretében a lehető legszorosabb lehet az együttműködés. Ez valamennyi olyan polgár érdekét szolgálja, akinek mindennapi életét a biztonsággal kapcsolatos kérdések befolyásolják.
<P>
Természetesen némileg sajnálom, hogy kialakult ez az eljárási és tartalmi kérdésekre összpontosító vita. Úgy gondolom azonban, hogy mostantól kezdve - azaz a Lisszaboni Szerződés hatálybalépését követően és a stockholmi program szerint eljárva - sokkal többet tehetünk. A Parlament pedig teljes értékű szerepet tölthet majd be a szervezett bűnözés, de ugyanakkor a bűnözés valamennyi formája elleni küzdelem új stratégiájának keretében.
<SPEAKER ID="106" NAME="Wim van de Camp">
a PPE képviselőcsoport nevében.. - (NL) Köszönöm Barrot úrnak, a Bizottság alelnökének a válaszokat, és köszönöm a különböző témákkal kapcsolatban kifejtett észrevételeit.
<P>
Az Európai Unión belüli igazságügyi együttműködés nagyon nagy jelentőségű. Amikor a polgárok Európájáról beszélünk, akkor leginkább az igazságügyi együttműködésről beszélünk. Ezzel kapcsolatban elsődleges fontosságú számunkra a bűnözés elleni küzdelem, elsősorban azért, mert a bűnözésre egyre nagyobb mértékben jellemző a határokon átnyúló jelleg. Gyakran a nagyszabású, határokon átnyúló bűnözés jelenti az igazi problémát, amelyhez képest a nemzeti szinten jelentkező bűnözés alig tűnik többnél egyszerű huliganizmusnál.
<P>
Ez alapján az Európai Néppárt képviselőcsoportja határozottan a mellett foglal állást, hogy nem csak az Europolt, de az Eurodacot is meg kell erősíteni. Az igazságügyi laboratóriumok keretrendszerére hivatkozom most.
<P>
A szervezett bűnözés elleni küzdelem fontos eleme a bűnüldözők demokratikus felügyelete. Semmiképpen nem szeretném ennek a jelentőségét csökkenteni, de kérem, legyenek tekintettel az áldozat helyzetére, és a továbbiakban is így járjanak el, amikor majd a következő hónapokban megvitatjuk a javaslatokat. A bűnözés elleni küzdelem gyakran magában foglalja a gyanúsítottak jogainak figyelembevételét is, ami csak azért helyénvaló, mert a gyanúsított magánélete, és a gyanúsítottnak a büntetőeljárásban való helyzete nagyon fontos tényező. Azt szeretném, ha az elkövetkezendő öt év folyamán nagyobb figyelmet fordítanánk az áldozat helyzetére. Elnök úr, az alapvető jogok nem abszolút jellegűek; mindig az adott kontextusukban kell gyakorolni őket. Vagy, ahogyan az a holland alkotmányban is szerepel: "minden tekintetben a jog szerint”. Ez ugyanúgy vonatkozik a gyanúsítottakra és az áldozatokra is.
<P>
Megértem, és egyetértek azzal, hogy most, amikor e négy dokumentumcsomagról van szó, a Parlamentnek azt kell mondania: "Hátrébb az agarakkal!” Várjunk december 1-jéig, amikor új javaslatok állnak rendelkezésünkre, és akkor el kell végeznünk az ezekkel kapcsolatos vizsgálatot, amely az Európai Parlament tényleges részvételét igényli:
<SPEAKER ID="107" NAME="Ramón Jáuregui Atondo">
az S&D képviselőcsoport nevében.. - (ES) Elnök úr, probléma lépett fel, mivel az egész Parlament azt kéri a Bizottságtól, hogy vizsgálja felül az ezekkel az ügyekkel kapcsolatos jogalkotási csomagot, Barrot úr pedig - a maga kedves módján - arról tájékoztatott, hogy ez már túl messze mutatna, hogy a kérdést már alaposan megtárgyalták, és január 1-jén hatályba lép. A valóság az: probléma lépett fel.
<P>
Azt javasolhatom Önnek, Barrot úr, hogy mivel azt látom, hogy nem tud választ adni nekünk e kérdéssel kapcsolatban, mondja meg az utódjának, hogy amikor a parlamenti meghallgatásra jön, arról fogjuk kérdezni, szándékában áll-e az ezzel a kérdéssel kapcsolatos jogalkotási csomag összeállítása, mivel az egész Parlament ezt kéri, és nem csupán a jogalkotással kapcsolatos túlbuzgóságról van szó.
<P>
Nem arról van szó, hogy a Parlament követelné a bevonását; arról van szó, hogy ebbe be kell vonni a Parlamentet. Azért kell bevonni, mert néhány nap múlva jogalkotási szerepre tesz szert, és mert most nem a parlamenti ellenőrzés kérdéséről van szó, hanem hogy további javaslatokat kívánunk tenni. Az elénk terjesztett irányelvekben és határozatokban sok hibát, sok hiányosságot, és jelentős mennyiségű jogbizonytalanságot látok. E rendelkezéseket ezen a helyen kellene átalakítanunk.
<P>
Azt hiszem, hogy az Europolnak jó, hogy ezek alapján dolgozhat. Megértem, hogy az Europol már ezekkel dolgozik, és szeretném, ha a továbbiakban is így tenne, mivel szeretném, ha az Europol előrehaladást érne el. Azt szeretném, ha tiszteletben tartanák a Parlamentnek azt a jogát, hogy elmondhassa, miként vélekedik e rendelkezésekről, mivel a Parlamentnek ez a jogalkotási funkciója, és azt kívánjuk, hogy a Parlament lássa is el azt a funkcióját.
<P>
Ezért már most megmondom önnek, hogy amint az új biztos megjelenik előttünk, feltesszük majd neki a kérdést, hogy vállalja-e a kérdéssel kapcsolatos jogalkotási javaslatok előkészítését, hogy aztán a Parlament végezze el a jogalkotás feladatát. Ennyit, és nem többet kívántam elmondani.
<SPEAKER ID="108" NAME="Nathalie Griesbeck">
az ALDE képviselőcsoport nevében.. - (FR) Elnök úr, biztos úr, hölgyeim és uraim, hozzászólásom rövid lesz. Először a tartalmi kérdésekkel kívánok foglalkozni, utána az eljárással, és részben azt fogom megismételni, aminek előttem már valamennyi képviselőcsoport hangot adott.
<P>
Noha a biztonság, az igazságosság és a szabadság térségének az Európai Unión belül való megteremtése alapvető fontosságú számunkra, és természetesen az általunk létrehozott európai demokratikus modell példáját adja, és noha sokan közülünk olyan eszköznek tekintik az Europolt, amelyet hozzá lehet igazítani mindehhez, valamennyien fontosnak tartjuk, hogy az erőforrások - különösen a szervezett bűnözés és a csempészet minden formája elleni küzdelem humán erőforrásai, de a technikai erőforrások - összevonását szigorúan, a jogbiztonság maximális garanciájával kell ellenőrizni, mivel a hatáskörünk lényegéről van szó: az európai polgárok jogairól és szabadságairól.
<P>
Ami az eljárást illeti - megkockáztatva, hogy az előttem szólókat ismétlem majd - arról kívánom biztosítani a Liberálisok és Demokraták Szövetsége Európáért Képviselőcsoport nevében a biztos urat, hogy az elvégzett munka semmiképpen nem volt hiábavaló. Polgáraink azonban teljesen félreértenék és félreértelmeznék a dolgokat, ha - miután ilyen sokáig várakoztunk a Lisszaboni Szerződéssel kapcsolatos intézmények kialakításával - nem maradna türelmünk arra, hogy néhány órát vagy akár néhány napot várakozzunk azért, hogy aztán az általunk olyan nagyra tartott együttdöntési jogunkkal élhessünk.
<P>
Európában most az egyszer alapvető fontosságú, hogy várakozzunk néhány hetet az eljárásjogi keretrendszerünket tiszteletben tartó szövegre, és in 't Veld asszonyhoz hasonlóan én is sajnálom, hogy nem látom körünkben a Tanács képviselőjét, mivel elsősorban a Tanácsot érintő ügyről van szó. Ezért bizottságom nevében úgy gondolom, hogy új jogalkotási javaslatra van szükségünk.
<SPEAKER ID="109" NAME="Raül Romeva i Rueda">
a Verts/ALE képviselőcsoport nevében.. - (FR) Elnök úr, ugyanezen irányban továbbhaladva a Zöldek/Európai Szabad Szövetség Képviselőcsoportjának koordinátoraként a szabadsággal kapcsolatos kérdésekről kívánok szólni, ami az én személyes vesszőparipám is.
<P>
Érthetetlen volna, ha - miközben lehetőségünk van az Európai Parlamenttel való együttes jogalkotási munkára - nem tudnánk élni ezzel a lehetőséggel. Ezért mindannyian egyetértünk a kérdéssel kapcsolatban. Mindenesetre várakoznunk kell, és majd meglátjuk, hogyan alakulnak a fejlemények, de mindenképpen problémát jelentene, ha nem tudnánk olyan módon részt venni, ahogyan azt jogkörünknek megfelelően kérjük.
<P>
Van egy kisebb felvetésem az igazságügyi laboratóriumokról szóló jelentéssel kapcsolatban is - mivel ez az a téma, amellyel én foglalkoztam -, és szeretném a lehető legegyértelműbben közölni: a koordináció szükségességének megvitatásakor nagyon alaposan meg kell vizsgálnunk a decentralizálás kérdését is. Ne feledkezzünk meg arról, hogy egyes tagállamokban nem egyetlen központ, hanem - tekintettel a területi elhelyezkedésre és a meglévő rendőrségi és jogszabályi rendszerekre - több egység foglalkozik az igazságügyi vizsgálatokkal. Ez a helyzet Spanyolországban is. Fontos, hogy ennek tudatában legyünk, mivel amennyiben sikerrel járunk a koordináció terén, azt is szem előtt kell tartanunk, hogy nem csak a tagállamok közötti koordinációval, hanem az olyan eltérő körülményekkel rendelkező régiók közötti koordinációval is foglalkoznunk kell, amelyek nemzeti szinten nem jelentkeznek.
<SPEAKER ID="110" NAME="Marie-Christine Vergiat">
a GUE/NGL képviselőcsoport nevében. - (FR) Elnök úr, hölgyeim és uraim, én is csak azt ismétlem meg, amelyet néhány képviselőtársam már elmondott.
<P>
A Lisszaboni Szerződés hatálybalépése előtt az Európai Parlamentet a sürgősségi eljárás keretében felkérték arra, hogy vizsgáljon meg négy, az Europollal kapcsolatos szöveget és az Europol által -harmadik országoknak is - átadott adatok bizalmas jellege védelmének kérdését. Egyhangúlag elítéljük azt, ahogyan felkértek bennünket a szövegek vizsgálatára, mivel a szövegek olyan kérdésekkel foglalkoznak, amelyek a Lisszaboni Szerződés hatálybalépését követően már az együttdöntés hatáskörébe fognak tartozni.
<P>
Sokan gondoljuk, hogy polgárainknak joga van a biztonsághoz, a terrorizmus elleni küzdelem pedig kiemelt fontosságú. Mindent, ami lehetséges, meg kell tenni annak biztosítása érdekében, hogy polgáraink ne a terrortámadásoktól való állandó félelemben éljenek. Ezért fontos, hogy mindent megtegyünk a rendőrségi együttműködés elmélyítése érdekében, ezt azonban nem bármi áron és különösen nem a magánélethez, a szabad mozgáshoz és a szabad véleménynyilvánításhoz való alapvető közjog sérelmére kell elérnünk.
<P>
Talán még azzal egészíteném ki, hogy a bűnmegelőzés nem jelenthet több és egyre több korlátozó intézkedést. Demokráciáink előjoga a szabadságaink minden esetben való védelme, szabadságaink csak akkor korlátozhatók, ha ez elengedhetetlenül szükséges. A rendőrségi együttműködésnek ezért olyan meghatározott jogi keretek között kell megvalósulnia, amely biztosítja az átadott információk bizalmas kezelését, valamint az információk és az említett biztonsági célkitűzések közötti megfelelő egyensúlyt.
<P>
Ezért az Egységes Európai Baloldal/Északi Zöld Baloldal Képviselőcsoportja - a többi képviselőcsoporttal együtt - felszólítja a Tanácsot és a Bizottságot a javaslatok visszavonására. És én is sajnálom, hogy a mai ülésen nincs jelen a Tanács.
<SPEAKER ID="111" NAME="Gerard Batten">
az EFD képviselőcsoport nevében.. - Elnök úr, ezek a jelentések azokat a szabályokat állapítják meg, amelyek alapján az Europol a legszemélyesebb jellegű adatokat gyűjtheti össze és cserélheti ki az EU-tagállammaival - sőt, harmadik országokkal is.
<P>
Arról szólnak, hogy az ilyen információk jogosulatlan közlése ne járjon hátrányos, sértő vagy káros következményekkel az Europol alapvető érdekeire nézve. Nem foglalkoznak az ártatlan polgárok érdekeinek védelmével, akik esetleg egy rémálomszerű Europol-vizsgálat közepén találhatják magukat.
<P>
Sor kerülhet a legszemélyesebb jellegű információk, így a szexuális irányultságra vonatkozó információk és a bankszámlaadatok gyűjtésére is. Az ilyen adatok még az olyan rendezetlen demokratikus teljesítményt felmutató harmadik országokkal is megoszthatóvá válnának, mint Albánia, Peru és az Orosz Föderáció.
<P>
Az Europol mindennemű politikai nézőpont szerint teljesen felesleges, az EU szubjektív álláspontja azonban az, hogy alapvető fontosságú, hogy a politikai államok egy másik ismertetőjegye, a saját rendőri erő is rendelkezésére álljon.
<P>
Vajon hányan tudják az EU húzódozó polgárai közül, hogy az Europol tisztviselői mentességet élveznek minden olyan vizsgálat alól, ami azzal foglalkozna, amit feladataik ellátása közben tesznek vagy mondanak? Azoknak, akik még csak most rázták le magukról a rendőrállam terhét, talán nem tűnik túl lényegesnek, de az angol jogtól teljes mértékben idegen a bűnüldözés tisztviselőinek ilyetén mentessége.
<P>
Abban, hogy az EU létrehozta saját igazságügyi rendszerét, amely olyan eszközökkel rendelkezik, mint például az európai letartóztatási parancs és a vádlott távollétében tartott tárgyalás, most pedig saját rendőrségét, mi, britek, azoknak a legalapvetőbb és legünnepeltebb jogainknak a megsemmisítését látjuk, amelyek korábban védelmet biztosítottak számunkra.
<P>
Mindegyik előadóban volt annyi tisztesség, hogy azt mondja: ezeket a javaslatokat a Lisszaboni Szerződés hatálybalépéséig el kell utasítani. Ha az EU-ban bármilyen nyoma lenne a tisztességnek, akkor népszavazást tartanának a Lisszaboni Szerződésről, és soha nem léphetne hatályba.
<SPEAKER ID="112" NAME="Andreas Mölzer  (NI">
). - (DE) Elnök úr, az Europol tevékenységei a közelmúltban ismételten illegális bevándorlók csempészésével foglalkozó emberkereskedői csoportok felszámolását eredményezték, ami örvendetes dolog. Hasonlóképpen örvendetes volna, ha az Europol a súlyos nemzetközi bűnözés valamennyi fajtájának felszámolásában venne részt a jövőben. A különböző hatóságoknak a bűnözés elleni küzdelemben való együttműködése - elvben - jó dolog.
<P>
Nem megoldott azonban az adatvédelem kérdése az olyan tervekkel kapcsolatban, amelyek szerint valamennyi hatóság korlátlan hozzáférést kapna az adatokhoz. Az adatvédelmi biztos ígéretével hitegetnek bennünket, de még az sem világos, hogy egyáltalán milyen felügyeleti hatáskört kapna. A nemzeti adatvédelmi biztosok már most is nagyon hamar hatáskörük határához érnek, a beavatkozásra alig van lehetőségük, és ha van is, akkor kevés tényleges eredménnyel. Valószínűleg ugyanez lesz a helyzet az EU szintjén is.
<P>
Az elmúlt évtizedben egyre nagyobb mértékben korlátozták az állampolgári jogokat és szabadságokat a terrorizmus elleni küzdelem nevében. Ha a bel- és igazságügyi miniszterek gyorsan akarják keresztülvinni a pénzügyi tranzakciókról szóló megállapodást - különösen most, mielőtt a Lisszaboni Szerződés az együttdöntés jogát biztosítaná az Európai Parlamentnek -, akkor ez csak azért van, mert tudják, hogy jelentős adatvédelmi kérdések kapcsolódnak e megállapodáshoz, és a SWIFT-megállapodás esetében ezután már nem úsznák meg parlamenti beavatkozás nélkül. Figyelembe véve, hogy a vonatkozó alkotmányaik miatt még a nemzeti bűnüldöző hatóságok sem kapják meg ezeket a jogokat, akkor miért kellene az Europolnak megkapnia, és különösen miért kellene - az EU hátsó bejáratán keresztül - az Egyesült Államoknak megkapnia ezeket a korlátlan jogokat? Véleményem szerint meg kell állítanunk ezt az adatvédelem elleni támadást.
<SPEAKER ID="113" NAME="Simon Busuttil" AFFILIATION="PPE">
(FR) Elnök úr, mindenek előtt hadd gratuláljak a Bizottság alelnökének: szeretném megköszönni mindazt, amit a területért felelős biztosként eddig tett.
<P>
Remélem, hogy az önt követő biztosok - nem egy, hanem két biztos - is ihletet meríthet majd az ön politikai elképzeléseiből, elkötelezettségéből és munkájából. Köszönöm, alelnök úr!
<P>
(MT) Most pedig engedjék meg, hogy beszámoljak arról, hogy a közelmúltban kiváló lehetőségem nyílt arra, hogy hazámban felkeressem az Europolért, az Europollal való kapcsolatokért, valamint a schengeni térségért felelős hivatalt. E hivatalban számos olyan rendőrtiszt dolgozik, akik - a többi EU-tagállam rendőrtisztjeivel együttműködésben - kiválóan végzik munkájukat e területen. Nagyra értékelem erőfeszítéseiket, és szeretném megemlíteni, hogy a látogatás lehetőséget teremtett arra, hogy értékelhessem az Europol ügynökség jelentőségét. Lehetőségem nyílt arra, hogy egészen közelről ismerjem meg az ügynökséget, hogy felismerhessem a bűnözés elleni küzdelemben való jelentőségét, különösen mivel jelenleg az Európai Unióban és számos európai uniós országon belül a szabadság, a szabad mozgás térségében élünk.
<P>
Az ok, ami miatt a javaslatok ellen kell szavaznunk, az nem az, hogy ellene volnánk az Europolnak, hanem hogy mi, az Európai Parlament szeretnénk hozzájárulni a jövő évtől ügynökségként működő hivatal megerősödéséhez, hogy aztán valóban hatékony módon tehessen eleget a bűnözés elleni küzdelemmel kapcsolatos küldetésének.
<SPEAKER ID="115" NAME="Rosario Crocetta" AFFILIATION="S&amp;D">
(IT) Elnök úr, hölgyeim és uraim, a Tanács kérése tekintetében, hogy hagyjuk jóvá az Europol és partnerei, így a harmadik országok közötti információcseréről szóló javaslatot, látható, hogy a jóváhagyott javaslat abszurd módon úgy szabályozná az Europol és a harmadik országok közötti információcserét, hogy a Parlament nem hagyná jóvá az érintett országok jegyzékét.
<P>
Abból, ahogyan a javaslat a személyes adatok kezeléséről rendelkezik, úgy tűnik, a javaslat egy ténylegesen korlátok nélküli adatbázis létrehozását tenné lehetővé, egy olyan adatbázisét, amelyhez a Parlament által nem meghatározott harmadik felek is hozzáférhetnének.
<P>
A tanácsi javaslat 15. cikkének (2) bekezdése szerint a faji vagy etnikai hovatartozásra, a politikai véleményre, a vallási vagy világnézeti meggyőződésre, a szakszervezeti tagságra és így tovább vonatkozó személyes adatok feltétlenül szükséges esetben akkor is továbbíthatók, ha a bűncselekmény elkövetésének gyanúja fel sem merül; a javaslat nem határozza meg, hogy mit jelent a "feltétlenül szükséges eset”, és ami sokkal rosszabb, elfogadja azt az elképzelést, hogy léteznek faj szerinti csoportok.
<P>
Kíváncsian hallgatnám, ahogy a Tanács meghatározza, mi az a faji csoport, továbbá hogy milyen faji csoportok vannak. Ami engem illet, én azt hiszem, hogy csupán egyetlen faj létezik - az emberi faj.
<P>
Ezen okok miatt - de egyben a feladatait a szükséges határidőn ellátni kényszerülő Parlament függetlenségének fenntartása érdekében is - úgy vélem, hogy jelenlegi formájában a tanácsi határozatot a kért november 30-i határidőig el kell utasítani.
<SPEAKER ID="116" NAME="Alexander Alvaro  (ALDE">
). - (DE) Elnök úr, csatlakozom Busuttil úrhoz, és én is köszönetet mondok a Bizottság alelnökének, Barrot biztos úrnak az elvégzett munkájáért. Nem volt könnyű az a jogalkotási csomag, amelyet elvállalt, és gyakran iszonyú nehéz volt a küzdelem, de higgye el nekem, alelnök úr, kiváló segítőtársra lelt volna a Liberálisok és Demokraták Szövetsége Európáért Képviselőcsoportban, amelyre az ehhez hasonló helyzetekben támaszkodhatott volna. Sok szó esett az Europolról, és nem hiszem, hogy meg kellene ismételnem, amit képviselőtársaim már elmondtak, azaz hogy meglepőnek tűnik, hogy azt várták tőlünk, hogy november 30., azaz a Lisszaboni Szerződés hatálybalépése előtt elfogadjuk a javaslatot. Ebből a szempontból természetes reakciója a Parlament részéről, hogy elutasítja a javaslatokat.
<P>
Szégyenletes, hogy a Tanács nem tisztelt meg bennünket jelenlétével, amikor közölhetnénk vele észrevételeinket. Biztos vagyok benne, hogy a Tanács figyelembe venné észrevételeinket. Elsősorban Kirkhope úrnak az igazságügyi laboratóriumokról és normákról szóló jelentésével kapcsolatban szeretnék észrevételt tenni, amikor azt mondom, hogy gyakran fontolóra kell vennünk, hogy a kérdés részleteivel kezdjünk-e, azaz hogy milyen adatok és milyen módon való átadására kerül sor, továbbá hogy az adatok ténylegesen összevethetőek-e, különösen az igazságügyi laboratóriumok esetében. Ha a DNS-adatokat eltérő módon nyerik, majd az ilyen adatokat továbbítják, és az adatok nem összekapcsolhatóak, akkor ez akár inkább árthat, mint segíthet az érintett személynek. Talán ezeket a gondolatokat is fegyelembe kellene venni.
<SPEAKER ID="117" NAME="Ernst Strasser" AFFILIATION="PPE">
(DE) Elnök úr, Barrot alelnök úr, köszönöm, hogy megértik a Parlamentnek az eljárásügyi kérdésekkel kapcsolatos egyértelmű álláspontját. Nem a Tanács és a Bizottság javaslatait utasítjuk el. Arról van szó, hogy részt szeretnénk venni a döntéshozatali folyamatban. Ami szavazatunkat illeti, részvételünk alapvető fontosságú.
<P>
Elég egyértelmű, hogy az Europol egyike az Európai Unió sikertörténeteinek. Az információcsere tekintetében az Europol különösen a kábítószerrel kapcsolatos bűncselekmények, az emberkereskedelem, a terrorizmus finanszírozása és a pénzhamisítás elleni küzdelemben játszik fontos szerepet, és e területekre összpontosítja a rendőrségi együttműködés meglévő hálózatainak tevékenységét. A lehető legfontosabb, hogy az Europol funkcióit még nagyobb mértékben kiszélesítsük. Ezért is kell üdvözölnünk, hogy az ügynökség új jogalapot kap. A még szélesebb körű funkciók tekintetében lesz szükségünk az adatoknak és a belső kapcsolatoknak az európai unióbeli rendőri erők közötti kicserélésére. Erre a terrorizmus és a bűnözés elleni küzdelem sikere érdekében van szükségünk. Ezek a dolgok azért is szükségesek számunkra, hogy - és ezt ugyanilyen egyértelművé kell tenni - megőrizhessük az európai polgárok jogait.
<P>
Az európai hozzáállásról van szó, és az egyértelmű európai értékekről, amelyeket a SWIFT-kódokról szóló, szeptember közepi határozatban elért nagy többséggel a Parlament már szintén megerősített. Azt kell követelnünk a Tanácstól és a Bizottságtól, hogy ezt az alapelvet és ezeket az iránymutatásokat érvényesítsék az Egyesült Államokkal folytatott tárgyalások során is. Minderre az európai polgárok biztonságának biztosításához van szükségünk.
<SPEAKER ID="118" NAME="Kinga Göncz" AFFILIATION="S&amp;D">
(HU) Én magam is örülök, hogy a Tanács elkötelezett az európai bűnmegelőzési hálózat továbbfejlesztése, reformja iránt és ennek a fényében valóban kár - ahogy azt többen említették -, hogy a Tanács képviselői most nincsenek itt ezen a vitán.
<P>
Én is elválasztanám a tartalmi részt és a folyamatra vonatkozó hozzászólásomat. 10 éve született meg a döntés arról, hogy ez a hálózat szükséges. Az értékelés most azt mutatta, hogy a hálózat nem élt azokkal a lehetőségekkel, amelyek adva lehettek volna. Viszont egyértelművé vált az is, hogy szükség van egy ilyen hálózatra, ennek a továbbfejlesztésére, civilek, kutatók bevonására, bűnüldöző szervekkel való együttműködésre. Szeretném elmondani én is, hogy az Európai Szocialisták és Demokraták fontosnak tartják a hálózat munkáját, fontosnak tartják a továbbfejlesztését. Az, hogy az Európai Parlament most elutasítja ezt a kezdeményezést, az pontosan azért van, hogy a Lisszaboni Szerződés értelmében még erősebb legitimációval történjen meg ez a lépés, és még intenzívebben részt vehessünk ebben.
<SPEAKER ID="119" NAME="Cecilia Wikström  (ALDE">
). - (SV) Elnök úr, Európa legnagyobb hibája, hogy még mindig nem sikerült megállítanunk a szemünk láttára folyó emberkereskedelmet. A nőket és a gyermekeket tagállamaink-szerte úgy árulják, mintha puszta árucikkek lennének. Az Europol visszafogott becslése szerint 2009-ben félmillió nő válik adásvétel tárgyává Európában. Olyan kérdés ez, amelyről nyíltan kell beszélnünk, és ki kell alakítanunk az ennek felszámolásához szükséges stratégiákat.
<P>
Vannak olyan európai uniós intézmények, amelyek célja az emberkereskedelem és a szervezett bűnözés elleni küzdelem, de a dolgok jelenlegi állása szerint ezek jelentős elmaradással küzdenek. Jelentős mértékben javítanunk kell a tagállamok, a Bizottság, a Tanács és a Parlament közötti együttműködés színvonalát ahhoz, hogy egyszer és mindenkorra leszámolhassunk a súlyos bűncselekményekkel. Ezek közé tartozik a szervezett bűnözés, a maffia tevékenységei és az emberkereskedelem is.
<P>
A Lisszaboni Szerződés néhány napon belül hatályba lép. Azt gondolom, hogy fellélegezhetünk egy kicsit, mivel végre feldereng a szorosabb, a polgáraink biztonságát a tagállamok-szerte biztosító együttműködés lehetősége. Hamarosan láthatjuk majd az Europol megerősödését, és megvalósul majd az Europol és az Eurojust közötti hatékony együttműködés. Így végül fel tudunk majd lépni az európai szervezett bűnözés, így az emberkereskedelem és a maffiaszerű bűnszövetkezetek ellen is. Mondjuk ki egyszerre és mindenkorra, hogy 2009-ben elfogadhatatlan az emberkereskedelem Európában.
<SPEAKER ID="120" NAME="Birgit Sippel" AFFILIATION="S&amp;D">
(DE) Elnök úr, hölgyeim és uraim, a mai vitát, és különösen a vitát követő határozatokat, nem formális, hanem politikai szempontból kell áttekintenünk.
<P>
A laboratóriumi munkára vonatkozó egységes előírások szintén fontosak a bizalmon alapuló rendőrségi és igazságügyi együttműködés esetében. E kérdésnek azonban nagyon sok olyan aspektusa van, amelynek megvitatását nem teszi lehetővé a rendelkezésünkre álló idő. A fő kérdés azonban elvileg teljesen eltérő jellegű: arról van szó, hogy mennyire veszik komolyan a politikai szereplők a Lisszaboni Szerződést, a Parlament és a polgárok jogait, valamint a Tanács és a Parlament közötti együttműködést.
<P>
Három példát szeretnék megemlíteni ezzel kapcsolatban: a Lisszaboni Szerződés előírja, hogy a főképviselő látja el Európa erőteljesebb képviseletét, és nagy szégyen, hogy a tagállamok különböző kritériumokat alkalmaztak ebben az esetben. A SWIFT-kódokról szóló, több szempontból is ellentmondásos megállapodást az Európai Parlament a jövő hétfőn ismételten alapos vizsgálat alá vethetné. De e helyett ezt a kérdést is rendezni kellett, és alá kellett írni az Egyesült Államokkal a szerződést.
<P>
Ugyanez a helyzet azokkal a kérdésekkel is, amelyekkel most foglalkozunk. Kevéssel a Lisszaboni Szerződés hatálybalépése előtt arra kérnek, hogy gyorsan fogadjuk el a döntéshozatali jogkörünket a jövő vonatkozásában korlátozó, de legalábbis jelentős mértékben behatároló rendelkezéseket magukban foglaló határozatokat. Fel kell tennünk magunknak a kérdést, hogyan fordulhat ez elő, mivel más kérdésekben természetesen lehetőség nyílt az új javaslatok benyújtására.
<P>
A Tanács és a Bizottság álláspontja megfosztotta ezeket az intézményeket annak lehetőségétől, hogy egyértelmű üzenetet küldjenek Európa népének - a Szerződés végrehajtása melletti elkötelezettség és a polgárok demokratikus Európájának jelét. Az Európai Parlamentnek csak egyetlen lehetősége van: el kell utasítanunk a javaslatokat, mivel szélesebb nyilvános vitát akarunk, és megerősödött jogainkat most kívánjuk felhasználni a polgárok jogainak támogatására, nem pedig a közeli vagy távolabbi jövőben.
<SPEAKER ID="121" NAME="Luigi de Magistris  (ALDE">
). - (IT) Elnök úr, hölgyeim és uraim, a ma esti nagyon érdekfeszítő vita egy csomó nagyon fontos dolgot megértetett velünk, különösen az európai bűnmegelőzési hálózattal kapcsolatban.
<P>
Az első, hogy a Lisszaboni Szerződéssel a Parlamentnek az együttdöntési eljárás keretében játszott szerepét egyre hangsúlyosabbá kell tenni, méghozzá kétféleképpen. Először a kultúrával: a szervezett bűnözés és a maffiaszervezetek mindenek előtt az információ és a tudatosság révén számolható fel. Egy nagyszerű olasz bíró, a maffia által meggyilkolt Giovanni Falcone szokta mondani, hogy az utóbbi olyan jelenség, amelynek kezdete és vége is van. A végnek a kulturális tekintetben való, jelentős mértékű mozgósításból kell állnia, és Európában és a Parlamentben kell elkezdődnie.
<P>
A második, hogy hatékonyabban kell fellépni a szervezett bűnözéssel szemben, elsősorban az európai ügyészi hivatal létrehozásával, és a szervezett bűnözés elleni fellépésnek bizonyos nagyon súlyos bűncselekményekre való, egyelőre csupán egyes tagállamokban előírt kiterjesztésével. Például a bűnszövetkezetben elkövetett bűncselekményekre gondolok.
<P>
Meg kell értenünk, hogy a maffiajelenség egész Európát érinti, mivel a maffiaszervezetek az ahhoz szükséges kapacitással is rendelkeznek, hogy közvetlenül az intézményekbe hatoljanak be. Ahogyan azt a közelmúltbeli jelentések is hangsúlyozták, nagyon szoros a maffiaszervezetek és a korrupció közötti kapcsolat, valamint a maffiaszervezeteknek az Európai Unióban elkövetett csalásokkal való kapcsolata, amint azt a Számvevőszék a közelmúltban közölte.
<SPEAKER ID="122" NAME="Debora Serracchiani" AFFILIATION="S&amp;D">
(IT) Elnök úr, hölgyeim és uraim, az Europollal kapcsolatos dokumentumcsomagok egyikének árnyékelőadójaként csak azt erősíthetem meg, amit az előttem szóló képviselőtársaim már elmondtak.
<P>
Az információ gyűjtésében, elemzésében és cseréjében betöltött szerepének köszönhetően az Europol megkönnyíti a tagállamokban folyó nyomozásokat, és ilyen módon a bűnözés elleni küzdelem fontos eszközévé vált.
<P>
Hatékonyabban kell fellépnünk a bűnözés elleni küzdelemben, ugyanakkor határozottan kell követelnünk a Parlamentet illető hatásköröket.
<P>
A Tanács úgy határozott, hogy november 30-án mindenféleképpen elfogadja az Europol-dokumentumcsomag szövegeit, és nem várja meg, hogy a Parlament a Lisszaboni Szerződés december 1-jei hatálybalépésével megkapja az ezzel az üggyel kapcsolatos együttdöntési jogkört.
<P>
A javaslatok célja nem az, hogy az Europol útjába álljunk, amikor európai ügynökségként foglalja el új helyét, hanem hogy kiterjesszük e Parlament, az Európai Parlament hatásköreit, különösen a szabadsággal, a biztonsággal és az igazságüggyel kapcsolatos fontos ügyekre.
<P>
Végezetül úgy vélem, hogy helyénvaló, ha a Parlament kiterjedtebb ellenőrzési jogkört kap az Europol tevékenysége felett, hogy ellenőrizni tudja, az Europol birtokában lévő adatok kezelése nem ássa alá az európai polgárok jogait.
<SPEAKER ID="123" NAME="Monika Flašíková Beňová" AFFILIATION="S&amp;D">
(SK) Az igazságügyi orvostan egyre kiemelkedőbb szerepre tett szert az elmúlt évek során, különösen a bűnözés és a bűncselekmények elleni küzdelem terén elért egyre nagyobb jelentősége miatt.
<P>
Az országok közötti magas fokú együttműködés a bűnözés elleni küzdelem hatékonyságának növekedését segítheti elő. A gyakorlati tapasztalatok egyértelműen megmutatják, hogy az ilyen együttműködés önmagában nem elegendő, és alapvető fontosságú az igazságügyi laboratóriumok tevékenységeire vonatkozó normákat megállapító közös jogi keretrendszer, valamint a kiváló minősítéssel rendelkező laboratóriumok egész Európára kiterjedő hálózatának kialakítása.
<P>
Az a tény, hogy hiányzik a tudományos bizonyítékok elemzésére vonatkozó egységes akkreditációs szabvány alkalmazásával kapcsolatos megállapodás, súlyos hiányosság, amelyet meg kell szüntetni. Ezért remélem, hogy a Tanács a lehető leghamarabb kezdeményezéseket tesz, és minél előbb új dokumentumot készít elő, amiből az Európai Parlament is jelentős mértékben kiveheti a részét.
<P>
Annak ellenére, hogy eredetileg az igazságügyi laboratóriumokról szerettem volna többet beszélni, elnök úr, zárásul annyit szeretnék elmondani, hogy semmiképpen nem áll szándékomban az Európai Parlament fontosságának túlhangsúlyozása, de teljes mértékben példa nélkül állónak találom, hogy a Tanács képviselője nem szakított időt arra, hogy meghallgassa észrevételeinket.
<SPEAKER ID="124" NAME="Artur Zasada" AFFILIATION="PPE">
(PL) Elnök úr, jogászként és egykori rendőrségi tisztviselőként szeretném hangsúlyozni a tanácsi kerethatározat jelentőségét, amelynek az a célkitűzése, hogy valamennyi, genetikai és daktiloszkópiai vizsgálatot végző igazságügyi laboratóriumot az ISO 17025 nemzetközi szabvány betartására kötelezzen. E rendkívül fontos határozat arra irányul, hogy megszilárdítsa a bizonyítási folyamat hitelességét és megbízhatóságát, és eközben növelje a társadalomnak a bűnüldöző hatóságok és az igazságügyi rendszerek iránti bizalmát.
<SPEAKER ID="125" NAME="Janusz Władysław Zemke" AFFILIATION="S&amp;D">
(PL) Elnök úr, fél év múlva, amikor ismételten ugyanezekkel a problémákkal szembesülünk, valószínűleg visszatérünk majd erre a témára. Egyfelől fontos számunkra, hogy a rendőrség és az Europol a lehető leghatékonyabban működjön. Másfelől mindig szem előtt kell tartanunk, hogy az emberi jogok kérdésével, és nagyon gyakran a minősített adatok kérdéseivel foglalkozunk.
<P>
Ugyanez a feladat vár majd ránk, és ezért ezzel kapcsolatban különösen az Europolnak a partnerekkel fennálló kapcsolataira, többek közt a személyes adatok és minősített információk cseréjére vonatkozó végrehajtási szabályok elfogadásáról szóló tanácsi határozat 15. cikkére szeretném felhívni figyelmüket. Szeretném felhívni a figyelmet arra, hogy nagyon érzékeny adatokról van szó, és azt mondjuk, hogy az ilyen adatok továbbítása kizárólag feltétlenül szükséges esetben megengedhető. Arról kell elgondolkodnunk, hogy ki dönti el, melyek a feltétlenül szükséges esetek, mert ez egy rendkívül fontos kérdés.
<SPEAKER ID="126" NAME="Jacques Barrot">
a Bizottság alelnöke. - (FR) A Tanács távolléte miatt nem könnyű a feladatom. Ennek ellenére szeretnék megemlíteni néhány okot azok közül, amelyek arra ösztönözték a Bizottságot, hogy elfogadja a szövegek beterjesztését.
<P>
Ami az Europolt illeti: nehéz volna megakadályozni az Europol ügynökséggé való átalakulását. Az Europollal foglalkozó további szövegekre is sor kerül majd, és a Parlament természetesen ezek társjogalkotója lesz. Az Europol munkájának megszakítása jelentős nehézségekbe ütközne. Szeretném egyértelművé tenni, hogy jelenleg egy kiváló brit az Europol vezetője. Kár lenne, ha valahogy félbeszakítanánk az Europolnál folyó munkát.
<P>
Ami a két másik szöveget illeti, fontos felismerni, hogy e két szöveg a Tanács és a tagállamok kezdeményezésének az eredménye. Előrelépést jelent, hogy a tagállamok elfogadták a laboratóriumok annak érdekében való akkreditálásának gondolatát, hogy megbízható adatok álljanak rendelkezésre. Ez kedvező eredmény, és előrelépést jelent.
<P>
Ami a megelőző hálózatot illeti - és a Parlament észrevételei ezzel kapcsolatban a legindokoltabbak - valóban szükség lesz jövőbeni megerősítésére, illetve arra, hogy más feladatokat kapjon. Tökéletesen megértem önöket, és köszönöm Busuttil úrnak és Strasser úrnak - és az Állampolgári Jogi, Bel- és Igazságügyi Bizottság korábban itt jelenlévő elnökének -, hogy megértették, én is határozottan a Parlament szoros bevonása mellett foglalok állást. Minden, amit az elmúlt öt év során elértem, a Parlament támogatásának volt köszönhető. Ezért valóban örömmel fogadom a Parlament részvételét.
<P>
Szeretném mindezt azzal kiegészíteni, hogy a Bizottság úgy véli, részletekbe menő, eseti alapon sorra kerülő elemzésre van szükségünk annak meghatározásához, hogy szükségünk van-e a harmadik pillért jelentő vívmány módosítására. Fontos megértenünk, hogy a kormányközi megközelítésről a közösségi megközelítésre való átmenet időszakában vagyunk, és én örömmel foglalkozom a bel- és igazságügy kérdésével.
<P>
Tudatában vagyok annak is, hogy önök valamennyien örömmel vesznek részt a rendőrségi együttműködés olyan formájában, amely tiszteletben tartja az emberi jogokat, és tekintetbe veszi az Európai Unió értékeit. Ez természetes! Hiszem, hogy a Parlament szerepe kedvező hatással lesz majd valamennyi olyan jövőbeni szövegre, amelyek lehetővé teszik számunkra a rendőrségi együttműködés - ismételten csak a polgárok értékeivel és jogaival történő - elmélyítését.
<P>
Mindazonáltal most egy átmeneti időszakban vagyunk, és teljes mértékben megértem azt az óhajukat, hogy a Parlamentet is bevonják a szövegek előkészítésébe. Megismétlem, hogy a Bizottság úgy véli, a harmadik pillért adó vívmányok szövegét teljes egészében, eseti alapon kell felülvizsgálnunk - azért, hogy amennyiben úgy látjuk, hogy valamelyik hatályos jogi eszköz elavulttá válik, vagy szükségessé válik kiegészítése vagy naprakésszé tétele, akkor javaslatokat tehessünk. Utódaim olyan javaslatokat tesznek, amelyek lehetővé teszik a Parlament számára a szövegek javítását, hiszen a Parlament társjogalkotóvá válik.
<P>
Elnök úr, szeretném megismételni, hogy hivatali időm végén különös figyelmet fordítok majd az Európai Parlament által tett valamennyi javaslatra. Szeretném hangsúlyozni, hogy valamennyien tisztában vagyunk azzal, hogy számos, a rendőrségi és igazságügyi együttműködéshez szükséges szövegnek új jogalapra lesz szüksége, és ez lehetővé teszi, hogy a Parlament betölthesse társjogalkotói szerepét.
<P>
Remélem, megértik, miért próbáltam meg ismertetni azzal kapcsolatos indokainkat, hogy miért szeretnénk, ha az Europol január 1-jétől ügynökségként folytathatná munkáját, és hogy nyugtáztuk azt az előrehaladást, amelyet a tagállamok a laboratóriumi akkreditáció és a bűnmegelőzési hálózat tekintetében értek el.
<P>
Mindenképpen értem a Parlament álláspontját, és biztosak lehetnek abban, hogy az elkövetkezendő hetek során - amennyire lehetőségem lesz rá - védelmezni fogom a szabadság és biztonság e nagyszerű térségét, amelyet a tagállamok a továbbiakban a Parlament tevékeny támogatásával alakítanak ki.
<SPEAKER ID="127" NAME="James Nicholson">
az előadót helyettesítve. - Elnök úr, a ma esti vita nagyon jó volt. Úgy vélem, az elnökséget elmarasztalás illeti, amiért nem volt jelen. Nem voltak itt, és ez szégyenletes rájuk nézve.
<P>
Csupán néhány felvetéssel kapcsolatban kívánok észrevételt tenni. Teljes mértékben egyetértek Sophia in 't Veld asszonnyal. Hosszú távon természetesen erősebb Europolt szeretnénk, sőt, hatékonyabb és jobban együttműködő Europolt, ha éppen az szükséges. Ennek szükségességének megértéséhez elegendő egy pillantást vetni a határainknál jelentkező számtalan problémára: a kábítószerek, az emberkereskedelem, a nemzetközi bűnözés és a terrorizmus jelentette problémákra, hogy csak néhányat említsek közülük.
<P>
Azt hiszem, a PPE részéről felszólaló képviselőtársam volt az, aki egy hozzám is nagyon közel álló témát vetett fel, amikor arról beszélt, az áldozatok jogira nagyobb hangsúlyt kell fektetnünk, mint az elkövetők jogaira. Azt hiszem, ez olyan szempont, amellyel nagyon komolyan kell foglalkoznunk.
<P>
Sajnálatos módon gyakran azt látjuk, hogy a bűncselekmény elkövetője több együttérzést és támogatást kap, mint a bűncselekményt elszenvedő áldozat. Számos olyan terület van, ahol erre vonatkozó bizonyítékok állnak rendelkezésre. Az ilyesmit semmiképpen nem tarthatjuk elfogadhatónak. Azt hiszem, több támogatást kell adnunk az áldozatoknak, és azt hiszem, ez majd egyértelmű jelzéséül szolgál annak, hogy ki volt az áldozat. Nem tartható fenn az, hogy az elkövető az áldozattal azonos elbánásban részesüljön.
<P>
Ábrándvilágban él az, aki azt hiszi, hogy a jelen társadalma fennmaradhat együttműködés nélkül. Ahogyan én látom, ez a valóság. Egyszerű példája ennek az, amelyre otthon, Észak-Írországban került sor néhány hete, amikor az észak-írországi rendőrség és a déli Garda Síochána közötti együttműködés több millió szál cigaretta lefoglalását és forgalomba hozatalának megelőzését tette lehetővé. Megtörténhetett volna-e mindez, ha nem kerül sorra az együttműködésre - nem csak a közöttük, hanem egészen a Távol-Keletig nyúlóan?
<P>
Igen, barátaim, erős Europolra van szükségünk, igen, egy erős Europol megteremtésére kell törekednünk, és igen, törekednünk kell az együttműködésre, mivel ez mindenkinek a legjobb érdekeit szolgálja.
<SPEAKER ID="128" NAME="Sophia in 't Veld">
előadó. - Mielőtt hozzászólnék, én is szeretnék gratulálni Barrot biztos úrnak. Csak annyit mondhatok, hogy igen magasra tette a lécet utódai számára.
<P>
Lényegi kérdésekkel most nem kívánok foglalkozni, mivel úgy vélem, az ezekkel kapcsolatos vitára később kerítünk sort, de szeretnék röviden visszatérni az eljárásra, mivel szeretnék valamit egyértelművé tenni.
<P>
Közvetett módon értesülhettem arról - ami egyébként az itt üresen maradt széknek az üzenete -, hogy alapos oka van a Tanács sietségének, konkrétan az, hogy ne álljon le az Europol tevékenysége. Január 1-jével ügynökséggé kell válnia.
<P>
Ha a Tanácsot valóban érdekelte volna az Európai Parlament véleménye, akkor most itt lenne. Sokkal korábban is elindíthatta volna az eljárást július végéhez képest. Elfogadhatta volna az Európai Parlamentnek a munka gyors elvégzésével kapcsolatos felajánlását, mert a Parlament mindig vállalja a felelősséget, és tudunk nagyon gyorsan is dolgozni, ha arra van szükség.
<P>
Olyan eljárást ajánlottunk fel a Tanácsnak, amely a legteljesebb mértékben eleget tett volna a Lisszaboni Szerződés szellemének. Egy hónapos hosszabbítást kértünk, de a Tanács erre egyszerűen nem volt hajlandó; az, hogy a Tanács ma nincs jelen, és hogy nem mutatott érdeklődést az Európai Parlamenttel folytatott vita iránt, csak azt jelzi, hogy az Európai Parlamentet egyszerűen nem kívánják bevonni; ez az őszintétlenségüket jelzi.
<P>
Sajnálom, mert mostantól számítva hét nap, három óra és negyven perc múlva együtt kell dolgoznunk. Szeretnék rámutatni arra, ahogyan azt egyik képviselőtársam már nagyon találóan megfogalmazta, hogy nem az önérzetünkről van szó. Nem arról van szó, hogy az Európai Parlament a partvonalra szorulna. És még csak arról sincs szó, hogy a nemzeti parlamentek szorulnának a partvonalra. Ez a polgárokkal szembeni elszámoltathatóságról szól, mivel nagyon fontos döntésekhez kapcsolódik.
<P>
A személyes adatok és a bizalmas dokumentumok harmadik felek részére való átadásáról, polgáraink, az általunk képviselt emberek adatairól és bizalmas információiról van. A Tanács inkább nekik, mint nekünk tartozik elszámolással.
<P>
Végezetül: hallottam a biztos úr szavait, de az Európai Tanács nyilatkozatát szeretném hallani, amelyben megígéri, hogy - mivel ezt az egész csomagot úgy hajszolták keresztül - a lehető leghamarabb, de legfeljebb hat hónapon belül visszavonják vagy felülvizsgálják a határozatot, és teljes mértékben bevonják az Európai Parlamentet az együttdöntési eljárásba, és vállalják a felelősséget a polgárok előtt.
<SPEAKER ID="129" NAME="Jan Philipp Albrecht">
előadó. - (DE) Elnök úr, mindenek előtt szeretnék köszönetet mondani a Bizottságnak az Europollal kapcsolatban végzett munkájáért, és szeretném ismételten kijelenteni, hogy nem arról van szó, hogy az Europol európai uniós ügynökséggé való átalakulásának folyamatát kívánnánk feltartóztatni.
<P>
Alapvető fontosságú és egyben kényes is az a kérdés, hogy az Europol milyen hatásköröket kap az állam és a polgárok közötti kapcsolat tekintetében, és ezt a kérdést itt, a Parlamentben kell megvitatni. Egy demokratikus rendszerben ennek parlamenti döntésnek kell lennie, a kérdést pedig részletekbe menően kell megvitatnunk, hogy a végeredmény elegendő legitimitást kaphasson.
<P>
Ahogyan in 't Veld asszony, úgy én is aggasztónak találom a Tanács távolmaradását, mert így nem tudja meghallgatni a bírálatot, amely szerintem minden demokrácia alapvető részét képezi. Remélem, hogy a kormány végül figyelembe veszi majd a biztonságpolitika területén e pillanatig elvégzett munkával kapcsolatos parlamenti bírálatokat.
<P>
Európa-szerte parlamenti szintű vitára van szükség a polgárok jogairól, és szükség van a biztonsági politikánk hatékonyságáról folytatott vitára is. Az Európai Parlamentnek és a nemzeti parlamenteknek mindkét vitában jelentősebb szerepet kell játszaniuk.
<P>
Köszönetet mondok az előadóknak az itt együttesen adott jelzésért, és remélem, a jelzés teljesen egyértelmű, a Tanács pedig válaszolni fog rá.
<SPEAKER ID="130" NAME="Agustín Díaz de Mera García Consuegra">
előadó. - (ES) Elnök úr, teljes mértékben tiszteletben tartom és támogatom az Európai Rendőrségi Hivatalt. Remélem, hogy a lehető leghamarabb a rendelkezésére állnak majd azok a jogi, humán-erőforrásbeli és anyagi erőforrások, amelyekre célkitűzéseinek és lehetőségeinek a Lisszaboni Szerződés szerinti eléréséhez és kiteljesítéséhez szüksége van.
<P>
A kérdést röviden összefoglalva: mi az az Európai Rendőrségi Hivatal, az új hivatal?
<P>
Megszűnt mint kormányközi szerv, közösségi szerv lett, a közösségi költségvetésből gazdálkodik és az Európai Parlament ellenőrzése alá került. Azzal kell foglalkoznunk, ami a legkevésbé van meghatározva. Fel kell tennünk magunknak a kérdést, hogy mi hordozza magában a legtöbb bizonytalanságot.
<P>
Ami a határozat legbizonytalanabb eleme, az az Európai Parlament általi ellenőrzés. Ennélfogva, elnök úr, nem tudjuk se megérteni, se elfogadni azt a kapkodást, amit senki nem tud ésszerűen megindokolni, és ami - tömören megfogalmazva - a Parlament ellenőrző szerepét korlátozza. A felsorolásnak ez csak az első eleme, elnök úr. Azt sem tudjuk elfogadni, hogy a Tanács mossa kezeit az üggyel kapcsolatban. Holnap, a szavazáskor, az elhangzottaknak megfelelően a Tanács nyilatkozatát fogjuk kérni. A nyilatkozatban a Tanácsnak kötelezettséget kell vállalnia arra, hogy hat hónapon belül a Lisszaboni Szerződésnek megfelelő új jogalkotási csomagot terjeszt elő.
<P>
Végezetül, elnök úr, indokolatlan és ésszerűtlen volna, ha pont annak az előmozdítását segítenénk elő, amit bírálunk. Például: egyetlen délután, alig több mint másfél óra alatt nem lehet megvitatni hat, ezekkel a fontos kérdésekkel kapcsolatos jelentést. Először a bűnmegelőzési hálózatról, aztán az igazságügyi laboratóriumokról beszéltünk, végül pedig négy, az Europollal kapcsolatos jelentést is megvitattunk. Ez nem ésszerű.
<P>
Láttuk, mennyire fontos ez a vita, de nem merülhettünk bele a részletekbe, mert ezt a Parlament maga és a Parlament szolgálatai is lehetetlenné tették a számunkra azzal, hogy egyszerre hat jelentéssel kellett foglalkoznunk.
<P>
Ezért remélem, elnök úr, hogy a jövőben nagyobb gondot fordítanak majd a bennünket ilyen nagy mértékben érintő és foglalkoztató viták megtartására. Holnap kérdéseket teszünk fel a Tanácsnak.
<SPEAKER ID="131" NAME="Sonia Alfano">
előadó. - (IT) Elnök úr, hölgyeim és uraim, szeretnék köszönetet mondani mindazoknak a képviselőknek, akik részt vettek ebben a vitában. Különösen szeretném megköszönni Barrot úrnak, hogy foglalkozott az általunk fontosnak tartott kérdésekkel.
<P>
Az általunk javasolt elutasítások nem indokolatlanok: nem az volt a cél, hogy egyszerűen "nemet” mondjunk a Tanácsnak. Ellenkezőleg, szeretnénk részt venni, tekintve, hogy a Lisszaboni Szerződés néhány napon belül hatályba lép, és az Európai Parlament társjogalkotói szerepét alapvető fontosságúnak tartom.
<P>
Személyesen kértem hivatalosan a Tanácsot arra, hogy egy sokkal nagyra törőbb javaslatot nyújtson be az európai bűnmegelőzési hálózatról, és ezt rögtön a Lisszaboni Szerződés hatálybalépése után tegye meg. Ez a javaslat nem került benyújtásra. Ezért szükségszerű volt a javaslat elutasítása, és úgy vélem, hogy a Parlamentnek joga van teljes körű együttdöntési hatáskörét alkalmazni, különösen akkor, ha ilyen fontos kérdésekről van szó.
<P>
Köszönöm Nicholson úrnak, amit az áldozatok és a bűnelkövetők szerepével kapcsolatban mondott, mely szerepek oly gyakran felcserélődnek. Abban a néhány hónapban, amelyet itt, a Parlamentben eltöltöttem, megfigyeltem, hogy a Parlament és az Európai Unió rendkívüli jelentőséget tulajdonít a terrorizmus elleni küzdelemnek. Ugyanakkor szomorúan konstatáltam, hogy nincs meg az ahhoz szükséges akarat, hogy ne pusztán a bűnözés ellen küzdjünk, hanem a szervezett bűnözés ellen, amely a bűnözés gyökerét jelenti.
<P>
Lehetetlen a nélkül elképzelni a bűnözés elleni küzdelmet vagy a bűnmegelőzést, hogy mérlegelnénk egy átfogóbb művelet lehetőségét, amelynek célja a szervezett bűnözés és a maffia elfojtása - ahogyan De Magistris úr mondta, Falcone bíró úr szavait idézve, akit a maffia meggyilkolt.
<P>
Ezzel csak egy rövid kitérőt szerettem volna tenni, mint olyan, aki sajnos első kézből szerzett tapasztalatokat ezekről a problémákról. Túlságosan gyakran történik meg, hogy nem csak az áldozat és a bűnelkövető szerepét illetően van zavar, de vannak olyan kormányok - és sajnálatos módon az olasz kormány nem fordított kellő figyelmet erre a problémára -, amelyek ugyanazon típusú bűncselekmények áldozatait másként ítélik meg. A terrorizmus áldozatait egyféle módon kezelik, a maffia áldozatait pedig más módon.
<P>
Véleményem szerint ezek a különbségek és a megkülönböztetés e formái nem létezhetnek továbbra is, mert az ilyen különbségeknek semmi helye nincs abban az Európában, amely politikáját az innovációra szándékozik helyezni.
<SPEAKER ID="132" NAME="Elnök">
Kérem, engedjék meg, hogy magam is csatlakozzam azokhoz, akik gratuláltak Jacques Barrot úr felelősségteljes és nagyszerű munkájához. Köszönöm az előadók munkáját.
<P>
A közös vitát lezárom. A szavazásra kedden, 2009.11.24-én kerül sor.
<P>
Írásbeli nyilatkozatok (az eljárási szabályzat 149. cikke)
<SPEAKER ID="133" NAME="Raffaele Baldassarre" AFFILIATION="PPE">
írásban. - (IT) Azzal hogy - lényeges kivételekkel együtt - magába foglalja a szabadság, a biztonság és az igazságügy területével kapcsolatos szokásos jogi eljárást, a Lisszaboni Szerződés alapjaiban véve változtatja meg azokat az intézményi egyensúlyi helyzeteket, amelyeket eredetileg a Maastrichti Szerződés körvonalazott a bűnügyekben való rendőrségi és igazságügyi együttműködéssel kapcsolatban.
<P>
Ennélfogva szükségessé vált, hogy az Europol-határozatot végrehajtó intézkedések valamennyi módosítását a Lisszaboni Szerződés által tervezett új jogszabályi keretrendszerben fogadjuk el. Az Europol csak akkor erősíthető meg, ha a Parlament megfelelőképpen nyilvánulhat meg a nem tisztán technikai, hanem politikai jellegű intézkedéseket, például a személyes adatok továbbítását illető szabályozásokról.
<P>
Hadd vessek fel egy, az Európai Unió egyre inkább kifelé tekintő álláspontjával, valamint a belső biztonság és a védelem közötti egyre nagyobb szinergiával kapcsolatos gondolatot. Noha a szerződés nincs közvetlen hatással a biztonsági és védelmi piacok alakulására, egy összehangolt és ennélfogva intézményközi jogalkotási intézkedéseket igénylő, integráltabb és egybefüggőbb biztonsági piac kialakulását teszi lehetővé. Ennélfogva több mint következetlen, ha nem káros lépés volna az Europol-határozatot végrehajtó intézkedések olyan "politikai” módosításainak elfogadása, amelyek nem követik a Lisszaboni Szerződés által előírt jogalkotási eljárást.
