<CHAPTER ID="012">
Kérdések órája (a Tanácshoz intézett kérdések)
<SPEAKER ID="271" NAME="Elnök">
A következő napirendi pont a kérdések órája (B7-0002/2010).
<P>
A spanyol elnökség számára ezen első kérdések órája alkalmából üdvözlöm a miniszter urat.
<P>
A következő kérdéseket intézték a Tanácshoz:
<P>
Az 1. kérdést nem tesszük fel, mivel annak témája szerepel ezen ülés napirendjén.
<P>

<P>
Tárgy: Hitelválság/a vállalkozásoknak nyújtandó kölcsönök
<P>
Decemberben a német gazdasági miniszter azt mondta, hogy Németországot újabb hitelválság fenyegeti, ha a bankok nem adnak több kölcsönt, különösen a kis- és középvállalkozásoknak. Ez olyan probléma, amely az egész EU-ban elterjedhet.
<P>
A Tanács konkrétan mit tervez tenni annak biztosítására, hogy a bankok kölcsönöket bocsássanak a vállalkozások rendelkezésére, hogy azok fenn tudják tartani magukat, munkalehetőséget és növekedést teremtve, és hozzájáruljanak a gazdaság helyreállításához?
<SPEAKER ID="273" NAME="Diego López Garrido">
a Tanács soros elnöke. - (ES) A vállalkozások számára a tőkéhez való megfelelő hozzáférés biztosításának problémájával, valamint a tagállamok e célból hozott intézkedéseivel, mint tudják, a Tanács már foglalkozik egy ideje.
<P>
Az elmúlt év januárjában a Tanács tapasztalata szerint a tagállamok többek között erőteljesen és határozottan felléptek a hitelpiacok felszabadítása érdekében. Tavasszal az Európai Tanács hangsúlyozta a gazdasági fellendülés érdekében tett intézkedések folytatásának jelentőségét, és felszólította a Bizottságot és a Tanácsot, hogy értékelje az elfogadott intézkedések hatékonyságát, és júniusban erről számoljon be az Európai Tanácsnak.
<P>
A júniusi Európai Tanács tulajdonképpen értékelte a pénzügyi ágazat támogatása érdekében hozott tagállami intézkedések hatékonyságát, valamint a pénzpiacok stabilitásának és működésének helyzetét. Ezeket az eredményeket jelentés formájában maga az Európai Tanács is megkapta. Tehát a jelentés a Tanácstól, más szóval a Miniszterek Tanácsától eljutott az Európai Tanácshoz. A jelentés pozitív volt, amely rámutatott a tagállamokon belüli újratőkésítési garanciák és mechanizmusok jelenlétére, és azt a következtetést vonta le, hogy a tagállamok jelentős szerepet játszottak a lefelé irányuló spirál megállításában. Szeretném felhívni a figyelmüket, hogy 2008 végén az egész pénzügyi rendszert az összeomlás fenyegette.
<P>
Ezért pozitív hatása volt annak, hogy a bankok számára lehetővé tették a globális finanszírozáshoz való hozzáférést, amely segítette a reálgazdaságba történő hiteláramlást. A Tanács méltányolta, hogy az államok által elfogadott intézkedések jelentős szerepet játszottak a hitelcsatornák nyitva tartásában.
<P>
Jelenleg a bankszektor az újratőkésítés tekintetében még most is bizonyos nyomás alatt áll, ezért a Tanács felhívta a tagállamokat, hogy a bizonytalanság csökkentése és a könnyebb hitelnyújtás érdekében egyénileg végezzék el mérlegük újratőkésítését vagy helyreállítását.
<P>
A múlt hónapban - decemberben - a Tanács már azt tapasztalhatta, hogy a pénzügyi stabilitás helyreállítása érdekében a tagállamok számos támogató intézkedést hoztak. Hangsúlyozta azonban, hogy fellendülésük még meglehetősen törékeny, és felszólította az európai bankfelügyelők bizottságát, hogy adjon rendszeres tájékoztatást a pótlólagos hitelezésre rendelkezésre álló tőke összegéről.
<P>
Számos intézkedést vezettünk tehát be: egyrészt a Tanács részéről történő nyomon követést, másrészt az Európai Tanács részéről történő iránymutatást. Ennek eredményeképpen javulás történt, amelynek során az Európai Központi Bank természetesen mindenekelőtt a banki likviditás biztosítása, valamint a vállalkozások hitelhez jutása érdekében lép fel.
<SPEAKER ID="274" NAME="Gay Mitchell" AFFILIATION="PPE">
Elnök asszony, azt mondhatom a miniszter úrnak, hogy tapasztalatom szerint egyes bankok - ami nem azt jelenti, hogy minden bank, de bizonyos bankok, talán sok bank - felelőtlen magatartást tanúsítottak a pénzpiaci növekedés idején, és egyes bankok - talán, ismételten, nem minden bank, de számos bank - továbbra is felelőtlenül viselkedik a fellendülés kezdeti heteiben és hónapjaiban.
<P>
Ismerek például egy bizonyos, igen jól működő dublini vállalatot, ahol az illető úr mindent elkövet kötelezettségei teljesítése érdekében, de a bank távolról sem segít neki. Lecsökkentette folyószámlahitelét és nyomást gyakorolt rá üzleti téren - egy olyan üzleti területen, amely életképes, egy olyan üzleti területen, amely túl fogja élni ezt a recessziót.
<P>
Kérem, miniszter úr, vegye kézbe ezeket a bankokat, közölje velük, hogy az adófizetők pénzét fizetjük nekik, és azt várjuk tőlük, hogy ne csak saját - bizonyos esetekben igen gazdag - részvényeseik érdekeit, hanem a közérdeket is tartsák szem előtt.
<SPEAKER ID="275" NAME="Diego López Garrido">
a Tanács soros elnöke. - (ES) Meg kell mondanom önnek, hogy véleményem szerint a Tanács és az európai intézmények jó munkát végeznek. Úgy gondolom, hogy jó munkát végeztek, és a gazdaság egészében a likviditás megőrzése érdekében jelentős erőfeszítések történtek.
<P>
Az Ecofin nyomon követte és továbbra is nyomon követi a tagállamok által elfogadott intézkedéseket, és ezt módszeresen teszi. Például az Ecofin jelenlegi feladata annak vizsgálata, hogy a bankok számára nyújtott garanciákat hogyan bocsátották rendelkezésre, a pénzügyi ágazat vállalatai számára állítottak-e fel korlátozásokat, és a hitelfinanszírozást hogyan végzi az Európai Központi Bank.
<P>
Mindössze azt szeretném mondani, hogy 2009. december 7-én Trichet úr, az Európai Központi Bank elnöke maga mondta, hogy a bankok Európai Központi Banktól történő kölcsönfelvétele nincs korlátozva. A kínálat terén nincsenek korlátozások. Ha vannak olyan bankok, amelyek ezt nem veszik igénybe, az az egyes pénzügyi szervek ügye. Az Európai Unió vagy az Európai Központi Bank tekintetében azonban semmiféle korlátozás nincs.
<P>
Mindenesetre a Tanács, a Parlamenttel együtt természetesen nagy örömmel vizsgálja a pénzügyi felügyeleti rendszerrel kapcsolatosan megvitatandó ezen irányelveket vagy a Bizottság által e tekintetben felvetett egyéb kezdeményezést.
<SPEAKER ID="276" NAME="Catherine Grèze" AFFILIATION="Verts/ALE">
Elnök asszony, a Tanács elnökségének egyik prioritása az EU nemzetközi színtéren, és különösen Latin-Amerikában gyakorolt befolyásának növelése.
<P>
Milyen befolyásról beszélünk azonban? A nemzetközi kapcsolatok jelenlegi koncepciója kevés teret enged a demokráciának és az emberi jogoknak. A szabadkereskedelmi megállapodásokon keresztül a Tanács az emberi jogokat Latin-Amerikában folyamatosan megsértő rezsimeket kíván támogatni?
<P>
Szeretném Peru példáját megemlíteni, ahol a Baguában elkövetett erőszakos cselekmények szörnyű példái annak, ahogy a kormány nemzetközi vállalatokkal együttműködésben pénzügyi célokból elveszi a bennszülött lakosságtól a földet. A föld közel 70%-a már multinacionális vállalatok és bányászati társaságok kezében van.
<P>
Egy másik ismert példa Kolumbia, amely az ott meggyilkolt emberek százait tekintve a szakszervezeti mozgalomban részt vevők számára a legveszélyesebb ország. Kérdésem a következő: szándékukban áll, hogy az emberi jogok kérdését ismételten az EU latin-amerikai külpolitikájának középpontjába állítsák?
<SPEAKER ID="277" NAME="Elnök">
Nagyon sajnálom, de úgy tűnik, hogy kérdése egyáltalán nem kapcsolódik a legutóbbi kérdéshez. Nem tudom, hogy korábban részt vett-e már a kérdések órájában, de csak olyan kiegészítő kérdést vethet fel, amely kapcsolódik a fő kérdéshez. Sajnálom, de kérdését teljes egészében szabálytalannak kell nyilvánítanom. Javaslom, hogy nézze meg az eljárási szabályzatot.
<P>
Tudomásom szerint, amikor lezártam a legutóbbi kérdést, nem voltak kiegészítő kérdések. Ezért amennyiben a hitelválsággal/a vállalkozásoknak nyújtandó kölcsönökkel kapcsolatban nincs más kérdés, folytatom.
<P>
Zemke úr, ha ezzel kapcsolatos a kérdése, akkor 30 másodperce van.
<SPEAKER ID="278" NAME="Janusz Władysław Zemke" AFFILIATION="S&amp;D">
Igen, kérdésem pontosan erről szól.
<P>
Pontosan tudjuk, hogy a különböző tagállamokban igen eltérő a helyzet. Erre vonatkozóan, ha a vállalkozásoknak nyújtott segítségről beszélünk, szeretnék feltenni egy kérdést a görögországi helyzetről, mert ma a válság Görögországban mélyebb, mint bárhol másutt - ezzel kapcsolatban van bármilyen konkrét tervezett intézkedés?
<SPEAKER ID="279" NAME="Diego López Garrido">
a Tanács soros elnöke. - (ES) Azt hiszem, hogy van egy későbbi kérdés, amely pontosan ugyanezzel a témával foglalkozik. Arra kérem a képviselőt, hogy maradjon, amíg erre válaszolok, és így erre, és a napirenden lévő, pontosan ugyanezzel a témával foglalkozó kérdésre is megadom a választ.
<P>
A nálam lévő listán szereplő 9. számú, vagy a jelenlegi lista 8. számú, Kratsa-Tsagaropoulou asszony által a görögországi gazdasági helyzetről feltett kérdésről beszélek.
<P>
a Tanács soros elnöke. (ES) A nálam lévő listán szereplő 9. számú, vagy a jelenlegi lista 8. számú, Kratsa-Tsagaropoulou asszony által a görögországi gazdasági helyzetről feltett kérdésről beszélek .
<P>
Tárgy: Koszovó európai uniós integrációja
<P>
Milyen lépéseket tervez a Tanács annak érdekében, hogy megfeleljen az Európai Parlament azon elvárásának, hogy Koszovót a státuszához kapcsolódó kérdéstől függetlenül bevonják az európai uniós programokba, előkészítő stratégiákba és a szaloniki folyamatba?
<SPEAKER ID="282" NAME="Diego López Garrido">
a Tanács soros elnöke. - (ES) A Tanács mindig támogatta a Nyugat-Balkán Európához való csatlakozási terveit. Ez kétségtelenül a külpolitika, ebben az esetben a szomszédsági politika, sőt az Európai Unió bővítési politikájának részét képezte.
<P>
Ezért a Tanács a közelmúltban, 2009. decemberi ülésén megerősítette, hogy a balkáni országok stabilizációs és társulási folyamatával összefüggésben bizonyos tisztességes feltételeket tiszteletben kell tartani.
<P>
Koszovó tekintetében a Tanács már megállapította, hogy ebben az esetben a tagállamok a nemzeti gyakorlattal és a nemzetközi joggal összhangban döntöttek.
<P>
Mint tudják, a Koszovó függetlenségét egyoldalúan kikiáltó nyilatkozat jelenleg a Nemzetközi Bíróság előtt folyó bírósági eljárás tárgyát képezi. Mindenesetre a Tanács Koszovót a balkáni országokkal folytatott politikai kapcsolatai keretében mindig figyelembe vette, és a Tanács tudomása szerint e tekintetben, például a Koszovó számára nyújtandó vízumliberalizáció terén a tagállamok és a kormányok között konszenzus alakult ki. Ezenkívül a Koszovó politikai és társadalmi-gazdasági fejlődésének erősítését szolgáló eszközökről szóló bizottsági közleményt a Tanács örömmel fogadta.
<P>
A Tanács felszólította a Bizottságot, hogy az általam előzőleg említett, a régióra vonatkozó európai perspektívával összhangban tegye meg azokat az intézkedéseket, amelyek Koszovónak az Európai Unió irányába mutató fejlődése támogatásához szükségesek.
<P>
A Tanács arra ösztönözte a Bizottságot, és ez természetesen konszenzus alapján történt, hogy kezdeményezze Koszovó európai uniós programokban való részvételét, vonja be Koszovót a gazdasági és pénzügyi ellenőrzésbe, indítsa el az előcsatlakozási támogatás második elemét, valamint fokozza a stabilizációs és társulási folyamatról szóló párbeszédet.
<P>
Ezeket a következtetéseket az Európai Tanács legutóbbi, 2009. december 10-11-i ülése jóváhagyta.
<SPEAKER ID="283" NAME="Bernd Posselt" AFFILIATION="PPE">
A Tanács tisztelt soros elnöke, két további konkrét kérdésem van. Először is, véleménye szerint a spanyol elnökség alatt sikerül-e előrelépnünk a koszovói vízumszabályozás terén annak érdekében, hogy a szabad balkáni régión belül Koszovó ne maradjon börtön? Másodszor, mit fog tenni annak érdekében, hogy a Koszovót még el nem ismert tagállamokat Koszovó elismerésére ösztönözze? Amint azonban említettem, az elsődleges kérdés a vízumszabályozás kérdése.
<SPEAKER ID="284" NAME="Diego López Garrido">
a Tanács soros elnöke. - (ES) A vízumrendszerről már korábban beszéltem.
<P>
A Tanács mindig hangoztatta azon óhaját, hogy Koszovónak is élveznie kell a vízumrendszer és az esetleges régiós vízumliberalizáció előnyeit. Amint tudja, a Bizottság dolgozik a részletek kidolgozásán. Először is, a vízumkönnyítés, majd a vízumliberalizáció tekintetében, annak érdekében, hogy javaslatot terjeszthessen a Tanács elé. Természetesen ebben a vonatkozásban vannak még teljesítendő követelmények, és e téren a Bizottság együttműködik az érintett országokkal. Ebben az esetben ez azt jelenti, hogy együttműködik Koszovóval, és rendszeresen tájékoztatja a Tanácsot.
<P>
Az Európai Unióval szomszédos területekre kiterjeszthető vízumliberalizációval kapcsolatos elképzelést a Tanács és a spanyol elnökség természetesen támogatja, és véleményem szerint ezt a politikai irányvonalat az elkövetkezendő néhány hónapban nemcsak az Európai Unióban, hanem az Európai Unióval határos valamennyi területen történő mobilitás, azaz kommunikációs és a mozgási képesség vonatkozásában egyértelműen ösztönöznünk kell. Úgy gondolom, hogy ez egy olyan álláspont, amely mindkét fél számára egyértelműen előnyös: az Európai Unió számára, amely biztosítja a vízumokat és ezen országok számára is, amelyeknek a viszonosság alapján természetesen hasonlóan kell cselekedniük.
<SPEAKER ID="285" NAME="Andreas Mölzer" AFFILIATION="NI">
A Tanács tisztelt soros elnöke, a Tanács Koszovó tekintetében indított valamennyi kezdeményezése terén megfelelően figyelembe veszik Szerbia véleményét és az általa nyújtott információkat? A Koszovót érintő területi kérdéstől függetlenül Szerbia a nyugat-balkáni országok EU-ba való integrálásával összefüggésben természetesen kulcsfontosságú állam, amelyet az általunk tett valamennyi lépésbe be kell vonnunk.
<SPEAKER ID="286" NAME="Nikolaos Chountis" AFFILIATION="GUE/NGL">
Elnök asszony, López Garrido úr, nagyra értékelem az országa, Spanyolország által képviselt álláspontot, miszerint Spanyolország nem ismerte el Koszovó függetlenségét, valamint közelmúltbeli döntésüket, hogy visszavonják a Koszovóban szolgáló spanyol csapatokat.
<P>
Mivel gazdasági válság idejét éljük, fel kell önnek tennem a következő prózai kérdést: mennyibe került Spanyolországnak csapatai koszovói állomásoztatása? Kommentálná az országom, Görögország által képviselt álláspontot, amely ugyanolyan erővel vesz részt Koszovóban, és ahogy mindannyian tudjuk, gazdasági problémákkal küzd? Helyesnek tartja, hogy Koszovóban csapatokat állomásoztatunk?
<SPEAKER ID="287" NAME="Diego López Garrido">
a Tanács soros elnöke. - (ES) A Szerbiára vonatkozó kérdést illetően, Szerbia természetesen a Nyugat-Balkán legerősebb országa, amit valóban mindig figyelembe kell vennünk, minden politikában, jelen esetben az európai perspektívára vonatkozó politikában, amely az Európai Unió nyugat-balkáni országokkal szemben képviselt politikája.
<P>
Természetesen létezik egy közelmúltban létrejött megállapodás, amelyet bizonyára ismernek, a Szerbia számára biztosított vízumliberalizációról, valamint a Szerbiával kötendő ideiglenes társulási megállapodás terén bekövetkezett patthelyzet megszűnésének eredményeképpen a közelmúltban Szerbia hivatalosan is benyújtotta az Európai Unióhoz való csatlakozási kérelmét.
<P>
Feltéve, hogy ez megtörténik, támogatjuk a közösségi szabályok alkalmazását, támogatjuk, hogy a Bizottság ezt vizsgálja meg, adjon technikai véleményt és megfelelően döntsön arról, hogy a koppenhágai kritériumok teljesítésével reálisan meg lehet-e kezdeni a csatlakozási tárgyalásokat. Ezért Szerbia természetesen nyilvánvaló súlyt képvisel a régióban, és amelynek véleményünk szerint van európai perspektívája. A tanácsi többség, amely jelenleg egyhangú, az ideiglenes megállapodás holtpontról történő kimozdítása mellett foglalt állást, és Szerbiával összefüggésben támogató álláspontot képviselt.
<P>
Koszovó vonatkozásában a tisztelt képviselő a nemzeti politikával és a spanyol kormány belső döntésével kapcsolatos kérdést tett fel. Tudja, hogy ebben az esetben a Tanácsot képviselem, nem egy konkrét országot, hanem a Tanácsot, ezért ebben az esetben függetlenül attól, hogy rendelkezem-e erre vonatkozó konkrét adattal, amelynek az ön által hivatkozott számadat tekintetében aligha lehetek birtokában, úgy érzem, hogy ebben az esetben nem beszélhetek országom nevében, mert az Európai Tanács, az Európai Unió 27 országot képviselő szerve nevében szólok.
<P>
Tárgy: A trópusi esőerdők pusztítása
<P>
Tekintettel a decemberi koppenhágai ülés során az éghajlatváltozásról folytatott világszintű tanácskozásokra, egyetért-e a Tanács azzal, hogy ugyan az európai mezőgazdaság is jelentős mértékben növeli a szén-dioxid-kibocsátást, az esőerdőknek az Amazonas-medencében történő pusztítása azonban lényegesen meghaladja az európai mezőgazdaság szén-dioxid-kibocsátásra gyakorolt negatív hatását?
<SPEAKER ID="289" NAME="Diego López Garrido">
a Tanács soros elnöke. - (ES) A Tanács teljes mértékben egyetért önnel, Higgins úr, abban, hogy a mezőgazdaság és az erdőirtás a szén-dioxid légkörbe való kibocsátására ható tényezők.
<P>
Nehéz megállapítani, hogy e két tényező közül melyik gyakorol nagyobb hatást. Ez sokkal inkább tudományos, mint politikai vita kérdése. Mindenesetre egyidejű intézkedést kell hozni mindkét területen, és ez mindig így történt.
<P>
A fenntartható mezőgazdasággal kapcsolatban mindkét területen haladást értünk el. Ennek nyomán megtörtént az Európai Unió vidékfejlesztési politikájának módosítása is. A közös agrárpolitikai reform felülvizsgálatának részeként olyan kihívások kezelésére fordítanak figyelmet, mint például az éghajlatváltozás enyhítése és az ahhoz való alkalmazkodás, valamint amint tudják, az európai politika kidolgozásán belül a közös agrárpolitikát az egyik olyan fontos tényezőnek tekintik, amelyet az éghajlatváltozás kezelésére vonatkozó szélesebb körű szakpolitikával összefüggésben figyelembe kell venni.
<P>
2008-ban a Tanács támogatta a Bizottság erdőirtásra vonatkozó javaslatait, és a Bizottság azt javasolta, hogy a folyamatosan nagy arányban eltűnő erdőterületek csökkenését legkésőbb 2030-ig meg kell állítani, és a tömeges trópusi erdőirtást 2020-ra a jelenlegi szinthez képest legalább 50%-kal mérsékelni kell.
<P>
Ezért segítséget kell nyújtanunk a fenntartható erdőgazdálkodás előmozdításához. Az erdőirtás, az erdőpusztítás kezelése egyértelműen a spanyol elnökség célkitűzéseinek részét képezi, és véleményünk szerint szükség van az Európai Unió rendelkezésére álló bizonyos eszközök, például valamennyi erdőtípus esetében a jogilag nem kötelező erejű eszköz, valamint az erdészeti tárgyú jogszabályok végrehajtásával, a kormányzással és kereskedelemmel kapcsolatos európai uniós cselekvési terv alkalmazására, amely például ösztönzi az illegálisan kivágott fa importjának megelőzésére irányuló jogi keretrendszer létrehozását.
<P>
Az Európai Unió álláspontja ezen irányvonalak mentén alakult ki, és annak ellenére, hogy különböző mértékű csalódottság alakult ki néhány koppenhágai célkitűzés teljesítésének elmaradása miatt, a trópusi erdőirtás jelentőségét érintő, a fejlődő országokban a szén-dioxid-kibocsátás megelőzése terén kulcstényezőként kezelendő technikai kérdést tisztáztak.
<P>
Meg kell említeni továbbá, hogy a konferencia az erdőirtás és az erdők pusztításának csökkentésére vonatkozó intézkedésekről szóló határozatot fogadott el, amelynek célja a fejlődő országok kapacitásfejlesztési támogatásának előmozdítása.
<SPEAKER ID="290" NAME="Jim Higgins" AFFILIATION="PPE">
Szeretnék minden jót kívánni a spanyol elnökségnek. Úgy gondolom, hogy e héten túl vannak egy igen jó kezdésen. Tehát, ¡viva España!
<P>
Magával a kérdéssel kapcsolatban szeretném hozzátenni, hogy a fák a szén-dioxid-kibocsátás elnyelésével szén-dioxidot elnyelő zöldterületet biztosítanak. A 60%-ban Brazíliában található Amazonas-medencében bekövetkezett tragédia, az Amazonas csodás erdeinek könyörtelen elpusztítása nyilvánvaló: például eddig 4,1 millió km2-t pusztítottak el. Megszünteti a szén-dioxidot elnyelő zöldterületet, az Amazonas rézbőrű indiánjainak kiirtásával elpusztít egy életmódot, harmadszor a mezőgazdasági termelés szempontjából tudjuk, hogy a termelési szabványok egyáltalán nem felelnek meg az uniós megfelelőségi szabványoknak.
<P>
Végül is van valami, amit tényleg tenni tudunk, vagy csak beszélünk?
<SPEAKER ID="291" NAME="Diego López Garrido">
a Tanács soros elnöke. - (ES) Higgins úr, azt szeretném mondani önnek, hogy teljes mértékben egyetértünk észrevételeivel, valamint az az igazság, hogy a biodiverzitás tekintetében a spanyol elnökség célkitűzése a fajmegőrzés és a fenntartható használat fokozása, azaz a biodiverzitással összefüggésben haladó, megalapozott jövőkép kialakítása. Ez lesz elnökségünk egyik fókuszpontja, egyik prioritása.
<P>
Méltányolom elnökségünk kedvező indításával kapcsolatos értékelését, és azt is el kell mondanom önnek, hogy a Bizottság elképzelései között szerepel, hogy ez év elején zöld könyvet nyújt be az erdővédelemről. Ez egy igen fontos kezdeményezés lehet, és e területek elpusztításának jelenségére válaszul ezen a fronton cselekedni fogunk. Ön megemlített néhány tényezőt, de vannak mások is, például az erdőtüzek által okozott károk.
<P>
Sok más tényezőt is figyelembe kell venni, az azonban biztos, hogy a fáink elpusztítása elleni harc fontos időszaka lesz ez, hogy ez a fókuszpont kiválóan beleillik a biodiverzitási stratégiába, és hogy kétségtelenül ez lesz az Európai Unió ez évi egyik kulcsfontosságú fellépése.
<SPEAKER ID="292" NAME="Chris Davies" AFFILIATION="ALDE">
Jó hírt hozok, mert a koppenhágai konferencia csekély számú eredményeinek egyike a mechanizmusról való széleskörű megállapodás, amely lehetővé teszi a fejlett országok számára, hogy pénzügyileg hozzájárulhassanak a trópusi esőerdők elpusztításának megelőzéséhez.
<P>
Tehát egyetért-e azzal a miniszter úr, hogy a spanyol elnökség egyik célkitűzésének annak kell lennie, hogy e megállapodást tartalommal töltse meg, és biztosítsa, hogy Európából helyes jelzés érkezzen arról, hogy mennyire vagyunk felkészülve az esőerdők elpusztításának megelőzése érdekében történő kötelezettségvállalásra?
<SPEAKER ID="293" NAME="Franz Obermayr" AFFILIATION="NI">
A Tanács tisztelt soros elnöke, amint mindannyian tudjuk, a szén-dioxid-kibocsátás csökkentése érdekében engedélyeket vezettek be, és kérdésem erre vonatkozik. Nemrégiben derült ki, hogy a kibocsátáskereskedelemmel összefüggésben titkos üzelmek és visszaélések történtek. Milyen mértékben vizsgálták, illetve vizsgálják ezeket a vádakat, és terveznek-e változásokat e téren?
<SPEAKER ID="294" NAME="Diego López Garrido">
a Tanács soros elnöke. - (ES) Egyetértek az első hozzászólással. Úgy gondolom, hogy ez összhangban van az általunk elmondottakkal. Foglalkoznunk kell a trópusi erdők fejlődő országokban folyó kiirtásával. Ez a fejlődő országok kapacitásfejlesztésének alapvető tényezője, beleértve a részükre nyújtott előnyöket is, és ennek a bennszülött népek, a helyi lakosság részvételével, valamint a nemzeti erdészeti ellenőrzési rendszer létrehozásával kell történnie.
<P>
Ezért úgy gondolom, hogy e tekintetben jelentős erőlépés történt Koppenhágában, és tagadhatatlan, hogy az Európai Unió ebben a vonatkozásban és az éghajlatváltozás elleni küzdelemmel kapcsolatos egyéb szempontokból megőrzi úttörő és vezető szerepét. Koppenhágával kapcsolatban az a kritika érhetné az Európai Uniót, hogy az EU sokkal előrébb jár annál, mint amit Koppenhágában elért.
<P>
Az Európai Unió ezt a kérdést jóval mélyrehatóbban kívánja kezelni, és így természetesen figyelembe veszi az ön által felvetett problémákat, amelyek szorosan kapcsolódnak az Európai Unió éghajlatváltozás elleni küzdelem érdekében tett fellépéséhez.
<P>
Az említett konkrét eset természetesen a gyakorlatba való átültetés körébe eső kérdéseken belül az éghajlatváltozás elleni küzdelem érdekében hozott intézkedések végrehajtása. Ennek egy részét képezik természetesen az egyedi eszközökkel való visszaélés miatti denaturalizáció megelőzését célzó intézkedések, valamint része az ebből vagy bármely más intézkedésből esetlegesen adódó nehézségnek, és természetesen azoknak a kötelezettségeknek a részét képezi, amelyeket gondosan nyomon kell követnünk.
<P>
Tárgy: Európai szintű fellépés az Alzheimer-kór elleni küzdelem terén
<P>
A becslések szerint Európában 8,6 millió ember szenved neurodegeneratív betegségekben, például Alzheimer-kórban, és a betegek száma az európai lakosság öregedésével tovább fog nőni.
<P>
A Tanács tud-e további részletekkel szolgálni az ilyen betegségek elleni küzdelemmel kapcsolatos, a közelmúltban bejelentett közös programozási kezdeményezésről? Hogyan képzeli el a Tanács a betegekre, családtagjaikra és gondviselőikre nehezedő terhek csökkentésére irányuló koordinált európai fellépést?
<SPEAKER ID="296" NAME="Diego López Garrido">
a Tanács soros elnöke. - (ES) A Tanács nagy jelentőséget tulajdonít az Alzheimer-kórnak és általánosságban a neurodegeneratív megbetegedéseknek.
<P>
E betegség ellenőrzésének az Európai Unió alapvető célkitűzésének kell lennie, valamint azt is figyelembe kell venni, hogy e betegség előfordulása az életkorral exponenciális arányban nő, és 75 éves kortól 5 évenként megduplázódik. Az Eurostat előrejelzése szerint a legalább 65 éves korosztályba tartozók száma az Európai Unióban 1995 és 2050 között megduplázódik.
<P>
Kérdésének két aspektusa van, Aylward úr. Egyrészt a neurodegeneratív betegségek és különösen az Alzheimer-kór esetében közös tervezési kísérleti programra van szükség, amelyet a Tanács már elindított. Ez szerepel az önök előtt ismert spanyol elnökségi programban. Ezen az alapon a Bizottság, amint tudják, benyújtott egy javaslatot, amelyet a 2009. decemberi tanácsi következtetésekben fogadtak el. Ezenkívül a Tanács e kísérleti kezdeményezés vonatkozásában figyelembe vette e Ház, az Európai Parlament állásfoglalását. Másrészt az európai fellépés koordinálásának tekintetében a Tanács is egyetért ezzel az irányvonallal, miszerint az e betegség és más hasonló betegségek elleni küzdelem érdekében egyértelműen együtt kell működnünk, mindenekelőtt azért, mert enyhítenünk kell a betegekre és családjukra nehezedő terhet. Számítások szerint az e betegségben szenvedő egyetlen személyen keresztül három családtag érintett, tekintettel arra, hogy a gondozás biztosításának terhe rájuk hárul. Ezért fontos, hogy e téren európai szintű együttműködés legyen.
<P>
A Tanács által 2008-ban elfogadott, a szociális védelemről és társadalmi integrációról szóló közös jelentésben a tagállamok kötelezettséget vállaltak arra, hogy növelik az állami és a magán kompetenciákat, valamint a hivatalos és nem hivatalos gondozást kiegyensúlyozó magas minőségű szolgáltatásokhoz való hozzáférést. A tagállamok úgy érezték, hogy a szolgáltatásnyújtás a bentlakásos vagy közösségi intézményben jobb vagy előnyösebb, mint az intézményi gondozás, bár igaz, hogy ezek a magas minőségű szolgáltatások számos tagállam számára továbbra is kihívást jelentenek.
<P>
Amit a Tanács és az Európai Unió tett, az e betegségre vonatkozó iránymutatások előterjesztése.
<SPEAKER ID="297" NAME="Liam Aylward" AFFILIATION="ALDE">
Amint helyesen említette, becslések szerint 2050-re a demenciában szenvedők száma Európában megduplázódik.
<P>
Ezért elengedhetetlen, hogy a tagállamok kormányai foglalkozzanak a demenciában szenvedők speciális igényeivel, és a gondozók számára biztosítsák az alapvető támogatást.
<P>
Jelenleg azonban számos európai uniós országnak nincs létező terve a demenciára vonatkozó nemzeti stratégia kidolgozására, tehát kérdésem így hangzik: Hogyan fogja a Tanács támogatni a tagállamokat annak érdekében, hogy a demencia közegészségügyi prioritás legyen?
<SPEAKER ID="298" NAME="Diego López Garrido">
a Tanács soros elnöke. - (ES) A spanyol elnökség alatt terveink szerint a krónikus és nem fertőző betegségek esetében alkalmazott fejlett terápiákról és segítségnyújtásról szóló, általunk alapvető fontosságúnak tekintett irányelvet kívánunk előmozdítani. Ezzel a kérdéssel a legmagasabb szinten kell foglalkozni, és ezért a betegek szempontjából együtt kell járnia a minőség és a biztonság javítását célzó kezdeményezések elősegítésével és a magas szintű közegészségügyi csoport által folytatott munkával.
<P>
Ezért e neurodegeneratív betegségek, különösen az Alzheimer-kór tekintetében irányítással, koordinálással, együttműködéssel és a tagállami fellépések közötti szinergia létrehozásával támogatást kell nyújtanunk - mivel az Európai Unió gyakran nem rendelkezik az ehhez szükséges hatáskörrel -, valamint közvetett segítséget is biztosítanunk kell.
<P>
Igaz, hogy a tagállamok felelnek például a családoknak, sőt a nem kormányzati szervezeteknek nyújtott legközvetlenebb támogatásért, bár az EU közegészségügyi programjának keretében valójában nem kormányzati szervezetek nevében meghatározott pénzeszközökhöz való hozzáférésre van lehetőség, amely szintén érdekes, noha közvetett módja az érintettek és az Alzheimer-kór és más degeneratív betegségek által közvetlenül érintett családjuk, és ebben az értelemben igen függő helyzetben lévők számára történő segítségnyújtásnak.
<SPEAKER ID="299" NAME="Jim Higgins" AFFILIATION="PPE">
Szeretném megköszönni a Tanács válaszát. Megkérdezhetem a Tanácsot, hogy mi az álláspontja az Alzheimer-kórban szenvedő betegek csövön keresztül történő táplálásáról, amely az Egyesült Királyságban és Írországban igen elterjedt gyakorlat? Az Európa más részein fennálló helyzetet nem ismerem.
<P>
A hasba vezetett csőről van szó. A Tanács iránymutatásokról beszélt. Az iránymutatások és az előírások nagyon fontosak, de e konkrét eljárás indoka, hogy a betegeknek elegendő táplálékot biztosít annak érdekében, hogy még ha demenciában is szenvednek - elutasították az ételt és így tovább -, tulajdonképpen élni fognak, de számomra ez nagyon furcsa. Mi erről az önök álláspontja, és szándékukban áll-e előírások meghatározása?
<SPEAKER ID="300" NAME="Silvia-Adriana Ţicău" AFFILIATION="S&amp;D">
Tekintettel arra, hogy a neurodegeneratív betegségek igen sok embert érintenek, és sajnos egyes országok e betegségek diagnosztizálásához és kezeléséhez nem rendelkeznek megfelelő eszközökkel, szeretném megkérdezni önöktől, hogy támogatják-e európai kezelési központok létrehozását, amelyek - a betegek növekvő száma alapján - az e betegségek megelőzésére és kezelésére irányuló megoldások felfedezése érdekében elősegíthetik az e területen történő kutatást.
<SPEAKER ID="301" NAME="Diego López Garrido">
a Tanács soros elnöke. - (ES) A két képviselő által felvetett két kérdés nyilvánvalóan tudományos véleményt kíván, hogy úgy mondjam. Véleményem szerint ebben a vonatkozásban az Európai Unión belül vannak csoportok és kezdeményezések, amelyek megfelelő fórumként szolgálnak az önök által felvetett javaslatok és észrevételek kidolgozásához. Például a neurodegeneratív állapotok, és különösen az Alzheimer-kór elleni küzdelemre vonatkozó kísérleti program, amelyre a Bizottság tanácsi ajánlásra irányuló javaslatot nyújtott be, amely folyamatban van.
<P>
Másrészt, amint tudják, előzőleg említettem az ez esetben krónikus és nem fertőző állapotokkal összefüggésben a magas szintű közös tervezési csoport létezését. Ez a csoport szorosan nyomon követi e kísérleti kezdeményezést bizonyos kérdések meghatározása és részletezése, valamint a hozzászólásaikban említett, jóval konkrétabb döntéshozatal lehetővé tétele érdekében. Úgy gondolom, hogy e kérdés kezeléséhez az a megfelelő hely.
<P>
Mostanáig e magas szintű csoport megállapodott a megközelítésben és a stratégiai kutatási programban. A csoportban 24 ország vesz részt, és most állítják fel irányítási struktúráikat és döntenek cselekvési tervükről. A csoport következő találkozójára a spanyol elnökség idején kerül sor, és úgy gondolom, hogy azon az önök által felvetett kérdésekhez hasonló kérdésekkel fognak igen konkrét, közvetlen és azonnali módon foglalkozni.
<P>
Úgy gondolom, hogy az a megfelelő hely és fórum. Ezért van. Ezért jött létre ez a magas szintű csoport: hogy döntéseket dolgozzon ki és készítsen elő.
<SPEAKER ID="302" NAME="Elnök">
Megértem, hogy Higgins úr valószínűleg nem lesz elégedett, de úgy gondolom, hogy ez egy nehéz és egy olyan téma, amely valószínűleg egy bizonyos ponton maga is megérdemel egy kérdést.
<P>
Tárgy: A vállalatok társadalmi felelősségvállalása
<P>
A "Protect, Respect, Remedy” című, 2009. november 10-11-én, Stockholmban megrendezett konferencia alkalmából a jelenlegi és a soron következő spanyol elnökség felszólította az Európai Uniót és a tagállamokat, hogy mutassanak példát a vállalatok társadalmi felelősségvállalása terén. 2007 márciusában a Parlament kérte egy mechanizmus bevezetését, amely megkönnyíti a vállalatok által elkövetett visszaélések áldozatai számára a kártérítési keresetek európai bíróságokhoz történő benyújtását, kiterjeszti a vállalatvezetők azon felelősségét, hogy minimálisra csökkentsék vállalataik környezetre és emberi jogokra gyakorolt negatív hatását, valamint pontosan meghatározott beszámolási standardokat hoz létre nemzetközi szinten. Nyilatkozatában a Tanács kiemeli az elért eredményeket, valamint sürgeti, hogy jöjjön létre olyan közös keret, amely kimondottan előírja az állam védelmi kötelezettségét, biztosítja, hogy az üzleti világ tartsa tiszteletben az emberi jogokat, valamint ezek megsértése esetén szankciókat rögzít.
<P>
Milyen kötelező érvényű jogi eszközöket javasol a Tanács annak érdekében, hogy a vállalatok tiszteletben tartsák a gondosság és a beszámolási kötelezettség elvét, valamint hogy az emberi és környezeti jogoknak a felelősségi körükön belül történő megsértése esetén a vállalatokat szankcionálni lehessen?
<SPEAKER ID="304" NAME="Diego López Garrido">
a Tanács soros elnöke. - (ES) Hivatkoznom kell a vállalatok társadalmi felelősségvállalásáról szóló 2009. november 10-11-i stockholmi konferenciára.
<P>
A konferenciát rendező svéd elnökség, valamint a soron következő és a jelenlegi spanyol elnökség azt a következtetést vonta le, hogy e tekintetben az Európai Uniónak globális vezető szerepet kell vállalnia, és példaként kell szolgálnia a Désir úr által felvetett kérdésben szereplő fontos témában. Ez a téma a vállalatok társadalmi felelősségvállalása a piacok létrehozása, a korrupció elleni harc, a környezetvédelem, valamint az emberi méltóság és az emberi jogok munkahelyen történő védelme tekintetében, különösen annak figyelembevételével, hogy az Európai Unió a világ legnagyobb gazdasága és a fejlesztési együttműködés legnagyobb hozzájárulója. Európa számos multinacionális vállalatnak ad otthont. E vezető szerep átvételére igen kívánatos hely.
<P>
Alapvetően a társadalmi felelősségvállalásnak három összetevője van - védelem, tiszteletben tartás és jogorvoslat. Az államnak védelmet kell biztosítania, ez az emberi jogok különösen a vállalatok részéről történő megsértése tekintetében jogalkotást, kialakítandó szabályokat jelent. Az üzleti világban az emberi jogok tiszteletben tartásának felelőssége és valamennyi érintett fél részéről a megfelelő jogorvoslathoz való hozzáférés biztosításának felelőssége áll fenn, amelynek célja az emberi jogok védelme és megerősítése.
<P>
Szeretném hangsúlyozni, hogy rendelkezésünkre áll már egy másik eszköz is, az európai polgárok Alapjogi Chartája, amely jogilag kötelező érvényű, és amely azt jelenti, hogy első alkalommal, európai szintet is beleértve, létezik védelem olyan ügyek tekintetében, amelyekre a társadalmi felelősségvállalás elképzelése vonatkozik.
<P>
Valamennyi érdekelt félnek részt kell vennie. A koncepció, az említett hármas kritérium, a védelem, a tiszteletben tartás és a jogorvoslat megvalósítása érdekében párbeszédet kell folytatni az Európai Unión kívüli államokkal, a civil társadalommal, a szakszervezetekkel, a vállalatokkal, beleértve a kis- és középvállalkozásokat is. A spanyol elnökség ezt továbbra is támogatja. Március 25-26-án Palma de Mallorcán egy konferenciának ad otthont, amely a vállalatok társadalmi felelősségének intézményesítésével foglalkozik, a társadalmi párbeszéddel való kapcsolata szempontjából.
<P>
A konferencia azt fogja megvizsgálni, hogy e keretrendszert miként lehet felvenni azon eszközök közé, amelyeket az EU és tagállamai tevékenységeikben fel tudnak használni, beleértve a spanyol elnökség programjának ismertetése során ma reggel említett témával, az EU 2020 stratégiával összefüggésben. A társadalmi felelősségvállalás célkitűzésének ott is jelen kell lennie.
<SPEAKER ID="305" NAME="Harlem Désir" AFFILIATION="S&amp;D">
Köszönöm, miniszter úr, a válaszát. Gratulálok a stockholmi konferencia folytatásaként márciusban Palma de Mallorcán megrendezendő konferenciára vonatkozó kezdeményezéshez.
<P>
A probléma abban áll, hogy multinacionális vállalatokkal van dolgunk; amint mondta, Európának vezető szerepet kell vállalnia a vállalatok társadalmi felelősségvállalása terén, de vezető szerepet kell vállalnia az Európán kívül található európai vállalatok magatartása tekintetében is. A probléma abban áll, hogy ezek a leányvállalatok önálló jogalanyok. Terveznek-e olyan jogi eszközt, amely lehetővé tenné, hogy az anyavállalatokat kötelezzék a világ más részein fekvő leányvállalataik magatartása tekintetében történő felelősségvállalásra, ha ez utóbbiak elmulasztják a környezettel kapcsolatos kötelezettségeiket vagy az emberi, illetve a munkavállalói jogok tiszteletben tartását. Mert ha nem vezetik be ezt a kötelezettséget, az európai vállalatok a világ más részein található leányvállalataik magatartásán keresztül elkerülik a vállalatok Európa által támogatni kívánt társadalmi felelősségvállalását.
<SPEAKER ID="306" NAME="Diego López Garrido">
a Tanács soros elnöke. - (ES) Úgy gondolom, hogy az Európai Uniónak Európa-szerte támogatnia kell a helyes gyakorlatot, és ez jogalkotási javaslatokhoz vezet, amelyek javíthatják ezt a helyzetet.
<P>
Figyelembe kell vennünk a társadalmi felelősségvállalás azon részét, amelyet jogilag kötelező érvényű résznek fogunk hívni, amely mindenekelőtt az emberi jogok tiszteletben tartásával van összefüggésben. Van egy önkéntes rész is, amely nem kötelező gyakorlatokból áll. Ezért fontos, hogy európai szinten és azon túl e kérdések kezelésére fórumok jöjjenek létre. Ezek közül néhány már működik. Például a tagállamok magas szintű csoportja hathavonta találkozik a társadalmi felelősségvállalással összefüggő tapasztalatok megvitatása céljából.
<P>
Úgy gondolom továbbá, hogy a jelenlegi gazdasági válság idején még fontosabb, hogy ezen irányvonalak mentén dolgozzunk, valamint munkálkodjunk a versenyképesség és a környezetvédelem érdekében, amit össze kell kapcsolni a társadalmi integrációval. Ez különösen igaz 2010-ben, amely a szegénység és a társadalmi kirekesztés elleni küzdelem éve.
<P>
Véleményem szerint ennek kell a kezdőpontnak lennie, és ebben az összefüggésben, valamiben, ami egy bizonyos mértékig még mindig úttörő, kell ezeket a fórumokat kialakítani, ahol minden érintettnek részt kell vennie a további intézkedéseket elindító párbeszédben. Úgy gondolom azonban, hogy a párbeszéd e szakaszát, amely teljes mértékben alapvető fontosságú, közös fellépésen keresztül kell kezelnünk, ami eddig gyakorlatilag példa nélküli volt.
<SPEAKER ID="307" NAME="Ádám Kósa" AFFILIATION="PPE">
(HU) Üdvözölni szeretném a miniszter úr egy kijelentését, hogy a jó példákat szeretné kiemelni. Mindannyian tudjuk, hogy az Európai Unió egy súlyosan öregedő társadalom, s a vállalatoknak van felelősségük abban, hogy a rokkantnyugdíjba távozó emberek egészségi állapota megőrződjön. Tervezi-e a Tanács, hogy szorgalmazza a vállalatoknál, hogy a nyugdíjba vonuló emberek szakértelmét a civil szektorban hasznosíthassák. Tehát, hogy aktívak maradjanak, és ne álljanak le a nyugdíjba menetel után.
<SPEAKER ID="308" NAME="Hans-Peter Martin" AFFILIATION="NI">
A Tanács tisztelt soros elnöke, az ön által említett kérdés nagyon régóta foglalkoztat bennünket. Az elhangzottakból sok minden 10 vagy 15 évvel ezelőtt is elhangozhatott volna. Ezért van néhány konkrét kérdésem. Egyetért azzal, hogy a vállalati társadalmi felelősségvállalás elfogadásának megfelelő végrehajtása és láthatóvá tétele érdekében szankciókra és ösztönzőkre is szükség van? Gondolja, hogy az Európai Unió bevezetheti a megnevezés és a megszégyenítés rendszerét? Ha figyelembe vesszük, hogy a termékeket milyen gyakran címkézik, azt is elképzelhetőnek tartja, hogy a vállalatok termékeit egyértelmű hivatkozással jelölik meg, hogy megfelelnek-e a vállalatok társadalmi felelősségvállalására vonatkozó alapvető szabályoknak vagy sem? Olyan sokféle jelöléshez hozzászoktunk már. Miért nem használjuk ezt a módszert a társadalmi területen is?
<SPEAKER ID="309" NAME="Diego López Garrido">
a Tanács soros elnöke. - (ES) Egyetértek az első hozzászólással, amennyiben úgy gondolom, hogy ez az alapja annak, amit én az Európai Unió, valamint az Európai Unión kívüli államok, a civil társadalom, a szakszervezetek, a vállalatok és az érdekelt felek közötti párbeszédnek hívtam, és természetesen az emberek részvétele, amelyre a tisztelt képviselő hivatkozik, teljes mértékben elengedhetetlen.
<P>
Úgy gondolom, hogy eljött az ideje, hogy ezt és az ön által említetteket megvitassuk, de véleményem szerint ezt annak a kérdésnek az általános, átfogó megközelítése részévé kell tenni, amellyel valószínűleg első alkalommal vagy majdnem az első alkalommal foglalkozik az általam említett magas szintű csoport és a márciusban tartandó konferencia. Véleményem szerint a vitákra ott kell sort keríteni, és célkitűzéseink elérésének ez a legjobb módja.
<P>
Néha jobb ösztönzőket alkalmazni, máskor pedig jobb a szankciók útját választani. A szankciók útja nem mindig a legjobb. Úgy gondolom, hogy ez integrált vizsgálatot kíván, mert véleményem szerint integrált jövőképre és intézkedéscsomagra, nem pedig egymást követő egyedi intézkedésekre van szükségünk, végül is a teljes probléma és az általa képviselt, nagy lehetőséget hordozó kérdés, a társadalmi felelősségvállalás integrált megközelítésére.
<P>
Tárgy: Az uniós pénzügyi felügyelet
<P>
Az EKB elnöke, Jean-Claude Trichet 2009. december 7-én, hétfőn a következőket mondta az Európai Parlament Gazdasági és Monetáris Bizottságában az uniós pénzügyi felügyeletről és az Európai Unió pénzügyminisztereinek megállapodásáról: "Nem feltétlenül ez a legjobb megoldás”, mert például nem biztosít közvetlen utasítási hatásköröket a tervezett uniós hatóságoknak.
<P>
Hogyan kívánja biztosítani a Tanács, hogy a transznacionálisan tevékenykedő bankok, biztosítótársaságok, pénzügyi szolgáltatók, befektetési alapok, illetve fedezeti alapok ne tudják kivonni magukat a hatékony felügyelet alól a továbbra is széttöredezett nemzeti illetékességek révén?
<SPEAKER ID="311" NAME="Diego López Garrido">
a Tanács soros elnöke. - (ES) Martin úr, egyértelműen azt gondolom, hogy az EU európai szinten megfelelő felügyeletet gyakorol a pénzügyi rendszer felett, és bizonyára ebben a helyzetben súlyos válságból kell kilábalnunk. Ezt két alapvető dimenzión keresztül hajtja végre, amelyeket a pénzügyi felügyeletről szóló irányelvek határoznak meg, az a hat irányelv, amelyeket a Bizottság az elmúlt évben dolgozott ki, és amelyekről most a Tanácsnak és e Parlamentnek meg kell állapodnia. Ezt a megállapodást a spanyol elnökség alatt el szeretnénk érni. Ezért erről főként e Házzal fogunk beszélni.
<P>
Másrészt az Európai Rendszerkockázati Testületen keresztül létezik az úgynevezett makroszintű prudenciális felügyelet, amely a pénzügyi stabilitás biztosítása és a pénzügyi rendszer zavarainak csökkentése érdekében a súlyos válságok megelőzésére törekszik. Másrészt létezik az úgynevezett mikroszintű prudenciális felügyelet, amelyre szerintem Martin úr tulajdonképpen a kérdésében utalt.
<P>
Ez három - banki, biztosítási és értékpapírpiaci - európai hatóság. E felügyelet célja a mélyrehatóbb felügyelet, elnézést az ismétlésért, és az egyes pénzügyi jogalanyok zavarainak csökkentése, ezáltal az ilyen jogalanyok ügyfeleinek védelme.
<P>
A Tanács, amint említettem, e tekintetben egyszer s mindenkorra közös álláspontot fogadott el. Először is, az elmúlt év októberében a Tanács politikai megerősítést tett, és politikai bizalmat szavazott a makroszintű felügyeletnek, majd decemberben a mikroszintű felügyeletnek és az egész jogalkotási csomagnak. Amint említettem, ez olyan valami, amire rendes jogalkotási eljárás vonatkozik, és ezért ebben a Parlamentnek meg kell egyeznie a Tanáccsal.
<P>
Ennek a három bizottságnak létre kell jönnie és működnie kell. Szeretnénk, ha az irányelveket elfogadnák, lehetőség szerint még a spanyol elnökség első félévében, de mindenesetre szeretnénk, ha a bizottságok 2010 végére létre jönnének és működnének. Ez a Tanács célkitűzése.
<P>
Következésképpen az Európai Parlamenttel gyümölcsöző együttműködést várunk annak érdekében, hogy ezt a fontos lépést eredményre tudjuk vinni, amely véleményem szerint történelmi lépés, és összhangban van az Európán kívülről, a G20-aktól eredő megközelítésekkel, mivel az Egyesült Államok hasonló szabályozást készít elő. Véleményünk szerint ez az egyik olyan kihívás, amellyel szembe kell néznünk annak érdekében, hogy elkerüljük a mostanihoz hasonló, a pénzügyi rendszerből eredő, a szabályozás hiánya és - amint a képviselő korábban említette - a pénzügyi rendszeren belül az egyes vezetők felelőtlensége miatti válságot.
<SPEAKER ID="312" NAME="Hans-Peter Martin" AFFILIATION="NI">
Köszönöm a véleményét, López Garrido úr. Említette az Európai Rendszerkockázati Testület makroszintű felügyeleti területét. Bizonyára tudja, hogy e tekintetben máris erőteljes kritikák hangzanak el, először is a Testület méretét illetően, mivel azt ismételten a tipikus európai arányrendszernek megfelelően határozták meg. Másokhoz hasonlóan ön is látja annak kockázatát, hogy a Testület számára lehetetlen lesz a hatékony munkavégzés?
<P>
Az Európai Rendszerkockázati Testülettel kapcsolatos második probléma függetlenségének hiánya. Gondolja, hogy a spanyol elnökség alatt előre tudnak lépni, valamint megpróbálnak nagyobb függetlenséget biztosítani, és a Testület mérete terén megfelelő módosításokat tenni, mert ezen az alapon nehéz lesz az ésszerű munkavégzés?
<SPEAKER ID="313" NAME="Diego López Garrido">
a Tanács soros elnöke. - (ES) Úgy gondolom, hogy a Bizottság erre tett javaslatot. Megállapodás született, végül sikerült megállapodást elérni, konszenzust a Tanáccsal, ami nem volt könnyű. A svéd elnökség és a Bizottság keményen dolgozott az Ecofin Tanácsban e megállapodás elérésén és íme itt van. Most itt van az Európai Parlamentben, és a Parlamentnek kell képviselnie ezt a megközelítést, ahogy ön és mások is hangsúlyozzák.
<P>
Ezen a helyen kell elérni a két oldal közötti megállapodást. Tanácsi szinten konszenzus van, és meglátjuk, hogy az Európai Parlamenttel tudunk-e konszenzust elérni.
<P>
Úgy gondolom, hogy az ön által említett témák, másokhoz hasonlóan, tökéletesen védhetők és vitathatók, és biztos vagyok abban, hogy az Unió két jogalkotási szerve, a Tanács és az Európai Parlament megállapodásra jut, mivel erre feltétlenül szükség van.
<SPEAKER ID="314" NAME="Seán Kelly" AFFILIATION="PPE">
A javasolt pénzügyi felügyelet részeként a spanyol elnökségnek szándékában áll-e, hogy ajánlást tegyen a nagyobb bankoknál az ügyvezetők fizetésének behatárolására, valamint a sok problémát okozó és bennünket a mostani ingoványba taszító groteszk bónuszkultúra korlátozására vonatkozó helyes gyakorlatra?
<SPEAKER ID="315" NAME="Nikolaos Chountis" AFFILIATION="GUE/NGL">
Elnök asszony, López Garrido úr, az Európai Unió által gyakorolt pénzügyi felügyelet kérdését szeretném összekapcsolni a londoni City befektetési alapjainak, köztük az Európai Unióban székhellyel rendelkező alapok spekulatív intézkedésével. Cikkek számolnak be arról, hogy az alapok vezetői a görög kormány és mások euróban jegyzett kötvényeinek esésére, valamint adósságra és deficitre számítanak, így nehezítik a hitelfelvételt.
<P>
Meg tudná nekem mondani, hogy milyen konkrét intézkedések hozhatók az Európai Unió tagállamai gazdaságának a magas kockázatú befektetési alapok, köztük az Európai Unióban székhellyel rendelkező alapok spekulatív támadásaival szembeni védelmére?
<SPEAKER ID="316" NAME="Diego López Garrido">
a Tanács soros elnöke. - (ES) Igen, úgy gondolom, hogy a pénzügyi jogalanyokkal kapcsolatban lehet beszélni helyes gyakorlatról. Olyan vitát nyitunk, amelynek középpontjában ezek a pénzügyi felügyeleti rendszerek állnak, és úgy gondolom, hogy ez a megfelelő hely, ahol azon irányelvek mentén lehet dolgozni, és elő lehet segíteni az ön által említett néhány elemet, Kelly úr, még az irányelvek részeként is.
<P>
Azt is gondolom, hogy ezen irányelveken belül van hely a második felszólaló által tett javaslat számára is, amely irányelveket e Házban meg fognak tudni vitatni, például a tárgyalt felügyeleti követelményeken belül a fedezeti alapok szabályozásával vagy az Unió Tanácsának jelenlegi elnöke által ma reggel itt említett témával, az adóparadicsomok megszüntetésével kapcsolatban.
<P>
Mindennek, a felvetett elképzeléseknek megvan a helye, és tökéletesen beleillenek az e Házban a következő hónapokban a reformról, ahogy az Európai Tanács akkor hívta, a pénzügyi rendszer felülvizsgálatának teljes és tényleges reformjáról folytatott vitába. Egy alapos és fontos reform tehát, amelyben az önök által felvetett valamennyi kérdésnek és vitának helye lesz.
<P>
Tárgy: Az euróövezet szerepe Görögország pénzügyi helyzetének keretében
<P>
A legutóbbi európai csúcstalálkozó alkalmával a Görögország pénzügyi helyzetének súlyosságával, illetve a hasonló helyzetben lévő államok támogatásával kapcsolatosan tett nyilatkozatok ellentétesek voltak. Míg Angela Merkel hangsúlyozta az euróövezetbe tartozó összes országnak a többi országban történtekkel szembeni közösségi felelősségét, Fredrik Reinfeldt kijelentette, hogy a Görögországban kialakult helyzet az "ország belső problémája, amelyet nemzeti döntésekkel kell megoldani”.
<P>
Hogyan képzeli az elnökség a tagállamok közötti szolidaritást, különösen az euróövezetbe tartozó tagállamok között arra az esetre, ha valamelyiküket a csőd veszélye fenyegetné? Helyénvalónak ítéli-e az Elnökség, hogy az Európai Központi Bank által nyújtott garanciák és hitelek hozzásegítik a költségvetési hiány ördögi körét fenntartó kormányokat ahhoz, hogy elkerüljék a spekulációt és a tagállamok hitelképességének esetleges csökkenése jelentette végzetes következményeket?
<P>
Úgy véli-e, hogy a Stabilitási és Növekedési Paktumban meghatározott szankciókon kívül a megelőző ellenőrzések megerősítésére is szükség van a foglalkoztatás és a növekedés eladósodott tagállamokban történő fokozása érdekében, mielőtt pénzügyi helyzetük jelentős mértékben tovább romlik?
<SPEAKER ID="318" NAME="Diego López Garrido">
a Tanács soros elnöke. - (ES) Az Európai Unió szerződései a hatásköröket egyértelműen szétválasztják. A tagállamok gazdaságpolitikái az Unió közös érdekét szolgálják, ugyanakkor a nemzeti költségvetések az egyes tagállamok hatáskörébe tartoznak.
<P>
Tekintettel arra, hogy az Unió 16 országában közös valutát használnak, ugyanakkor az ennek bővítésére irányuló szándék mint a monetáris unió elképzelése olyan valami, ami a Maastrichti Szerződésben a lehető legátfogóbb célkitűzésként jelenik meg, természetesen betartják a költségvetésre vonatkozó tagállami szabályokat, mivel ez egészében érinti a gazdaságot és a pénzügyi rendszert.
<P>
Ezért el kell kerülni a túlzott államháztartási hiányt, ami a gazdasági és monetáris unió működéséhez alapvető fontosságú; a kettő közül pedig, el kell ismerni, a leginkább fejlett a monetáris unió és nem annyira a gazdasági unió.
<P>
Ennélfogva a Stabilitási Paktum, és ennélfogva korábban a Maastrichti Egyezmény, ma az Európai Unió működéséről szóló szerződés 123. cikke tiltja a deficitet vagy ennek a deficitnek a fedezetére szolgáló, az Európai Központi Bank és az eurót használó tagállamok központi bankjai által történő hitelnyújtást. A szerződés szerint továbbá sem az Unió, sem pedig a tagállamok nem vállalják át egy másik tagállam központi kormányának vagy más állami hatóságának kötelezettségeit, illetve nem felelnek azokért.
<P>
Ezért minden tagállamnak felelősséget kell vállalnia a tartozásai tekintetében vállalt kötelezettségeiért, és a Tanács kijelentette, hogy ez valamennyi tagország kötelezettsége, és továbbra is bízik abban, hogy Görögország és a többi tagállam nemzeti gazdasági és pénzügyi környezetük szilárdságának megőrzése érdekében gazdasági egyensúlyhiányuk javítása tekintetében minden szükséges döntést meghoznak.
<P>
Nem szabad elfelejteni, hogy indokolt esetben a gazdaságpolitikák felügyeletét megelőzi a túlzott hiány esetén követendő eljárás. A Tanács Görögország esetét reményeink szerint februárban fogja megvitatni. Valószínű, hogy azután a Bizottság kezdeményezési jogától függően ajánlásokat fogadnak el, és így stratégiákat dolgoznak ki oly módon, hogy az Európai Unió az egyes tagállamok által esetlegesen átélt nehéz helyzetekben és körülmények esetén tájékozódhasson vagy bevonását kérhesse.
<SPEAKER ID="319" NAME="Rodi Kratsa-Tsagaropoulou" AFFILIATION="PPE">
Elnök asszony, López Garrido úr, emlékeztettek bennünket a szerződésnek a túlzott hiány esetén követendő eljárásról szóló cikkeire. A Parlament ismeri ezeket a cikkeket. Úgy érzem azonban, hogy további tájékoztatást adhatnának arról, hogy Zapatero úr mire gondolt, amikor az euróövezeten belüli szolidaritásról, a különös pénzügyi problémákkal küzdő országokkal való szolidaritásról beszélt. Talán a támogatások tekintetében a központ és a régiók között van lehetőség jobb pénzügyi koordináció megvitatására? Az Európai Uniót máris megterhelő és bizonyos országok vonatkozásában sajátos következményekkel járó pénzügyi és szociális dömping elkerülése érdekében talán van lehetőség jobb pénzügyi koordinációra? Kifejtené bővebben, amit azzal kapcsolatban korábban mondott, hogy mit értett Zapatero úr szolidaritás alatt?
<SPEAKER ID="320" NAME="Diego López Garrido">
a Tanács soros elnöke. - (ES) Az Európai Unió a világ olyan régiója, ahol a szolidaritást igen láthatóan gyakorolják. Például Görögország vagy országom, Spanyolország esetében nagyfokú szolidaritást tapasztaltunk az Európai Unió részéről az európai alapokon és a strukturális alapokon keresztül, amelyek a továbbra is fennálló európai szolidaritási politika alapvető elemei.
<P>
Ezekhez fogható a világon sehol máshol nem létezik. Ez számos országban szembetűnő haladást tett lehetővé, olyasmit, ami az országok egésze számára hasznos, miközben piacokat nyit meg. Ugyanakkor régiómodernizálásra utaltak át bizonyos összegeket. Ez a szolidaritás világos példája. Ezeket az alapokat természetesen megfelelően kell használni, és ezeket az Európai Unió ellenőrzi, ami tökéletesen logikus. Igenis van tehát szolidaritás.
<P>
A szolidaritás egy másik formája, amely egyértelműen a szerződésből fakad. Ön főképpen a szerződésre utalt. A szerződés meghatározza a tagállamok kötelezettségét, hogy koordinálják gazdaságpolitikájukat, szociálpolitikájukat és foglalkoztatási politikájukat. Az Európai Unió működéséről szóló szerződés 5. cikke ezt egyértelműen meghatározza, és kifejezésre kerül az Európai Unió szolidaritása is: a koordinált gazdaságpolitika érdekében folytatott eszmecserében és a célkitűzések közös elfogadásában.
<P>
A különböző európai országokban a válság nyomán bekövetkezett számos jelenlegi probléma nem lett volna annyira erős, ha a gazdasági unió korábban létrejött volna, mivel a gazdasági unió megállt. A monetáris unió előrehaladt, de a gazdasági unió megállt, és az Európai Unióban a gazdaságpolitikák koordinációjának szinergiái nem mutatkoztak meg, aminek egy szóval be kellene következnie. Ez az, amit a szerződés végül is javasol.
<P>
Az Európa 2020 stratégia, az oktatási beruházások, a szakosodás és a munkamegosztás tekintetében meghatározandó célkitűzések, valamint az éghajlatváltozás elleni küzdelem szintén olyan elemek, amelyekről meg kell állapodnunk, és amelyek a szolidaritáshoz tartoznak. A szolidaritás ott is igen egyértelműen kifejezésre kerül egy olyan kontinensen, az Európai Unióban, amelynek mindig a lehető legegységesebbnek kell lennie. Természetesen eléggé logikusan ez nem akadályozza meg, hogy a szerződés előírja, hogy a tagállamoknak adósságszintjük és az általuk vállalt hitelek tekintetében is felelősségét kell vállalniuk. Ez természetesen az egyes államok felelőssége. Létezik azonban a piac, a szociálpolitikák, a strukturális politikák, a regionális politikák teljes kontextusa, és reményeim szerint a jövőben a gazdasági, a szociál- és a foglalkoztatáspolitikák koordinációja, amely kétségtelenül a szolidaritás kontextusát képezik.
<P>
Ez az Unióban a szolidaritási politika legkívánatosabb, legmélyebbre és legtávolabb ható formája.
<SPEAKER ID="321" NAME="Janusz Władysław Zemke" AFFILIATION="S&amp;D">
Szeretnék feltenni egy kérdést, mivel ön azt mondta, miniszter úr, hogy a görögországi igen súlyos helyzetet felvetik az ez év februári bizottsági ülésen. Igaz, hogy a válság Görögországban igen súlyos, de mindannyian jól tudjuk, hogy ez sajnos elterjedhet. A következőt szeretném kérdezni: a bizottsági fórumon kívül nem kellene érdemibb megbeszélést kezdeniük az Európai Központi Bankkal? Én is azt gondolom, hogy ez egy fontos szerv, amelynek a görögországi helyzet vonatkozásában itt aktívabbnak kellene lennie.
<SPEAKER ID="322" NAME="Diego López Garrido">
a Tanács soros elnöke. - (ES) Úgy gondolom, hogy minden szervnek megvan a saját munkaterülete. Ez az európai gazdasági és monetáris unió egyik legfontosabb jellemzője, és ez adja meg hitelességét.
<P>
Igaz, hogy a Tanács meg fogja vitatni Görögország esetét, ami eléggé logikus, hiszen Görögország az Unió egyik tagállama, és nyilvánvaló, hogy a másik tagországban történő dolgok mindannyiunkat érintenek. Érintenek bennünket az Európán kívüli országokban történő dolgok, nem is beszélve az azon a helyen történő dolgokról, ahol egységes piac és 16 ország esetében közös valuta van.
<P>
Logikus, hogy a szerződésben meghatározott keretek között ezt megvitatják, és ez a jelenlegi körülményeknek megfelelőnek ítélt, és ebben az esetben a Görögországnak ajánlott költségvetési és gazdasági stratégia alapján történik, ami kétségtelenül Görögország javát fogja szolgálni.
<P>
A szerződés meghatározza az Európai Központi Bank feladatait, a pénzügyi stabilitás és az árstabilitás tekintetében meghatározott feladatait, amelyeket független helyzetből kell ellátnia. Az Európai Központi Bank függetlensége az Európai Unió alapvető elve, amely nagyfokú hitelességet biztosít gazdasági és pénzügyi rendszerünknek, valamint közös valutánknak, az eurónak. A függetlenség ezen elvét tiszteletben kell tartani, mert ez az általunk az Európai Unióban több évvel ezelőtt elfogadott gazdasági és monetáris unió alapvető eleme.
<SPEAKER ID="323" NAME="Elnök">
Miniszter úr, köszönöm az elnökségük idejére eső, ezen első kérdések óráján való részvételét.
<P>
Az idő hiányában megválaszolatlanul maradt kérdések írásban kerülnek megválaszolásra (lásd a mellékletet).
<P>
Ezzel a kérdések órája véget ért.
<P>
(Az ülést 19.15-kor felfüggesztik és 21.00-kor folytatják.)
