<CHAPTER ID="005">
A Tanács magyar elnökségének tevékenységi programja (vita) 
<SPEAKER ID="044" NAME="Elnök">
A következő napirendi pont a Tanács és a Bizottság nyilatkozatai a Tanács magyar elnökségének tevékenységi programjáról.
<P>
Most egy újabb ország látja el a soros elnökséget. Magyarország első alkalommal tölti be az elnökséget, ami mindig nagyon fontos eseménynek számít az Európai Unióban. A belga elnökség ideje alatt az elnökséggel és a Tanáccsal való együttműködés új módjait dolgoztuk ki, adminisztratív, bizottsági, miniszteri és elnökségi szintű, azaz az elnökség és az Európai Parlament elnöke közötti találkozók révén. A magyar elnökség alatt is folytatni fogjuk ezeket az együttműködési módokat, ahogy ebben megállapodtunk Orbán miniszterelnök úrral. Ma megvitatjuk a magyar elnökség tevékenységi programját. Köszöntöm Orbán miniszterelnök urat az Európai Parlamentben. Örülünk annak, hogy a hat hónapos időszakkal és az együttműködésünkkel kapcsolatban sok ügyet alaposan megvitathatunk majd.
<SPEAKER ID="045" NAME="Viktor Orbán" LANGUAGE="HU">
Mélyen tisztelt hölgyeim és uraim! Örülök, hogy a jelenlétünk ilyen nagy érdeklődést váltott ki az Európai ... (A Parlament elnöke átveszi a szót).
<SPEAKER ID="046" NAME="Elnök">
Tisztelt kollégák! Megértjük, hogy ez egyfajta demonstráció, és önök kifejtették véleményüket, de kérem, hagyjuk ezt most. Folytatnunk kell a vitát.
<SPEAKER ID="047" NAME="Viktor Orbán" LANGUAGE="HU">
Örülök annak, hogy az Európai Parlament ülései mozgalmasság és performanszok tekintetében semmivel sem maradnak el a magyar parlament üléseitől, úgyhogy otthon érzem magam.
<P>
Köszönöm szépen a meghívást, tisztelettel köszöntöm a Parlament képviselőit, Barroso elnök urat és az Európai Parlament elnökét, régi jó barátomat is.
<P>
Tisztelt hölgyeim és uraim! Először is szeretném leszögezni, hogy megtiszteltetés számomra, hogy soros elnökként itt ma fölszólalhatok. Önöknek természetesen ez féléves rutinmunka, minden félévben látnak itt egy miniszterelnököt, aki éppen a soros elnökség programját terjeszti elő. A mi szempontunkból, magyarok szempontjából ez jóval fontosabb, mint féléves rutin. A mi számunkra ez egy történelmi igazságtétel, hogy ma itt állhatunk. Szeretném önöket emlékeztetni arra, hogy a második világháborút követően Magyarország adta a legtöbb emberi életet és vért a szabadságért és a demokráciáért. Mind a forradalom során 1956-ban, mind az azt követő megtorlások során. Mi voltunk azok, akik először megbontottuk a kommunista rendszert, először szálltunk szembe fegyveresen a szovjet birodalommal és mi bizonyítottuk be a világnak azt, hogy a kommunista doktrína az nem egy ártalmatlan ideológia, hanem egy veszedelmes fenyegetés a nyugati civilizációra. Kiütöttük az első téglát a kommunizmus falából, és ezen a résen aztán a huzat kivitte az egész kommunista rendszert.
<P>
Tisztelt hölgyeim és uraim! Ezért úgy érzem, hogy mi, magyarok joggal mondhatjuk, hogy sokat tettünk azért, hogy Európa újra egységes legyen. Ezért egyfajta történelmi igazságtétel a magyarok számára, hogy ma itt Magyarország miniszterelnöke soros elnökként szólalhat föl. Szeretném önöket biztosítani arról, hogy mi az ő nyomdokaikban járunk, az ő eszméikkel a forradalmárok, az 56-os forradalmárok eszméivel és hitével akarjuk szolgálni az európai egység ügyét.
<P>
Tisztelt hölgyeim és uraim! Mi Közép-Európában, így mi, magyarok is, egységes Európában voltunk mindig is, és vagyunk most is érdekeltek. Az európai egységhez azonban, annak megteremtéséhez és megtartásához is erő kell. Húsz évvel ezelőtt Európának volt ereje, hogy felülkerekedjen a megosztottságon és egységessé váljon. Megértette, hogy van egy történelmi pillanat, amit meg kell ragadnia, hogy Európát újraegyesítse. Erre az erőre is emlékeztet a "Strong Europe”, amely a magyar elnökség hívószava.
<P>
Tisztelt hölgyeim és uraim! Ma egy ugyanolyan súlyú kihívás előtt állunk, mint húsz évvel ezelőtt, ezért talán nincs túlzás abban, ha azt mondjuk, hogy az elmúlt húsz év legnehezebb éve előtt áll az Európai Unió. Most egy világválság viharain kell úrrá lennünk, és egy teljesen átalakuló, újraosztott világgazdaságban kell megtalálni Európa helyét. Azon az állásponton vagyok, hogy a helytállás érdekében Európának egységesnek kell maradnia, s az egységhez ma is erő kell. Meggyőződésem, hogy az Európai Unió valamennyi tagországa, köztük az én hazám is, csak akkor lehet erős és sikeres, ha maga az Európai Unió is erős. Ha erős, akkor választ ad a globális versenyképességi kihívásokra, demográfiai kihívásokra, környezetei, klíma- és biztonsági kihívásokra. A kérdés csak az, hogy honnan merítheti Európa az erejét. Erre a kérdésre akkor kapjuk meg a választ, ha egy másik kérdést is fölteszünk, amely úgy hangzik, hogy mi gyengíti ma le Európát? Mi az, ami az egész civilizációnk versenyképességét rongálja ma? Nyilvánvalóan nem más földrészek fenyegetnek bennünket, nem is egy idegen ideológia fenyeget bennünket, épp ellenkezőleg, egy nagyon gyakorlatias probléma a mi igazi problémánk. Nagyon rövid, egyszerű szóval írja le az angol nyelv, ezt úgy hívják, hogy adósság. Európa erejét ma az irdatlan adósságtömeg kezdi ki és emészti föl. A válság utáni új világ új versenyében a nyugati világ, és benne Európa számára az adósság jelenti a legnagyobb hátráltató erőt és a legnagyobb kockázatot.
<P>
Tisztelt hölgyeim és uraim! A magyar elnökségnek meggyőződése, hogy az adósságot egyetlen módon lehet legyőzni, és ezt úgy hívják, hogy munka. Mi, magyarok ezt pontosan tudjuk, mert a magyar gazdaság baját éppen az okozza, hogy nálunk otthon a legalacsonyabb a foglalkoztatás egész Európában, az egész Európai Unióban. Szégyellem még kimondani is, mindösszesen 55%. Márpedig ha nincs munka, ha nincs munkahely, akkor nincs pénz, akkor jön az adósodás, jön a hitel. Nos, tisztelt hölgyeim és uraim, nekünk a hagyományos európai mentalitás, amely a munkát megbecsüli, az igazi erőforrásunk a jövőt illetően. A munkát megbecsülő európai mentalitás tette sikeressé a mi civilizációnkat. Van egy európai viselkedési kódexünk, amelynek évszázadok óta az egyik sarokpontja a prudens gazdálkodás parancsa, vagyis hogy nem költhetünk el több pénzt, mint amit képesek vagyunk megtermelni. Ugyancsak alapvető európai érték az is, hogy nem terhelhetjük meg adóssággal gyermekeinket és az unokáinkat. Meggyőződésem, hogy a munka tiszteletéhez az a megfontolás, az a fölfogás is hozzátartozik, hogy csak akkor juthatunk hozzá valamihez, ha előtte megdolgoztunk érte. Ha előre megkaphatunk mindent, ami egyébként csak munkával eltöltött évek gyümölcseként járna, akkor a munkánk értelme megkérdőjeleződik, és a munkánk értelme egyre inkább a gyarapodó adósságunk törlesztése lesz, és az egész hozzáállásunk a munkához meg fog változni. Ez az a válság, amivel szembenézünk mindannyian.
<P>
Tisztelt hölgyeim és uraim! Az adósság diagnózisában mindenki egyetért. Olyan ez a számunkra, vitatkozó európai politikusok számára, mint egy betegség. A diagnózisban mindenki egyetért, de a terápia tekintetében óriási a vita. A kór ugyanakkor veszélyes, az idő pedig sürget. Az én véleményem, hogy nincs tehát sok idő vitatkozni, főleg nem azon, hogy egyes terápiákat, amelyek szokatlanok vagy újszerűek, éppen mert szokatlanok és újszerűek, eleve elutasítsunk. Bátorságra és nyitottságra van szükségünk ahhoz, hogy az egyes nemzetállamok kormányai és parlamentjei úrrá tudjanak lenni az adósságválságaikon. Ugyanakkor meggyőződésem, hogy Európa polgárai éppen ezt várják tőlünk. Munkahelyeket várnak, növekedést várnak, biztonságot várnak, ezért a magyar elnökség középpontjába, tisztelt hölgyeim és uraim, amelynek pontos leiratát ebben a kis könyvben megtalálják tételesen, ennek a magyar elnökségnek a középpontjában a gazdasági kérdések állnak, és a magyar elnökség prioritási listájának legelőkelőbb helyeit éppen a gazdasági és az adósságválsággal összefüggő kérdések foglalják el.
<P>
Tisztelt hölgyeim és uraim! Úgy látja a magyar elnökség, hogy az irány helyes, amelyet a Tanács kijelölt, mármint a válságkezelés iránya, de még további erőfeszítésekre van szükség, ezért mi meg vagyunk arról győződve, hogy létre kell jönnie az alapszerződés módosításának, és meg kell teremteni a jogi alapját annak, hogy a jelenlegi ideiglenes válságkezelő mechanizmus helyébe 13-tól egy állandó stabilitási mechanizmus lépjen. A magyar elnökség ennek érdekében mindent meg fog tenni. A magyar elnökség gondolkodásának középpontjában áll továbbá a gazdaságpolitikai koordináció erősítése, a gazdasági növekedés elősegítése és a fenntartható gazdasági növekedés a munkahelyteremtés érdekében. Ezért elnökségünknek kiemelt célja, és szeretném kérni ebben az önök együttműködését, hogy megszülethessen az a hat jogszabály, amely ezt a célt, a gazdaságpolitikai koordinációt segíti elő. Én elkötelezett együttműködést szeretnék kérni önöktől e tekintetben. A magyar elnökség egy parlamentbarát elnökség lesz, ezért kérem önöket, hogy mindent tegyenek meg azért, hogy ez a hat jogszabály velünk együttműködve minél hamarabb megszülethessen.
<P>
A magyar elnökségnek az a meggyőződése, hogy az eddigieknél következetesebben kell végrehajtani és jobban össze kell hangolni a tagországok strukturális reformjait. Az európai szemeszter megkezdődött, ez mindannyiunk számára újdonság, nemcsak nekünk, magyaroknak, önöknek is, hiszen ez egy teljesen új programja az Európai Uniónak. A Bizottság éves makrogazdasági növekedési jelentésével a szemeszter megkezdődött, szeretnék gratulálni Barroso elnök úrnak a kiváló dokumentumhoz, amely alkalmas az első lépés megtételére, és amely kijelöli azokat az irányokat, azokat a kérdéseket, amelyek majd az alapját adják az elnökségünk alatt a tanácsi formációkban lefolytatott vitáknak.
<P>
Tisztelt hölgyeim és uraim! Természetesen nemzeti kredibilitásra is szükség van, ha valaki Európa számára akar közös gazdaságpolitikát ajánlani. Szeretném önöket tájékoztatni, hogy jó esélyünk van arra, hogy hazám, amely hosszú ideig ült az Európai Unió szégyenpadján a túlzottdeficit-eljárás miatt, most reális esélyünk van arra, hogy kikerüljön ebből a helyzetből. A 2011-es évben Magyarországon a költségvetési hiány már 3% alatt lesz, és mi leszünk az egyike annak a két európai uniós tagállamnak, ahol az államadósság 2011-ben csökkenni fog. Ez az elnökségi programunk kredibilitásához feltétlenül szükséges.
<P>
Tisztelt hölgyeim és uraim! A magyar elnökség számára kiemelten fontos, hogy az egységes piacot megerősítsük. Mi úgy hisszük, az egységes piac megerősítése a gazdasági növekedés egyik lehetséges forrása. A meglévő korlátozásokat szeretnénk lebontani, deregulációt szeretnénk és az egységes piacot szeretnénk kiterjeszteni új területekre is, mint például a digitalizáció. Támogatjuk a kis-és középvállalkozások számára megalkotandó kedvező üzleti környezetet.
<P>
A magyar elnökség kiemelt témái között szerepel az energiapolitika és az innováció, amelyet egy közös csúcsértekezleten fogunk február 4-én megvitatni. Szeretném önöket tájékoztatni arról, hogy a magyar fölfogás szerint döntő jelentőségű, hogy a még meglévő, az energiapolitika területén meglévő szabályozási akadályokat elhárítsuk és a hiányzó infrastrukturális kapcsolatokat megteremtsük, hogy egy valóságos és átjárható energiapiac jöjjön létre Európában. Hasonlóan fontos célkitűzése a magyar elnökségnek, hogy Európa diverzifikált beszerzési útvonalakkal rendelkezzen az energia területén. Áttörés előtt áll az európai energiapolitika, létrejöttek a tagállamok között azok a megállapodások - a szlovák-magyar megállapodást a jövő héten fogom aláírni a szlovák miniszterelnök asszonnyal -, amelyek lehetővé teszik, hogy a Balti-tengertől az Adriáig, és Románia bevonásával a Fekete-tengerig az első észak-déli gázszétosztó rendszer megkezdhesse a működését, teljes interkonnektor jöjjön lére. Miután az elmúlt 40 évben keletben és nyugatban gondolkodtunk, hiányzik az észak-déli összeköttetés, e tekintetben tekintem áttörésnek az előttünk álló szerződéseket.
<P>
Tisztelt hölgyeim és uraim! A romastratégia kiemelt része a magyar elnökségnek, mert Európa hiába okos, ha nincsen szíve. Márpedig Európának csak akkor lesz szíve, hogyha a legnehezebb helyzetben lévő társadalmi csoportok számára a szociális beilleszkedés lehetőségét megteremti. Ez most nem a romastratégia megvitatásának időpontja, csak szeretném jelezni önökkel mint az ügyben érintett ország vezetője, hogy mindannyian a tűzzel játszunk, és ha nem sikerül Európa-szinten egy romastratégiát kialakítanunk, akkor a már letelepedett és bizonyos mértékig integrálódott roma közösségek Európában újra nomád életformát fognak választani és ezáltal a probléma a ma érintett országok területéről más országok területére tevődik majd át. Ez adja az indokát, hogy az egyébként nemzeti hatáskörbe tartozó romakérdésre egy európai stratégiai választ adjunk, és én személy szerint nagyon büszke lennék arra, hogyha nekünk mindannyiunknak közösen a magyar elnökség végére, júniusban sikerüljön elfogadnunk egy közös európai romastratégiát.
<P>
Tisztelt hölgyeim és uraim! Érintenem kell a bővítés kérdését is, dacára annak, hogy én is látom, hogy bővítési frász uralkodik Európában, ami érthető. A saját belső gondjainkon sem tudunk úrrá lenni, ilyen körülmények között újabb és újabb bővítési ötletekkel előállni rendkívül kockázatos dolog, mégis a magyar elnökség szeretné, ha visszatérne Európába a bővítési optimizmus. Szeretnénk, ha az Európai Unió megállapítaná, hogy egy be nem fejezett munka van itt még előttünk, hiszen nem minden európai nemzet, amely integrálható az európai közösségbe, van az Európai Unión belül. Sőt, személy szerint én igazságtalannak érzem azt is, hogy egy olyan ország, mint Horvátország, amely az elmúlt években jobb teljesítményt nyújtott például, mint Magyarország, aki belül van az Unión, még mindig kívül van, és nem engedjük be a tagállamok közé. A magyar elnökség ezért szeretné a horvát csatlakozási tárgyalásokat az aláírásig, a lezárás periódusáig elvinni.
<P>
Tudom, hogy kontraverzális téma a schengeni övezet kiterjesztése. Itt Romániáról és Bulgáriáról van szó, de mint ennek a térségnek jó ismerője, ráadásul határország ezzel a bizonyos területtel, én pontosan tudom, hogy ezek az országok fölkészültek, és bár tudom, hogy vitákra kell számítani a magyar elnökségnek, én mindig ki fogok állni, én személyesen mindig ki fogok állni amellett, hogy Bulgáriát és Romániát amint lehet, vagyis minél hamarabb, fogadjuk be a schengeni övezetbe.
<P>
Tisztelt hölgyeim és uraim! Szerepel a magyar elnökség programjai között a Duna-stratégia is, valamint az a meggyőződés, hogy az Uniónak továbbra is vezető szerepet kell vállalnia a klímaváltozás elleni globális küzdelemben, ezért szeretnénk, hogyha a 2010-es decemberi cancúni csúcs eredményei azok a végrehajtás fázisába jutnának, tovább tudnánk vinni a tárgyalásokat annak érdekében, hogy 2011 végére jogilag kötelező érvényű döntések szülessenek.
<P>
Tisztelt hölgyeim és uraim! Az időm lassan az udvariatlanság határát éri el, ezért csak megemlítem, hogy a magyar elnökség témái között még szerepel a családpolitika és a demográfiai helyzet megvitatása, és én azt szeretném ha intézményközi vitákat nem provokálva, de Magyarország hozzájárulhatna ahhoz, hogy az Európai Unió egyértelmű és határozott állásfoglalást alakítson ki a vallásszabadság ügyében, és föllépjen a keresztényüldözésekkel szemben. Az előttünk álló félév fontos kérdése.
<P>
Tisztelt hölgyeim és uraim! Végezetül, szeretném elmondani önöknek, hogy tudatában vagyok annak, hogy mindannyian politikusok vagyunk, akik ebben a teremben ülünk vagy éppen állunk. Megvannak a saját szempontjaink, a saját elveink, a saját elvtársaink, és megvannak a saját érdekeink is. Mindennek tudomásul vétele mellett én azzal a tiszteletteljes javaslattal fordulok önökhöz, hogy legyen önöknek bármilyen véleménye is a magyar belpolitikáról, ne keverjék össze a magyar belpolitikával kapcsolatos kritikai megjegyzéseiket és akcióikat az Európai Unió következő hat hónapjának soros magyar elnökségével. Ha összekeverik, én természetesen készen állok a harcra, de ha összekeverik, annak nem Magyarország látja a kárát, hanem elsősorban az Európai Unió teljes közössége, ezért az Európai Unió és az előttünk álló nehéz feladatok érdekében arra kérem önöket, hogy ezt a különbségtételt, amikor csak lehetőségük van rá, akkor végezzék el. A legutóbbi vitát is Magyarország visszaterelte a józan ész és az ésszerű diskurzus talajára, amikor Barroso elnök úrral megállapodtam, hogy a kritika alá vont médiatörvénnyel kapcsolatos európai uniós vizsgálatokat örömmel fogadjuk, az észrevételekről folyamatosan konzultálunk, és ha bármi kifogás megállapítható és verifikálható, akkor természetesen készen állunk arra, hogy módosítsuk a törvényt. Számunka ezek a kérdések nem presztízskérdések, nem szkanderkérdések, nem hiúsági kérdések. Egyébként csak zárójelben jegyzem meg, hogyha valaki az európai sajtószabadságért akar küzdeni, akkor az antikommunista küzdelemből részét kivett magyar kormányra mindig számíthat a jövőben.
<P>
Tisztelt hölgyeim és uraim! Tudjuk, hogy Európa rendkívül nehéz félév előtt áll, de én optimista vagyok, és úgy gondolom, Európa meg tud birkózni ezzel a feladattal. Európa a második világháborút követően a gyűlölet és romhalmaz tetején is képes volt létrehozni az európai népek együttműködését, 1989 és 90-ben képes volt Európa újraegyesítésére, ezért minden okom megvan azt föltételezni, hogy a most előttünk álló hasonló történelmi kihívásra is választ tud adni. Ez azt jelenti, a magyar elnökség idején, de azután is többre van szükségünk, mint ambiciózus ügyintézés. Messzebb kell látnunk az íróasztalon tornyosuló dossziéknál, sőt, messzebb kell látnunk a fél vagy egy-két év alatt elintézhető ügyek horizontjánál is. A magyar elnökségnek meggyőződése, hogy közösséget csak közös célok és közös értékek kapcsolhatnak össze. Közös célokat csak közös értékekre lehet alapozni. A magyar elnökség ennek a nagy, távlatos európai célnak az érdekében fogja végezni a mindennapi munkáját, megadva mindannyiuknak a tiszteletet, és az ügy iránti teljes alázattal. Köszönöm megtisztelő figyelmüket.
<SPEAKER ID="048" NAME="Elnök">
Miniszterelnök úr! Köszönöm a felszólalását, és hogy ismertette a Tanács magyar elnökségének tevékenységi programját.
<SPEAKER ID="049" NAME="José Manuel Barroso">
a Bizottság elnöke. - Elnök úr! A 2011-es évkezdés történelmi jelentőségű Magyarország számára, mivel első alkalommal veszi át az Európai Unió Tanácsának irányítását, ugyanakkor az egész Európai Unió szempontjából döntő fontosságú momentum. A magyar elnökségre olyan időszakban kerül sor, amikor az Európa előtt álló feladatok különleges felelősségérzést kívánnak meg.
<P>
Rendkívül találó, hogy a magyar elnökség az "erős Európa” ("strong Europe”) kifejezést választotta mottójául. Európa akkor a legerősebb és leghatékonyabb, ha egységesek vagyunk, ha összehangoltan lépünk fel az erős intézményekkel együtt, ha közös elszántságról teszünk tanúbizonyságot azzal kapcsolatban, hogy átevezünk ezeken a viharos vizeken, valamint bebizonyítjuk, hogy együttműködve a legsürgetőbb problémákra is megoldást tudunk találni.
<P>
Fontos emlékeztetni arra, hogy még nem keveredtünk ki a válságos időkből. Nincs visszaút, és nem térhetünk vissza a dolgok szokásos menetéhez. Késedelem nélkül végre kell hajtanunk a reformokat és ki kell dolgoznunk az Európa 2020 stratégia megvalósításához szükséges innovatív politikákat. Úgyhogy nagy várakozással tekintek az Orbán miniszterelnök úrral és a magyar elnökséggel való együttműködés elé, hogy biztosítsuk a sikert. Hadd közöljem itt és most Orbán miniszterelnök úrral, hogy ebben a Bizottság teljes támogatására számíthat.
<P>
A Bizottság pedig őszintén reméli, hogy számíthat a magyar elnökség támogatására. Különösen fontos, hogy gyümölcsöző együttműködést folytassunk a pénzügyi szolgáltatások, a gazdasági kormányzás, az Európa 2020 stratégia végrehajtása, az energia és a belső piac területén. Így hát örülök annak, hogy az elnökség prioritásai teljes mértékben összhangban vannak ezzel.
<P>
Az Európai Parlamenttel való erőteljes partnerség is alapvető fontosságú, mivel bizonyos esetekben lényeges lesz a javaslatok gyorsított elfogadása. Minél előbb rendelkezésünkre kell állniuk például a megerősített gazdasági kormányzásra vonatkozó új eszközöknek. Az Európai Tanács egyértelmű célt tűzött ki ennek 2011-ig való elérésére vonatkozóan. A magyar elnökség már meghatározta a munka ütemét, és a miniszterelnök úr előbb elhangzott észrevételei ígéretesek e tekintetben.
<P>
Az új elnökség indulásakor már rendelkezésre áll egy átfogó uniós menetrend, és megfelelő irányítási eszközök vehetők igénybe. Az európai szemeszter, az Európa 2020 stratégia és annak kiemelt kezdeményezései, valamint az egységes piaci intézkedéscsomag - mindezen kulcsfontosságú kezdeményezéseket már megvitatták és jóváhagyták az uniós intézmények. Természetesen még többet kell tennünk, és eljött annak is az ideje, hogy határozottan lépjünk fel egy átfogó program végrehajtása érdekében.
<P>
Az európai szemeszter az Európai Unió megreformált gazdasági stratégiájának központi elemét alkotja. A következő hónapokban ennek végrehajtása lesz az egyik igen fontos feladatunk. Az éves növekedési jelentés múlt heti elfogadásával a Bizottság gyorsan elindította a szemesztert. A különböző tanácsi formációkban sorra kerülő vitákat követően a folyamat az Európai Tanács márciusi ülésén éri el csúcspontját, amely alapvető politikai iránymutatást nyújt majd a tagállamoknak, amelyet kifejezésre kell juttatniuk stabilitási és konvergenciaprogramjukban, valamint nemzeti reformprogramjukban, amelyek várhatóan áprilisban fognak elkészülni.
<P>
Mivel ezt az előző vita során már megvitattuk, nem bocsátkozom részletekbe, de nyilvánvalóan a prioritások közé tartozik a makrogazdasági stabilitás, azaz a költségvetési konszolidáció, a strukturális reform és természetesen a gazdasági növekedés, és persze a legfontosabb szempont a foglalkoztatás.
<P>
Az is kulcsfontosságú, hogy a magyar elnökség alatt végleges megállapodást érjünk el az európai válságkezelési mechanizmus vonatkozásában. Ezenkívül a magyar elnökségnek jut az a fontos szerep, hogy erőfeszítéseinket irányítva újra mozgásba hozza az egységes piacot. Az egységes piaci intézkedéscsomaggal kapcsolatban a Bizottság által elindított nyilvános konzultációt követően az uniós intézményeket felkérik, hogy fogadjanak el 2012 végéig megvalósítandó végleges cselekvési tervet.
<P>
A következő hónapokban, sőt már az Európai Tanács február 4-i ülésén is fontos téma lesz az energia. A Bizottság már most is számos jelentős javaslattal rendelkezik, amelyeket az Európai Tanács februári ülése elé terjeszt. Ezek közé tartozik a 2020-as energia-menetrend, az energiainfrastruktúrával kapcsolatos prioritásokról szóló közleményünk. Hamarosan elfogadjuk az "erőforrás-hatékony Európa” kiemelt kezdeményezést, amelyben szintén jelentős helyet kap az energia.
<P>
A Bizottság a következő öt tengely köré kívánja rendezni tevékenységét: erőteljes energiapolitika, amely a versenyképes és fenntartható növekedés és energiabiztonság kulcsa; a belső energiapiac, amely eszközül szolgál; az Európai Unió új energiainfrastruktúrájának kiépítése; jelentős előrelépés az energiahatékonyság terén; valamint a külső energiapolitika új, hatékony és egységes megközelítésének kidolgozása.
<P>
Az elnökség és az Európai Parlament támogatása annak biztosításához is feltétlenül szükséges, hogy megállapodás szülessen az európai uniós szabadalomról. Amint azt több tagállam is kérte, december 14-én a Bizottság az e területen folytatandó, megerősített együttműködésre irányuló javaslatot fogadott el. A Bizottság méltányolja, hogy Magyarország kötelezettséget vállal arra vonatkozóan, hogy az elnökség ideje alatt folytatja az európai uniós szabadalommal kapcsolatos munkát.
<P>
A Horvátországgal való tárgyalások most már a záró szakaszban tartanak. Ambiciózus célkitűzés, hogy a magyar elnökség alatt befejeződjenek a tárgyalások, különös tekintettel azon követelményekre, amelyeket Horvátországnak még teljesítenie kell. Ehhez Horvátország részéről teljes körű erőfeszítésre lesz szükség.
<P>
Örvendetesnek tartom, hogy a magyar elnökség prioritásai közé sorolja a romák társadalmi és gazdasági integrációját. A Bizottság romákkal foglalkozó munkacsoportot hozott létre abból a célból, hogy valamennyi tagállamban megvizsgálják az uniós és nemzeti pénzeszközök romák befogadására való felhasználását és hatékonyságát. E tevékenység alapján a Bizottság áprilisban előterjeszti a nemzeti romaintegrációs stratégiákra vonatkozó európai uniós keretet.
<P>
Ezenkívül az új elnökség előtérbe helyezi Duna-stratégiánkat. A Duna régióban rejlő jelentős potenciált még nem sikerült kiaknázni a nem megfelelő együttműködés miatt. Célunk egy összehangoltabb megközelítés kidolgozása, hogy ez a régió európai hozzáadott értékkel gazdagodjon. A Bizottság örvendetesnek tartja, hogy az elnökség elkötelezett e stratégia mellett. Magyarország már jelentősen hozzájárult a stratégia előkészítéséhez, beleértve a szakpolitikai dokumentumok összeállítását és a budapesti konferencia megszervezését, amelyen volt szerencsém részt venni. Magyarország felelős azért, hogy a stratégiát elfogadtassa a Tanácsban és kezdeményezze a Duna-stratégia végrehajtását.
<P>
Végül, a kohéziós politikával kapcsolatos vita fokozódni fog az elkövetkező hónapokban. A Bizottság örül annak, hogy az elnökségnek szándékában áll megvitatni az ötödik kohéziós jelentésben meghatározott javaslatokat. Idén nyáron, a következő pénzügyi keretről szóló javaslatok nyomán terjesztünk majd elő jogalkotási javaslatokat a jövőbeni kohéziós politikára vonatkozóan. A januárban Brüsszelben megrendezésre kerülő 5. kohéziós fórum lehetővé teszi, hogy a jelentősebb érdekeltek vitát folytassanak. Ösztönzést ad, hogy maga Orbán miniszterelnök úr is részt fog venni a fórumon. A reform vezérelvének a hatékonyságot és az európai hozzáadott értéket kell tekinteni. A Bizottság meg van győződve arról, hogy a kohéziós politikának erőteljesebben alá kell támasztania az Európa 2020 politikai prioritásait és reformmenetrendjét. E munka során számítok az elnökség támogatására. Közös érdekünk és felelősségünk, hogy még hatékonyabbá tegyük a finanszírozást. Csak így biztosíthatunk a kohéziós politika számára jelentős költségvetést.
<P>
Mivel tudom, hogy ez politikai vonatkozású ügy, végezetül hadd tegyek észrevételt a magyar médiatörvénnyel kapcsolatban. A sajtószabadság elve szent és sérthetetlen az Európai Unióban. Ezt Brüsszelben és Budapesten is kijelentettem, amikor abban a megtiszteltetésben volt részem, hogy Orbán miniszterelnök úr fogadott engem. A Bizottság megvizsgálta a törvényt, és a héten írásban pontosítást kérek a magyar hatóságoktól bizonyos szempontokkal kapcsolatban, amelyek jogi problémákat idézhetnek elő, és amelyek aggályokat váltottak ki. A továbbiakban a magyar hatóságok válaszai alapján fogjuk értékelni a helyzetet. A miniszterelnök úr már elég egyértelművé tette, hogy kiigazításokra fog sor kerülni, amennyiben a Bizottság a jogi vizsgálatot követően úgy határoz, hogy módosításokat kell végrehajtani.
<P>
Orbán miniszterelnök úr épp az előbb jelentette ki, hogy politikus. Biztos vagyok benne, hogy nagyon elkötelezett politikus, és úgy vélem, egyet tud érteni abban, hogy a jogi kérdéseken felül - amelyekkel tárgyilagosan és részrehajlás nélkül fogunk foglalkozni, mert Magyarországot pontosan úgy fogjuk kezelni, mint bármely más tagállamot - a politikai vonatkozásokkal is törődnünk kell. A soros elnökséget vállaló bármely tagállamhoz hasonlóan Magyarországnak az összes többi tagállam és az európai intézmények teljes támogatását maga mögött kell tudnia ahhoz, hogy az elnökséget sikerre vigye. Remélem, Orbán miniszterelnök úr figyelembe veszi ezt.
<P>
Kétségtelen, hogy ennek az elnökségnek sikeresnek kell lennie, lévén az Európai Unió válságos időszakában kerül rá sor. Hagyjuk, hogy a megfelelő eljárások haladhassanak a maguk útján, ugyanakkor adjunk meg minden támogatást Magyarországnak, mivel vállalja ezt nehéz kötelezettséget. Legutóbbi magyarországi látogatásom során a fiatalok üzeneteikben elmondták, hogy nagyon büszkék arra, hogy hazájuk első alkalommal irányítja az Európai Unió Tanácsát. Hadd kerüljön Magyarország közelebb Európához, Európa pedig Magyarországhoz!
<P>
Sok a teendő. A magyar elnökség az Európai Bizottság teljes támogatására számíthat prioritásainak megvalósítása során. Csak e célok együttes elérésével hozhatunk létre egy erős Európát, olyat, amely megvalósítja a növekedést és a munkahelyteremtést, amely megóvja és újólag megerősíti értékeinket - azaz a szabadság és igazság szent és sérthetetlen értékeit -, és amely olyan helyzetet teremt társadalmaink számára, hogy boldoguljanak a változó világban.
<P>
(Taps)
<SPEAKER ID="050" NAME="Joseph Daul" LANGUAGE="FR">
Elnök úr, Orbán miniszterelnök úr, Barroso úr, hölgyeim és uraim! Ritkán fordul elő, hogy a Miniszterek Tanácsának elnöksége ilyen sok kihívással kénytelen szembenézni: az euróval kapcsolatos kihívással, amelyet meg kell erősítenünk, a foglalkoztatás kihívásával, amely erőteljesebb növekedésen megy keresztül, tehát a hatékonyabb gazdaság kérdésével szembesül, az energiafüggetlenség és az élelmezésbiztonság kihívásával, miközben a nyersanyagárak aggasztóan emelkednek. Nem kétlem, hogy a magyar elnökség a Bizottsággal, a Tanáccsal és a Parlamenttel karöltve képes lesz megbirkózni ezekkel a kihívásokkal.
<P>
Orbán úr, ön elnyerte magyar szavazóinak bizalmát. Az ön pártjának, a Fiatal Demokraták Szövetségének (FIDESZ) egy eszme, eszménykép, egy érték az alapja: azaz a szabadság és a demokrácia. A választások óta önök a magyar parlamenttel együtt egy sor reformot végrehajtottak, amelyeket a szavazók megköveteltek azáltal, hogy demokratikus úton nagy többséggel önökre szavaztak.
<P>
Napjainkban az említett reformok egyike - a médiareform - az Európai Bizottság, a Szerződések őre általi jogi vizsgálat tárgyát képezi. A múlt héten éppen ön jelentette ki - és köszönöm, hogy ezt megtette - a Barroso úrral való tárgyalásai során és azt követően is, hogy amennyiben ez a törvény az európai joggal összeegyeztethetetlennek bizonyulna, a szükséges módosítások elvégzése érdekében a magyar parlament elé terjesztené. Teljes mértékben megbízom az ön ígéretében. Ami engem illet, önhöz hasonlóan bízom az Európai Bizottságban, a Szerződések őrében, és abban is, hogy ön tiszteletben fogja tartani az európai szabályok betűjét és szellemét.
<P>
Orbán miniszterelnök úr, régóta ismerjük egymást, és én igen kiváló európainak tartom önt. Nincs okom kételkedni abban, hogy a médiatörvényt és az önök elnöksége előtt álló egyéb prioritásokat illetően betartja a szavát.
<P>
Most pedig nézzük ezeket a prioritásokat, kezdjük mindjárt az elsővel, Európa stabilitásával. Talán jól is van ez így, hogy 2011-ben a Tanács elnökségét betöltő két ország nem tartozik az euróövezethez, de a közeljövőben szeretne csatlakozni.
<P>
Valójában Magyarország és Lengyelország is jogosult a csatlakozásra. Ennélfogva érdekükben áll e valuta stabilitásának biztosítása. Megismétlem: az euró elleni spekulatív támadásoknak csak úgy vethetünk ténylegesen véget és úgy szilárdíthatjuk meg az európai gazdaság alapjait, ha helyreállítjuk államháztartásaink rendjét. Ez magában foglalja azt, hogy jobban összehangoljuk országaink költségvetési és szociálpolitikáit, amint azt az európai szemeszterre vonatkozó új költségvetési időszak nagyon helyesen lehetővé teszi. A munkaerőpiac rugalmasságán és a nagyobb termelékenységen is sok múlik.
<P>
Akárcsak a Tanács magyar elnökségének, az Európai Néppárt (Kereszténydemokraták) és az Európai Demokraták Képviselőcsoportjának is szilárd meggyőződése, hogy 500 millió európai jövője egy erősebb, egységesebb és összetartóbb Európától függ. Attól, hogy Európa nyilvánvalóan ne kevésbé, hanem nagyobb mértékben érvényesüljön.
<P>
Orbán úr, európai gazdasági kormányzásra van szükségünk. Nagyobb mértékű közösségelvűségre van szükségünk, és biztos vagyok abban, hogy ön ennek megvalósítására fog törekedni.
<P>
Tisztelt hivatalban lévő elnök úr! Ön a közös energiapolitika létrehozását az egyik legfontosabb prioritásként határozta meg. Úgy gondolom, igaza is van. A Parlament elnöke, Buzek úr szintén nagyon helyesen elnöksége egyik erősségévé tette az energiapolitikát. Ebben egyetértek önnel, ugyanakkor figyelmeztetni is szeretném önt arra, hogy a különböző nyersanyagok áremelkedése - amely az elmúlt néhány hónapban rendkívül markáns volt - szörnyen aggasztó következményeket idézhet elő. Több földközi-tengeri országban már tapasztalhattuk az alapvető élelmiszerek árának ilyen mérhetetlen emelkedésével járó szociális következményeket, különösen, ami a legszegényebb országokat illeti. Remélem, Európa komolyan veszi ezt a problémát, és erélyesen fellép a spekulánsokkal szemben.
<P>
Ezenkívül remélem, hogy a magyar elnökség - úgy gondoltam, hogy a Zöldek Képviselőcsoportja csendben lesz, de hallom, hogy beszélgetnek; ez nem helyes, végig csendben kellene maradni - támogatni fogja a Bizottságot a Tunéziának nyújtandó segítség kapcsán, amely ország válságos időszakon megy keresztül, és támogatásra szorul a változás érdekében.
<P>
Orbán úr, ön tudja, hogy a Parlament bizalmára van szüksége ahhoz, hogy feladatát sikeresen ellássa és átsegítse Európát a mostani nehéz időszakon. Decemberben, amikor a Tanácsot illetően nehéz helyzetben voltunk, önnek volt bátorsága aláírni azokat a kiváló leveleket számunkra, amelyek valóban elősegítették, hogy a Parlament jóváhagyja a költségvetését. Köszönet jár önnek azért, amit decemberben tett!
<P>
Még január előtt, a prioritások meghatározása során bevonta a képviselőcsoportokat, és természetesen egyik igen kiváló volt kollégánkat, Győri asszonyt választotta ki az európai uniós ügyekért felelős miniszternek. Mindezek pozitív jelek, amelyekhez kétségtelenül az önök által végrehajtandó reformok és a mindnyájunk által védelmezett európai értékek közötti tökéletes egyensúly járul majd.
<SPEAKER ID="051" NAME="Martin Schulz" LANGUAGE="DE">
Elnök úr! Véleménye szerint jelenleg nehéz helyzetben vagyunk. Kemény időket élünk.
<P>
Először is, Orbán úr, ön sok európai előtt a kommunista rezsim elleni harcosként és hazája szabadságának védelmezőjeként ismert. Ezt méltányoljuk.
<P>
Örültem, hogy tegnap délután mindkettőnknek alkalmunk volt egy másik emberről is beszélni, akire a magyarok büszkék lehetnek, mégpedig a volt miniszterelnökről és külügyminiszterről, aki Alois Mockkal együtt megnyitotta a határt Magyarország és Ausztria között, és hozzájárult a német egység megteremtéséhez. Ez a személy képviselőcsoportom vezetője, Horn Gyula. Adózzunk elismeréssel egy másik nagyszerű magyarnak!
<P>
(Taps)
<P>
Orbán úr, a Tanács hivatalban lévő elnökeként a Barroso úr kérdésre adott válaszában ön megerősített valamit. Kijelentette, hogy amennyiben a magyar médiatörvény nem összeegyeztethető az európai normákkal, módosítani fogják. Ez helyénvaló dolog. Ugyanakkor ezzel a kijelentéssel azt is elismerte, hogy nem csupán egy Magyarországot érintő belpolitikai, hanem európai szintű vitáról van szó. Ez a törvény nyilvánvalóan érinti az Európai Unió alapvető szabályait és értékeit, amely a jogállamiság elvén alapuló közösség.
<P>
A médiatörvény két elemét szeretném megvizsgálni. Egy olyan Médiatanácsot fog létrehozni, amely a médiatudósítások kiegyensúlyozottságát szándékozik felügyelni. Ezen túlmenően a törvény a kiegyensúlyozott megközelítést a médiára vonatkozó kötelezettségként vezeti be. Ön kétharmados többséggel rendelkezik a parlamentben, és ez legitim többség. A kétharmados többséget felhasználva önök egy olyan Médiatanácsot hoztak létre, amelynek tagjai kizárólag az ön pártjából, a kormányból vagy a kormányhoz közelálló emberek csoportjából kerültek ki. Azaz a politikai spektrumnak csupán az egyik részét képviselő tagokból álló Médiatanács felel majd a kiegyensúlyozott tájékoztatás ellenőrzéséért. Ez elfogadhatatlan a jogállamiság elvén alapuló európai közösségben.
<P>
(Taps)
<P>
Orbán úr! A demokráciában a média a hatalmon lévőket ellenőrzi. E törvény eredményeként azonban a hatalmon lévők fognak ellenőrzést gyakorolni a média felett. A demokráciákban ez is elfogadhatatlan, és az európaiakat ezért aggasztja ez a törvény.
<P>
(Taps)
<P>
Ön jogosan mutatott rá arra, hogy rengeteg problémát kell megoldanunk. Egy súlyos pénzügyi válság közepén tartunk és nehézségeink vannak a költségvetéssel. Az Európai Unió szempontjából további sürgető problémát jelent, hogy különösen a szomszédos régiókban, de magán az Európai Unión belül is emelkednek az élelmiszerárak a közeljövőben. Ezt a problémát gyorsan meg kell oldanunk. A tagállamok foglalkoztatási helyzetére is oda kell figyelnünk. Természetesen az önök programja sok olyan pontot tartalmaz, amelyekkel kapcsolatban együttműködhetünk. Ebben a tekintetben ön az Európai Néppárt (Kereszténydemokraták) és az Európai Demokraták Képviselőcsoportjának hiteles képviselője.
<P>
Amikor Sarkozy úr, a francia elnök volt a Tanács hivatalban lévő elnöke, itt a Parlamentben ő is egy baloldali beállítottságú felszólalást tartott, aztán otthon meg jobboldali politikát folytatott. Mondtam is neki, hogy úgy beszélt, mint Karl Marx száműzetésben. Minden, amit ön elmondott, nagyszerűen hangzik. Ha be is tartja a szavát, az nagyon jó lenne.
<P>
(Kellemetlenkedő hozzászólás)
<P>
Ezért úgy gondolom, hogy az ön által most ismertetett program alapján kell értékelnünk a teljesítményét, és valóban ezt is fogjuk tenni. Orbán úr! Ön említést tett arról, hogy otthon nagy többséggel rendelkezik. Ez igazán jó dolog. Számtalan olyan kormánnyal volt dolgunk - többek között az ön képviselőcsoportjában is -, amelynek tagjai mással sem foglalkoztak, mint üldögéltek itt és hazatelefonálgattak, hogy kiderítsék, vajon hivatalban vannak-e még. Most nem engedhetünk meg ilyen dolgokat. Ebből a szempontból nagyszerű ez a kétharmados többség, mert rengeteg időt hagy önnek. Ugyanakkor kötelezettséget is ró önre, hogy ezt az erős pozíciót arra használja, hogy Magyarország és az Európai Unió is erősebb legyen.
<P>
Szeretnék feltenni önnek egy kérdést. Mi a célja az önök ajándékénak, a Tanács brüsszeli épületében található szőnyegnek, amely az 1848-as határokkal ábrázolja Magyarországot? Miféle üzenete van ennek egy európai jellegű politika összefüggésében? Mivel ön nyilvánvalóan mindenáron 19. századi szimbólumokat akar használni, szeretném ismertetni önnel, hogy a 19. században mit mondott Friedrich Nietzsche, német filozófus a németeknek. A következőket mondta: "A nagy győzelem nagy veszély. Az emberi természet a győzelemmel még a vereségnél is nehezebben birkózik meg, sőt a nagy győzelmet mintha könnyebb volna kivívni, mint annak utána úgy elviselni, hogy ne származzon belőle még súlyosabb vereség”.
<P>
Úgy gondolom, figyelembe kell vennie, hogy nagy többség nagy támogatást biztosít, de jelentős kötelezettséget is jelent. Ezért most önhöz, mint az Európai Unió Tanácsának hivatalban lévő elnökéhez, és nem mint miniszterelnökhöz szólok. A Tanács hivatalban lévő elnökének lehetőség szerint mindent meg kell tennie, hogy eloszlassa az azzal kapcsolatos kétségeket, hogy az elnökség készen áll-e az alapvető európai demokratikus értékek megvédelmezésére. Az lenne a legjobb, ha nem is várná meg a bizottsági vizsgálatot. Barroso úr, szeretném felhívni a figyelmét arra, hogy az egyik osztrák tartomány által a tehergépkocsikra vonatkozóan előírt tilalmat követően a Bizottság súlyos identitásválságon ment keresztül, azután azonnali intézkedéseket hozott Ausztria ellen. Amikor azonban az európai demokrácia egyik alapelvét fenyegeti veszély, csak ülnek és semmit sem tesznek.
<P>
(Taps)
<P>
Biztosítania kell, hogy hamarosan megkapjuk a vizsgálat eredményeit, különben ez a vita súlyos terhet ró majd a magyar elnökségre. Mindnyájan azt akarjuk, hogy sikeres legyen az elnökség, nem akarjuk, hogy megakadjon az előrehaladás. Orbán úr! Ön saját maga is tehet valamit a helyzet megoldásáért. Vonja vissza a törvényt, és terjesszen elő egy újat és jobbat. Magyarországnak kiegyensúlyozott médiatörvényre van szüksége.
<P>
(Taps)
<SPEAKER ID="052" NAME="Guy Verhofstadt">
az ALDE képviselőcsoport nevében. - Elnök úr! Mindenekelőtt hadd közöljem nagyon egyértelműen Orbán úrral, hogy képviselőcsoportom támogatja a magyar elnökség prioritásait. Miniszterelnök úr! Önhöz hasonlóan mi is az erős euróban bízunk, így teljes mértékben támogatjuk önt az elnökség prioritásai tekintetében. Úgy gondolom, hogy az elnökség következő hat hónapjában egyetlen prioritást kell kiemelten kezelni, mégpedig azt, hogy minél előbb valódi gazdasági kormányzás jöjjön létre az Európai Unión és az euróövezeten belül. Mert mondjuk ki nyíltan: 2010 nem volt valami jó példa az euró és az Európai Unió szempontjából. Mindig le voltunk maradva a valósághoz képest, az események után kullogtunk. Most az ön és a Bizottság elnökének vezetése mellett minél hamarabb szükségünk van a gazdasági kormányzásról, egy valódi gazdasági és fiskális unióról szóló átfogó csomagra, mert képtelenség, hogy monetáris unió van, viszont nincs gazdasági és fiskális unió.
<P>
Nem arra kérem önt, hogy új ötletekkel álljon elő, hanem vegye a múlt héten a Bizottság elnöke és Olli Rehn biztos úr által benyújtott csomagot, és a négy alapvető részével együtt terjessze a Tanács és a kollégái elé. Orbán úr és Barroso úr! A csomagból csupán egyetlen elem, egyetlen alapvető dolog hiányzik. Sehol a világon nem létezik valuta kötvénypiac nélkül. Európában még mindig 27 kötvénypiac van, 27 tőzsdei spekuláció és 27 hozamkülönbözet. Az euróövezetben pedig még mindig 17 kötvénypiac van, 17 hozamkülönbözet és 17 tőzsdei spekuláció. A piacok jelenleg nem az euróval szemben folytatnak spekulációt, hanem az euróval kapcsolatos különbségekkel szemben. Ez a probléma csak úgy oldható meg, ha Európában létrejön egy valódi, 4000-5000 milliárd eurós kötvénypiac, amely versenyezhet a világ bármely más részével, különleges bánásmódot biztosítva a három A-minősítésű országok számára.
<P>
(Taps)
<P>
Végezetül, Orbán úr, szeretnék mondani valamit az elefántról a porcelánboltban. Ebben a gyönyörű teremben természetesen a magyar médiatörvény az elefánt. Nem áll szándékomban magáról a törvényről beszélni; inkább az egyik kedvenc íróm, a kiváló magyar író, Márai Sándor példáját hozom fel. Kétlem, hogy a korábbi szlovák kormány nyelvpolitikája és a jelenlegi magyar médiatörvény mellett Márai valaha is megmaradhatott volna. Miért is? Nos, Márai Kassán élt, mai nevén Košicén. Magyar nyelven írt, ami - mint tudjuk - a legutóbbi időkig problémát jelentett Szlovákiában. Az is jelentőséggel bír, hogy újságíró volt, ami a jövőre nézve tűnik problémásnak, mert úgy gondolom, hogy az új törvény mellett - amely arra kötelezi a médiát, hogy megfelelően és pontosan tájékoztasson a közéletről - Márai könyvei nem születhettek volna meg. Főműve, az Egy polgár vallomásai, meglehetősen rendhagyó és sok tekintetben teljesen inadekvát, mégis irodalmi remekmű.
<P>
Véleményem szerint a médiaszabályozásnak nem a megfelelő és pontos tájékoztatás a célja. Nem, a médiaszabályozás célja a pluralizmus védelme, és annak biztosítása, hogy a médiában bármilyen kezdeményezés megszülethessen.
<P>
(Taps)
<P>
Remélem, hogy használni fogja a többséget, a kétharmados többségét, ami minden politikus álma ...
<P>
(Közbeszólás Cohn-Bendit úr részéről: "Nem! Nem!”)
<P>
Nem az öné - ön kivételt képez.
<P>
Remélem, hogy a pluralizmus biztosítására fogja felhasználni kétharmados többségét, valamint hogy minél hamarabb módosítja a törvényt.
<SPEAKER ID="053" NAME="Daniel Cohn-Bendit" LANGUAGE="FR">
Elnök úr! Mindenekelőtt hadd mondjak el egy dolgot, hogy ne alakulhasson ki félreértés.
<P>
Ahogy a Zöldek Képviselőcsoportja, én magam is szeretem Magyarországot. 1954-ben sírtam, amikor Magyarország elvesztette a futball-világbajnokságot. Első alkalommal - bátyám kezébe kapaszkodva - 1956-ban vettem részt tüntetésen, mégpedig a szovjet megszállás ellen szervezett budapesti tüntetésen. Amint azt Verhofstadt úr is elmondta, évekig sok értelmiségi, sok magyar író támogatott bennünket politikai és intellektuális szempontból is.
<P>
Orbán miniszterelnök úr mellé álltam, amikor a 80-as évek végén és a 90-es évek elején a kommunisták ellen harcolt. Támogattam Orbán miniszterelnök urat, amikor arra kérte a liberális európaiakat, hogy zárják ki Jörg Haidert az európai liberális pártból. Az akkori Orbán Viktor számomra olyan politikus volt, aki csak tisztelni tudtam. Ma, Orbán miniszterelnök úr, ön jó úton halad afelé, hogy egy európai Chavez legyen önből, egy nemzeti populista, aki nem egészen érti a demokrácia lényegét és struktúráját.
<P>
Orbán miniszterelnök úr! Közlöm önnel azt az igen egyszerű tényt, hogy kiegyensúlyozott tájékoztatás nem létezik. Úgy gondolja, hogy Nixon kiegyensúlyozottnak találta a Watergate-üggyel kapcsolatos tájékoztatást? Nyilvánvalóan nem! Vajon Bush elnök kiegyensúlyozottnak tartotta az Abu Ghraib börtönről szóló tájékoztatást? Természetesen nem! Ismeri az egyik legnagyobb politikai ügyet - a franciaországi Dreyfus-ügyet -, amelyben a kormány kiegyensúlyozottnak találta a tájékoztatást? Ami például a Berlusconi úr életével és politikájával kapcsolatos vizsgálódást illeti, úgy gondolja, hogy ő kiegyensúlyozottnak találja a tájékoztatást? Természetesen nem! A tájékoztatásnak fel kell ráznia a politikát. Bennünket is felzaklat, és ez időnként fáj.
<P>
Éppen ezért, Orbán miniszterelnök úr, az önök jelenlegi törvénye nem olyan, amely az Európai Unió értékeit tükrözi. Orbán miniszterelnök úr! Ön azt állítja, hogy erős Európát akar létrehozni. Egy erős Európának szavahihetőnek is kell lennie egyben. Ha Európában elfogadunk ilyen törvényeket, hogyan akarunk tárgyalni Lukasenko úrral? Hogyan akarunk tárgyalni Kínával? Mindnyájan kiegyensúlyozott tájékoztatást szeretnének.
<P>
Orbán miniszterelnök úr! Tisztában van azzal, hogy Európa a totalitárius rendszerekkel szemben jött létre? És azzal, hogy a demokrácia, a szabadság alapját pontosan a véleménynyilvánítás szabadsága alkotja? A túl nagy szabadság még soha nem idézte elő a demokrácia pusztulását. A demokráciák vesztét az okozza, ha az emberek elkezdik korlátozni a különböző szabadságokat, Orbán miniszterelnök úr. Húsz évvel ezelőtt ön még tudta ezt. Gondoljon vissza azokra az időkre, amikor ez így volt - sőt mi több, ennek van értelme. Akkor megérti, hogy igaz az, amit önnek mondok.
<P>
Végezetül még egy dologról szeretnék szót ejteni, Orbán miniszterelnök úr. Ha a világ keresztényeiért akar harcba szállni, önnel vagyunk, de úgy gondoltam volna, és azt hittem, hogy ön üdvözli majd a tunéziai jázmin forradalmat, amely ugyanolyan forradalom, amelyet ön is megélt, Orbán miniszterelnök úr: a diktatúrából való szabadulást jelenti. Önnek egyetlen szava sem volt a tunéziaiakhoz, és ezért szemrehányást teszek önnek.
<P>
Ön mellett vagyunk a világ keresztényeiért való küzdelemben. Bízom benne, hogy ön támogat majd bennünket, amikor a világ diktatúrái elleni küzdelemre kerül sor, akár Belaruszban, akár Tunéziában, Algériában, Egyiptomban, Kínában vagy Oroszországban - bárhol a világon. Ezek azok a közös európai értékek, amelyeket együtt kell megvédenünk.
<P>
(Taps)
<SPEAKER ID="054" NAME="Lajos Bokros" LANGUAGE="HU">
"Nem tudhatom, hogy másnak e tájék mit jelent, / nekem szülőhazám itt e lángoktól ölelt/kis ország, messzeringó gyerekkorom világa. / Belőle nőttem én, mint fatörzsből gyönge ága / s remélem, testem is majd e földbe süpped el. / Itthon vagyok” - írta Radnóti Miklós. Magyarország itthon van Európában, méltó az elnökségre. De vajon a magyar kormány itthon van-e? Méltó-e a tisztségre? Nem pusztán a médiatörvényről van szó, van másik kilenc elefánt. Sorozatos durva megsértése folyik a demokráciára jellemző fékek és egyensúlyok kifinomult rendszerének.
<P>
Indoklás nélküli felmondás a közszolgáknál. Mértéktelen, diszkriminatív, szerkezetet torzító válságadó. Jómódúak támogatása a szegények rovására. A Költségvetési Tanács felszámolása, mint Venezuelában. Jegybanki autonómia csorbítása, hamarosan visszavétele. 98%-os különadó a végkielégítésekre visszamenőleges hatállyal. Alkotmánymódosítás kilencszer hét hónap alatt. Az AB hatáskörének szűkítése. Magánnyugdíj-pénztári rendszer államosítása nyílt zsarolással, mint Bolíviában. Adócsalás kormánypolitika rangjára emelése: Pálinkafőzés. Populista csapkodás fejszével a füvészkertben. A társadalom finom szövetének, szolidaritásának szétverése. Heller Ágnes, Kornai János, Ranschburg Jenő világhírű magyar tudósok megírták ezt. Guy Verhovstadt tegnap mondta, sikeres volt a belga elnökség, mert a hazai feladatok nem vonták el a kormány figyelmét Európáról. Most ennek az ellenkezője fenyeget. Az otthon kialakuló káosz és diplomáciai romhalmaz elvonja a kormány és az európai közvélemény figyelmét Európáról. Igen nagy szégyen lenne. Én, mint magyar nem kérek ebből a szégyenből. Még nem késő megfordítani az irányzatot.
<SPEAKER ID="055" NAME="Lothar Bisky" LANGUAGE="DE">
Elnök úr, Orbán úr! Szeretnék néhány rövid észrevételt tenni a médiatörvénnyel kapcsolatban. Több felszólaló említette ezt a kérdést, de nem fogom megismételni az általuk elmondottakat. Csak egyetlen dolgot szeretnék kihangsúlyozni. Szó nincs a magyar belügyekbe való beavatkozásról. Úgy gondolom - és ezt csak mostanában tanultam meg -, hogy a média feladata a hatalom és a gazdaság ellenőrzése. Ennek így is kell maradnia. Ennélfogva a média nem ellenőrizheti magát más magas szintű testületek révén, amit egy ilyen jellegű Médiatanács tenne lehetővé.
<P>
Ezért véleményünk szerint a Médiatanács összetétele nem tekinthető ideálisnak. Ön világosan kijelentette, hogy kész változtatni ezen, és remélem, hogy valóban lépéseket tesz ebbe az irányba. Más tekintetben - és ezt szeretném teljesen egyértelművé tenni - ez Magyarország belügye. Természetesen vannak más tagállamok, amelyek médiaszabályozásáról említést tehetnénk ebben az összefüggésben. Ez nem csupán Magyarországot érinti.
<P>
A Tanács elnökségére vonatkozó terveivel kapcsolatban először is szeretném egészen világosan kimondani, hogy örvendetesnek tartom, hogy a kulturális sokszínűség előmozdítását az alapvető célkitűzései közé sorolta. Úgy gondolom, hogy ez nagyon fontos. Várakozással tekintek a beilleszkedés, többek között a kisebbségek beilleszkedésnek javítására irányuló kezdeményezései elé, és ön saját maga is említette a romákat. A romák hatékonyabb integrációjára vonatkozó európai stratégia rendkívül fontos kérdés.
<P>
Másodszor, örömmel tapasztalom, hogy elkötelezett a bővítési tárgyalások és a keleti szomszédjainkkal kapcsolatos politika mellett. Csak jó dolog lehet, ha a kelet-európai kultúrából, valamint a térség történelmi és társadalmi tapasztalataiból többet átvesz az Európai Unió. Több okból - amelyekbe most nem akarok belemenni - az Európai Unió még mindig elsősorban nyugat-európai intézmény. Szeretném, ha a Tanács magyar elnöksége növelné Kelet-Európa befolyását.
<P>
Harmadszor, érdekel, hogy ön hogyan kezeli az agrár- és kohéziós politika közelgő átszervezését, valamint az Európai Unió többéves költségvetési tervének előkészítését. Képviselőcsoportom felkéri önt annak biztosítására, hogy a Parlament mindezekben teljes mértékben részt vegyen, és elvárjuk öntől, hogy vegye komolyan az arra vonatkozó ígéretét, hogy támogatja a kis- és középvállalkozásokat, valamint előmozdítja a környezetvédelmet, az erőforrások fenntartható felhasználását és az élelmezésbiztonságot.
<SPEAKER ID="056" NAME="Nigel Farage">
az EFD képviselőcsoport nevében. - Elnök úr! Üdvözlöm Orbán urat. A belga elnökség hat hónapig tartó bohózata után jó látni egy valódi ország megválasztott miniszterelnökét. Milyen szívesen hallgattam, hogy a kommunizmust veszélyes ideológiának nevezte -, és megfigyeltem milyen büszke arra, hogy Magyarország volt az első ország, amely fegyvert fogott a Szovjetunió ellen.
<P>
Húsz évvel azután, hogy önök visszanyerték a saját hazájuk demokratikus kormányzására való képességet, ön most egy olyan új politikai unió résztvevője, amely egyre több hasonlóságot mutat a volt Szovjetunióval. Tulajdonképpen a következő hat hónapban sok kommunistával fog találkozni, többek között - íme - a Bizottság főnökével, a jó öreg Barrosóval, aki Mao elnök támogatója volt! Tapasztalni fogja, hogy központosított tervgazdaságot és irányított gazdaságot akarnak, valamint mindenekelőtt azt fogja látni, hogy beleegyezésük nélkül az európaiakra szeretnének erőltetni egy politikai uniót.
<P>
Ébresztő, Orbán úr! Nézze csak, hogyan próbálják megfélemlíteni önt ma délelőtt! Megpróbálják megmondani önnek, hogyan kormányozza a saját hazáját. Mondja meg nekik, hogy hová menjenek! Ismét álljon ki a demokrácia mellett és küzdjön érte!
<SPEAKER ID="057" NAME="Krisztina Morvai" AFFILIATION="NI">
(HU) Kedves kollegák! Magyarország 1956-ban megmutatta a világnak, hogy az elnyomással és a hazugsággal szembe kell szállni. Még akkor is, ha reménytelennek látszik. Akkor ez volt a történelmi küldetésünk. Most ugyanez. Most a világban a hazugság és az elnyomás két pillérre épül. Az egyik, hogy a globális nagytőke és a bankok a hasznot privatizálják, a kárt és a költségeiket pedig államosítják, illetve áthárítják a tűzoltókra, ápolónőkre, pedagógusokra, nyugdíjasokra, akik egyre többet szenvednek.
<P>
A másik pillér pedig, hogy úgy állítják be - és elsősorban a politikusok, akik az emberek érdekeinek a képviselete helyett a globális nagytőke és a bankok képviseletét vállalják következetesen itt az Európai Unióban is -, hogy ez így természetes, vagy legalábbis nincs más út. A magyar elnökségnek és Magyarországnak, az én hazámnak, meg kell mutatnia, hogy ez nem így van, hogy a király meztelen. A profit- és pénzközpontú gondolkodás helyett meg kell mutatnunk, hogy létezik emberközpontú és igazságosságközpontú gondolkodás, amikor nem mindig azt kérdezzük, hogy mi a legjobb a pénz és a profit szempontjából, hanem azt kérdezzük, hogy mi a legjobb az emberek és az igazságosság szempontjából. Sok sikert kívánok szabadságszerető hazámnak, Magyarországnak.
<P>
A felszólaló vállalja, hogy válaszol egy "kék kártyás” kérdésre (az eljárási szabályzat 149. cikkének (8) bekezdése).
<SPEAKER ID="059" NAME="Hannes Swoboda" AFFILIATION="S&amp;D">
(DE) Elnök asszony, Morvai asszony! Tegnap már rövid eszmecserét folytattunk. Két kérdésem van önhöz. Nem meglepő, hogy ön a szélsőjobboldalról támogatja az elnökséget. Az azonban más kérdés, hogy ez megfelel-e Orbán úrnak. Tisztában van azzal, hogy a magyar forradalmat nagyon sokan támogatták, és nem csupán a politikai spektrum jobboldalához tartozó konzervatívok, amint azt Schulz úr mondta? Észrevette, Morvai asszony, hogy a magyar médiatörvényt nem csak a szociáldemokraták bírálták, hanem nagyon sok állampolgár is kritizálta, többek között Konrád György, akiknek semmi közük a szociáldemokráciához? Tisztában van ezzel?
<SPEAKER ID="060" NAME="Krisztina Morvai" AFFILIATION="NI">
(HU) Kedves képviselőtársam! Ha eddig azt is gondoltam volna, hogy van még értelme a jobboldali, illetőleg a baloldali jelzőknek, ez a másfél év az Európai Unióban meggyőzött arról, hogy már nincs ilyesminek értelme. Önök ott a baloldalon folyamatosan a nagytőke és a bankok érdekeit képviselik, abszolút nem törődnek azzal, hogy az emberek mit akarnak. Teljesen elfelejtették az eredeti elképzeléseket. Ugye ma itt emlegették Marx nevű elődjüket. Amit ő igazságossággal kapcsolatban mondott, arra itt már soha többé nem hivatkoznak. Önök a legnagyobb elnyomói a dolgozó embereknek. Ez az egyik dolog. A másik pedig a médiatörvény, ami Magyarország belügye... (Az elnök megvonja a szót képviselőtől).
<SPEAKER ID="061" NAME="Ádám Kósa" AFFILIATION="PPE">
(HU) Tisztelt elnök asszony! Tisztelt képviselőtársaim! Először is köszönöm a lehetőséget, hogy az Európai Néppárt magyar delegációja nevében szólhatok hozzá. Jómagam fogyatékossággal élő ember vagyok, és talán az átlagnál érzékenyebb vagyok arra, hogyha megkülönböztetést vagy kettős mércét tapasztalok. Ezért is figyelem aggodalommal a magyar médiatörvénnyel kapcsolatos politikai boszorkányüldözést, amelynek ma is, itt ebben a teremben is tanúi lehetünk. A Fidesz Magyar Polgári Szövetség számtalanszor bizonyította már, hogy közös európai értékek mentén és a sajtószabadság érdekében, tisztelettel dolgozik.
<P>
Az európai értékek kötelességeket jelentenek. Az elkövetkező magyar elnökség hat hónapja is ezt bizonyítja. A célkitűzéseik is ezt bizonyítják. A gazdasági kormányzás, az energiapolitika, vagy éppen a romastratégia. Ezek az irányok és ezek a stratégiák közös értékeket bizonyítanak, mint ahogyan a ki céljaink is közösek azért, hogy Európa erős legyen. Hiszen Európa nem csak egy érdekközösség, hanem egy értékközösség. Valójában, Önök most ezeket a célokat veszik semmibe, ezeket az értékeket. Az Európai Bizottság véleményét nem megvárva már nyilatkozatokat tesznek, rosszindulatú rágalmakat hoznak, túlzó és alaptalan megnyilvánulásokat tesznek. Talán az a cél, hogy Magyarország soros elnökségét gyengítsék ezzel? Valójában ezzel az Európai Uniónak az egész európai közösségnek tesznek kárt.
<P>
A legsúlyosabb válsággal nézünk most szembe. Ez felelőtlen magatartást tanúsít. Mint az Európai Néppárt delegációjának tagja, ezt visszautasítanám. Azt kívánom a magyar elnökségnek, hogy a rágalmazások ellenére folytassa a munkát, és igenis, hogy folytassa az "Erős Európa” programját. Egyetértek a program címével. Összetartozással sokkal többet fogunk elérni, és előre kell haladnunk.
<SPEAKER ID="062" NAME="Csaba Sándor Tabajdi" AFFILIATION="S&amp;D">
(HU) Kedves képviselőtársaim! Tisztelt miniszterelnök úr! Az Európai Uniónak és Magyarországnak, és pártállástól függetlenül minden magyar patriótának egyaránt érdeke, hogy sikeres legyen a magyar elnökség. Annál inkább fontos ez, mivel ma az Unió, s benne az eurózóna előtt rendkívüli kihívások tornyosulnak. Önt elsősorban a célratörés jellemzi. Kérem, hogy ezt a képességét az Unió soros elnökeként állítsa Európa szolgálatába, hogy Európa legyen sokkal dinamikusabb és hatékonyabb, de eközben őrizze meg a demokrácia szabályait és védje meg az európai szociális modell értékeit.
<P>
Sajnos a mostani vita is jelzi, hogy a magyar elnökség kezdete viharos. Érzi-e miniszterelnök úr, hogy milyen nagy Európában a bizalmatlanság az Ön kormányával szemben? Több uniós tagállamban, pártállástól függetlenül, az Ön kormányának antidemokratikus lépéseit, gazdasági populizmusát, a médiatörvényt, a szélsőjobboldali megengedő magatartását az uniós normákkal, értékrenddel ellentétesnek ítélik meg. Az uniós elnökség nem adhat felmentést a kritika alól, sőt Önöknek kellene példát mutatniuk az uniós alapértékek betartásában.
<P>
József Attila híres mondása: "érted haragszom, nem ellened”, amikor megalapozott bírálatok fogalmazódnak meg, akkor az Unió a magyar kormányért haragszik, s nem ellene. S különösen nem érinti ez a kritika a magyar népet. Miniszterelnök úr! Szeretném ezt az elnökségi félévet magyarként és európaiként büszkén, emelt fővel átélni.
<SPEAKER ID="063" NAME="Alexander Graf Lambsdorff" AFFILIATION="ALDE">
(DE) Elnök asszony, Orbán úr! Az egyik jelentős német újságban tegnap megjelent cikkben ön egyik példaképének nevezte Otto Graf Lambsdorffot. Utoljára az ő temetésén találkoztunk 2009 decemberében. Ön magánemberként jött el, és mi nagyra értékeltük ezt. Arra szeretném kérni önt, hogy tartsa tiszteletben az emlékét azzal, hogy minden intézkedése során betartja, követi és védelmezi a liberális alkotmányos állam alapelveit.
<P>
A médiatörvényt érintő kritikára reagálva ön két érvet hozott fel. Azt állította, hogy Magyarország és az ön személye elleni kampányról van szó, valamint hogy ez a kampány általános jellegű. A Liberálisok és Demokraták Szövetsége Európáért Képviselőcsoport nevében szeretném teljesen egyértelművé tenni, hogy ez nem kampány. Egész Európát érinti, ha az Európai Unió valamelyik tagállamában akadályozzák és kétségbe vonják az alapvető szabadságokat.
<P>
Szeretném közölni a Bizottsággal és Barroso úrral, hogy Kroes asszonynak jogi értékelést kell végeznie. A Bizottság azonban nem csupán ügyészi hivatal, hanem politikai szerv is. Az értékelésnek politikai formában is meg kell nyilvánulnia, és gyorsan el kell végezni.
<P>
Az ön által felhozott másik érv az volt, hogy a bírálat általános. Orbán úr, szeretnék említeni néhány konkrét pontot: Németországban és más demokratikus országokban a rágalmazás, becsületsértés és a gyűlöletkeltés jogellenes tevékenység. Erre való a büntetőjog. Ezekben az esetekben hadd jusson érvényre a büntetőjog! Fejleszteni kell a 163. cikkben szereplő jogi védelmet, meg kell változtatni a Médiatanács összetételét és hatáskörét (123. valamint 183. cikk), és még sok egyéb dolgot. Nagyon sok konkrétum van. Azt javaslom, hogy halasszák el a törvény alkalmazását addig, amíg a Bizottság elvégzi az értékelést, amelyet minél gyorsabban végre kell hajtani.
<SPEAKER ID="064" NAME="Judith Sargentini" AFFILIATION="Verts/ALE">
(NL) Elnök asszony! Az Európai Parlament és a tagállamok kettős mércét alkalmaznak. Nem beszélhetünk eleget a polgári jogokról és a sajtószabadságról, ha olyan országokról van szó, amelyek az Európai Unióhoz szeretnének csatlakozni, úgy tűnik azonban, hogy ezek a dolgok nem vonatkoznak a "klubtagokra”. Vajon a koppenhágai kritériumok mindnyájunk vagy csak az új tagállamok számára szent kötelezettségek?
<P>
A tagállamok szemet hunynak egymás viselt dolgai fölött. Ha nem ütöm bele az orromat a te ügyeidbe, te sem foglalkozol az én ügyeimmel. Még Magyarország is azt kéri mindenkitől, hogy ne üsse bele az orrát az ügyeibe. Ez különös viselkedés az Európai Unió elnöksége részéről. Orbán miniszterelnök úr! Az ön feladata az, hogy vezesse az Európai Uniót és valóban arra ösztönözze a tagállamokat, hogy bizonyos mértékben törődjenek egymás dolgaival. Itt nincs helye az elkülönülésnek.
<P>
Most pedig a Parlamenthez fordulok, a tisztelt Házhoz, amelynek az lenne a feladata, hogy a megőrizze az európai értékek magas színvonalát. Nem teszünk ennek eleget. Elnök asszony! Ismét örömömre szolgált, hogy kimondhattam az igazságot és ismertethettem kiegyensúlyozott nézetemet.
<SPEAKER ID="065" NAME="Jacek Olgierd Kurski" AFFILIATION="ECR">
(PL) Elnök asszony! Jó hír, hogy egy olyan kormány veszi át az uniós elnökséget, amely olyan nagy támogatást élvez saját választói körében. A magyar kormánynak azért ilyen nagy a támogatottsága, mert a magyarok érdekeit képviseli, és mert helyreállítja Magyarországot a magyar szocialisták sikertelen, botrányokkal teli kormányzása után. Az viszont már nem olyan jó hír, hogy Magyarországot az elnökség átvételének küszöbén tisztességtelen, ideológiai indíttatású támadások érik. A médiatörvénnyel kapcsolatos egész ügy azt bizonyítja, mennyire képmutatóak ezek a támadások. Lengyelországban is működik egy hasonló médiatanács, amelyben többségben vannak a kormányzó párt képviselői, és amely felelős azért, hogy napjainkban a lengyel közmédia számtalan embert - konzervatív beállítottságú újságírókat - eltávolít. Európában senki nem védelmezi őket, legkevésbé Schulz úr. Ezek a puszta tények.
<P>
Az egy héttel ezelőtt közzétett, a magyarokat támadó furcsa levél, amelyet a Cseh Köztársaság, illetve Magyarország volt elnöke írt alá, valamint a lengyel Gazeta Wyborcza vezetője, mutatja a támadás képmutató jellegét. Ez ugyanaz a Gazeta Wyborcza, amelyik gondoskodik arról, hogy elkobozzák a másképp gondolkodók vagyonát. A Magyarország elleni mostani támadással kapcsolatban az az igazság, hogy pusztán bosszúról van szó, amiért a gyakorlatban sikeresen megvalósítják a konzervativizmust. Orbán úr! Remélem, hogy a magyar uniós elnökség ugyanolyan sikeres, mint ...
<P>
(Az elnök félbeszakítja a felszólalót)
<SPEAKER ID="066" NAME="Jaroslav Paška" AFFILIATION="EFD">
(SK) Elnök asszony! Január 1-jétől a magyar kormány tölti be az Európai Unió elnökségét, ami eszembe juttatta az úgynevezett kulturális szőnyeget. Miniszterelnök úr, nem áll szándékomban a térképről szót ejteni, csak az ön által Brüsszelbe hozott kultúráról.
<P>
Becsben tartott szimbólumok, olyan személyiségek portréi, akikre a magyarok jogosan büszkék, a földön, az emberek lába alatt, nyilvános helyen, ahol Európa minden részéről érkező emberek taposnak rajtuk és a cipőjükkel szennyezik be azokat. Ön úgy gondolja, hogy ez a kultúra? A büszke Magyarország méltóságteljes bemutatása?
<P>
Nem tudom, mi vezette arra a magyar diplomatákat, hogy saját történelmük szimbólumait így megbecstelenítsék. Ugyanezen terem faburkolatán vagy falán méltó módon elhelyezhették volna őket. Viktor, látta, hogy a számunkra becses szimbólumok hol vannak elhelyezve ebben a teremben? Előkelő helyen, az elnöki asztalt díszítik.
<P>
Tisztában vagyok azzal, miniszterelnök úr, hogy hazája sok problémával küzd, de szilárd meggyőződésem, hogy a büszke magyar emberek nem azt érdemlik saját kormányuktól, hogy ilyen tiszteletlenül bánjon az ország híres személyiségeivel és szimbólumaival.
<SPEAKER ID="067" NAME="Csanád Szegedi" AFFILIATION="NI">
(HU) Képviselőtársaim! Tisztelt miniszterelnök úr! Én a magyar elnökségről szerettem volna beszélni alapvetően, bár itt az előttem szólók felingereltek és itt a provokációnak kénytelen vagyok egy picit engedni, hogy a magyar médiatörvényről szóljak. Egyszerűen a Jobbik Magyarországért Mozgalom is támadta Magyarországon a nyelvtörvényt. Mi sem értünk vele egyet. De kérem szépen, ennyi köpönyegforgató, ennyi álszent embert egy helyen látni, az művészet. Hol voltak Önök akkor, amikor most a jogvédők szerepében tetszelegnek, hol voltak akkor, amikor a szlovák nyelvtörvényt bevezették, hol volt Cohn-Bendit, amikor a délvidéki magyarokat a szerb szélsőségesek megfélemlítették, hol volt Schulz Martin, amikor a délvidéki sírokat, magyar sírokat, erdélyi magyar sírokat megrongálták? Ezért a kettős mérce. Nem tudom elfogadnia azt a kritikát, amit a magyar kormánnyal szemben és a magyar elnökséggel szemben megengednek.
<P>
Az üres MSZMP-s vagy MSZP-s károgással szemben a Jobbiknak mindig voltak pozitív javaslatai. Igenis fel kell vetni a szlovák nyelvtörvény ügyét, igenis fel kell vetni a Beneš-dekrétumok eltörlésének az ügyét, igenis fel kell vetni a székely területi önrendelkezést, igenis fel kell vetni a cigánybűnözés megállítását és felszámolását Magyarországon és egész Európában, és jó lenne, hogyha a magyar kormány legalább annyira tudna összpontosítani otthoni feladatára, hogy több millió magyar választópolgár akaratát végrehajtva végre rács mögé dugják az előző magyar diktátort, Gyurcsány Ferencet. Sok sikert kívánok az elnökséghez, ezek a valódi problémák.
<SPEAKER ID="068" NAME="Werner Langen" AFFILIATION="PPE">
(DE) Elnök asszony, Orbán úr! Két nehéz feladat áll ön előtt. Az egyik az, hogy felülkerekedjen a szocialisták nyolc évig tartó inkompetens kormányzásán, ismét politikai és gazdasági dinamizmust idézzen elő, valamint stabilitást teremtsen Magyarországon és csökkentse az adósságszintet. Ehhez a választók egyértelmű felhatalmazást adtak önöknek.
<P>
A másik feladat pedig, hogy a Tanács hivatalban lévő elnökeként e nehéz időkben vezesse Európát és tegyen meg minden öntől telhetőt a gazdasági és pénzügyi válság megoldása érdekében. A Parlament és képviselőcsoportom tényleges támogatást fog nyújtani önnek. Örülünk annak, hogy a mai napon nem terjesztett elénk kívánságlistát, ahogy az utóbbi években sokszor megtette a Tanács hivatalban lévő, szocialista elnöke, hanem inkább világosan megfogalmazta prioritásait.
<P>
Harmadsorban, örülünk, hogy Magyarország 2004 óta tagja az Európai Uniónak, és hogy a magyarországi kormányzó párt az Európai Néppárt (Kereszténydemokraták) és az Európai Demokraták Képviselőcsoportjához tartozik. Az új médiatörvénnyel kapcsolatos kampány, amely magában foglalja a 7. cikk szerinti szavazati jog visszavonására vonatkozó felhívást, és amelyet itt a Parlamentben indítottak el és nem ön kezdeményezett, hanem azok a pártok, amelyek elvesztették a 2010-es magyarországi választásokat, amelyek akkor is itt ültek és még mindig itt ülnek elől, legalábbis azok, aki nem rohantak egyenesen a sajtóhoz, szóval ez a kampány képmutató és tűrhetetlen. Az értékelés ki fogja mutatni, hogy a magyarországi médiaszabályozás nem tér el a sok más államban alkalmazottól.
<P>
Ami Schulz urat illeti, aki a törvény visszavonására szólított fel, csak annyit mondhatok, hogy nyilvánvalóan nem olvasta azt a törvényt, amelyet Észak-Rajna-Vesztfáliában a szocialista és zöld tartományi kormányzat alatt a többség megszavazott. Ez a törvény a médiahatóság létrehozására, szankciókra és a véleménykülönbségekre vonatkozó rendelkezéseket tartalmaz. Önök is pontosan ezt teszik. Ez a képmutató magatartás nem szerezhet többséget a tisztelt Házban.
<P>
(Taps)
<P>
(A felszólaló hozzájárul ahhoz, hogy az eljárási szabályzat 149. cikkének (8) bekezdésében meghatározott kék kártya eljárás értelmében kérdést intézzenek hozzá.)
<SPEAKER ID="069" NAME="Rebecca Harms" AFFILIATION="Verts/ALE">
(DE) Elnök asszony, Langen úr! Az észak-rajna-vesztfáliai tartományi médiatörvény esetében vajon arról van szó, hogy a törvény egyetlen pártra bízza a médiafelügyelet ellátását? Vajon a kormány kilenc évre nevezi ki az észak-rajna-vesztfáliai médiafelügyeleti szervet? Vajon Észak-Rajna-Vesztfáliában egyetlen párt dönti el, hogy a tájékoztatás kiegyensúlyozott-e vagy sem? Ha így van, akkor ugyanaz a helyzet, mint Magyarországon. Nem hiszem, hogy ön ezt akarná. Azt is szeretném megkérdezni, hogy Merkel asszony miért bírálja a magyar szabályozást, mivel ő tagja ...
<P>
(Az elnök félbeszakítja a felszólalót)
<SPEAKER ID="070" NAME="Werner Langen" AFFILIATION="PPE">
(DE) Elnök asszony! Biztos vagyok abban, hogy engedélyez nekem öt percet.
<P>
(Az elnök félbeszakítja a felszólalót.)
<P>
Először is, Merkel asszony megkérdezte, hogy a törvény minden tekintetben összhangban áll-e az európai szabályozással, és Orbán úr hozzájárult ahhoz, hogy a Bizottság által végzett értékelést követően szükség esetén módosítják a törvény rendelkezéseit. Úgy gondolom, hogy ez minden érintett szempontjából korrekt, őszinte, nyílt és tisztességes magatartás.
<P>
Másik megjegyzésem az észak-rajna-vesztfáliai tartományi médiatörvénnyel kapcsolatos. A 31. paragrafusban foglalt feltételek szerint a rádióműsorok nem közvetíthetnek kizárólag egyetlen véleményt, illetve nem tudósíthatnak egyetlen pártról, csoportról, lobbiról, vallási felekezetről vagy filozófiáról.
<P>
(Kellemetlenkedő hozzászólás)
<P>
A törvény kimondja, hogy észak-rajna-vesztfáliai tartományi kormány vezetője utasításokat adhat a tartományi médiahatóságnak, és maximum 500 000 euró összegű bírságot szabhat ki.
<SPEAKER ID="071" NAME="Monika Flašíková Beňová" AFFILIATION="S&amp;D">
(SK) Elnök asszony! A magyar kormányfőhöz szeretnék szólni. Üdvözlöm az Európai Parlamentben, Orbán úr.
<P>
Magyarország nyilvánvalóan nem könnyű időszakban veszi át az elnökséget, és az ön által elénk terjesztett program természetesen tele van jelentős kihívásokkal. Ön több alkalommal arra kért bennünket, a Parlamentet, hogy segítsük elő e program teljesítését, és higgye el nekem, Orbán úr, valóban azért vagyunk itt, hogy támogassunk mindent, ami jó és európai a programban.
<P>
Felszólalásában egy erős Európa megteremtésére is felhívott, meg kell mondanom azonban, hogy számomra nem teljesen világos, hogy hol kezdődik az ön európaisága, és hol vannak annak a határai, mert másképpen nem tudom megmagyarázni, hogy kormánya miért egy nem létező területi egység bemutatásával kezdte az elnökséget ahelyett, hogy az elnökséget betöltő országként egy Európával kapcsolatos új elképzeléssel állt volna elő.
<P>
Ennélfogva, Orbán úr, remélem, hogy az önben rejlő megfelelő európaiság határozottan fejlődni fog, és hogy pozitív magyarság is kialakul önben.
<SPEAKER ID="072" NAME="Adina-Ioana Vălean" AFFILIATION="ALDE">
Elnök asszony! Az Unió már régóta csak tűzi ki egyik célt a másik után, de aztán senki nem ellenőrzi, hogy teljesülnek-e ezek a célok, illetve hogy pontosan végrehajtják-e azokat. Növekedés, munkahelyteremtés, polgárbarát Unió: úgy tűnik, mindezek örökös célkitűzések. Valójában ott tartunk, hogy legalább azt be kellene ismernünk, hogy néhány politikánk és a túl gyakran alkalmazott egységes megoldások némelyike sikertelen.
<P>
Előfordulhat, hogy az EU gazdasági növekedésének ösztönzése érdekében el kellene kezdenünk a hagyományostól eltérően gondolkodni, valamint elfogadni 27 tagállamunk eltérő érdekeit és sajátosságait.
<P>
A Bizottság javaslatot terjeszt elő, az elnökség pedig jóváhagyja, mindössze gazdaságpolitikáink összehangolásáról van szó. Ez a kizárólag makrogazdasági és pénzügyi célkitűzésekkel és politikákkal együtt pontosan az általunk elérni kívánt gazdasági növekedés csapdájává válhat. Míg nincs teljesen egységes piacunk, a vállalkozásokra és a vállalkozókra bürokratikus terhek hárulnak és rendezetlen a munkaerőpiac, az EU növekedéséről kiderülhet, hogy olyan, mint egy bálna a barrakudahalak medencéjében - mert a mostani válság idején ilyen a globális piac.
<P>
Ami az elnökségi programban meghatározott többi örökös célkitűzést illeti, például a közös energiapolitika létrehozását, arra van szükség, hogy megállapítsuk az összes tagállam tekintetében közös, energiával kapcsolatos érdekeket és szükségleteket. Nem vagyok meggyőződve arról, hogy az jelenti a megoldást, ha több milliárd eurót költünk gigantikus infrastrukturális projektekre.
<P>
Orbán úr a bővítésről is szót ejtett: remélem, ez nem azt a magyar felfogást jelenti, hogy a szomszédos országokban élő összes magyar származású állampolgár kapjon magyar állampolgárságot. Euroszkeptikus összefüggésben és gazdasági válság idején ésszerű dolog egyáltalán az EU bővítéséről beszélni?
<P>
Végezetül mindnyájunknak sok szerencsét kívánok.
<SPEAKER ID="073" NAME="Peter van Dalen" AFFILIATION="ECR">
(NL) Elnök asszony! A magyar elnökség nem túl kedvező kezdetet vett. Az új médiatörvénnyel a magyar kormány nem valami pozitív példát mutatott az Európai Uniónak. Az új törvény rendkívül széles hatáskört biztosít a médiafelügyeleti hatóságnak, ami nyugtalanítóan beárnyékolja a magyar elnökség kezdetét. Ez a törvény csak egy az aggasztó magyarországi fejlemények közül.
<P>
Ha egyetlen politikai párt gyakorolja a hatalmat, az eltérő vélemények elcsendesednek. Rochefoucauld, 17. századi francia szerző már régen figyelmeztetett erre: "Kevesen rendelkeznek elég bölcsességgel ahhoz, hogy a hasznos feddést részesítsék előnyben az álnok dicsérettel szemben”. Azt tanácsolom az elnökségnek, hogy vegyék komolyan Rochefoucauld szavait, egyrészt az uniós elnökséget betöltő ország, másrészt a magyar kormány vonatkozásában.
<SPEAKER ID="074" NAME="Mario Mauro" AFFILIATION="PPE">
(IT) Elnök asszony, hölgyeim és uraim! Orbán úr, örömmel üdvözöljük Strasbourgban! Amint arra Cohn-Bendit úr már felhívta a figyelmet, a jelenlévők közül mindenki szereti Magyarországot, de nem mindenki kedveli a magyar kormányt, amint azt majd tapasztalni fogja.
<P>
Mi egyébként szeretjük Magyarországot, nagyra értékeljük a magyar kormányt, sőt mit több, nyíltan szurkolunk az ön pártjának. Miért is szurkolunk a Fidesznek? Azért, mert ez a párt meghatározó tényező volt abban a tekintetben, hogy egy hosszú és szörnyű diktatúra után Magyarország visszatérjen a demokratikus élethez.
<P>
Azért szurkolunk a Fidesznek, mert évekig ugyanazokat az értékeket, a demokrácia és a szabadság értékeit képviselte, akár kormányon volt, akár ellenzékben. Azért drukkolunk a Fidesznek, mert az egyetlen tényleges alternatívát jelenti azzal a populista tendenciával szemben, amely az Európai Unió oly sok országában tért hódít.
<P>
Azért is drukkolunk a Fidesznek, mert az ön által említett prioritások rádöbbentenek bennünket arra, hogy az egységes, szabad Európáért való küzdelem még nem ért véget. Támogatjuk önt, Orbán úr, és a folytatásra biztatjuk, mert ezzel egyben Magyarországot és egész Európát buzdítjuk.
<SPEAKER ID="075" NAME="Edit Herczog" AFFILIATION="S&amp;D">
(HU) Elnök úr! Képviselőtársaim! Az Európai Uniónak alapítása óta az energiabiztonság az egyik legfontosabb kérdése, kihívása. Sokáig azt hittük, hogy a legkritikusabb az energiahordozóktól való függés csökkentése. A gazdasági válság azonban egyértelműen bebizonyította, hogy a hozzáférés és a megfizethetőség a legfontosabb. Az idei év az első, amikor Magyarországon többen fagytak meg fűtetlen lakásban, mint az utcán. Az elmúlt napokban egy panellakás lakói azt kérték, hogy kapcsolják ki a fűtésüket, mert nem tudják kifizetni. Tisztelt képviselőtársaim! A gazdasági válság egyik hatásaként nagyon fontos, hogy az energiabiztonság kérdésével foglalkozzunk. Mindezt akkor, amikor egy elöregedett energiainfrastruktúrával rendelkezünk.
<P>
Az energiacsúcson a magyar elnökség legfontosabb feladata ennek az infrastruktúrának a megalapozása, nemcsak a gáz, hanem az elektromos vezetékek tekintetében is. Nem a múlt hálózatait kell fejlesztenünk, hanem a jövő intelligens energiahálózataihoz kell beruházókat és tőkemegkötő képességet garantálni. A magyar kormánynak el kell érnie, hogy minden tagállam egységesen támogassa a nukleáris hulladékkezeléssel kapcsolatos biztonság növelését. Garantálnunk kell, hogy mindez a megfizethetőség körében maradjon. Tisztelt elnök úr! Ehhez nem forró fejre és hidegvérre van szükség, hanem tiszta fejre, tiszta szívre, tiszta tekintettel. Mi a partnerei leszünk Önnek ezeknek a kérdéseknek a megoldásában.
<SPEAKER ID="076" NAME="Marielle De Sarnez" AFFILIATION="ALDE">
(FR) Elnök asszony! Európa népe súlyos, destabilizáló válságon megy keresztül. Úgy gondolom, hogy pontosan ilyen időkben kell visszatérnünk az Európa alapjául szolgáló eredeti értékekhez.
<P>
Ezen értékek közül az egyik a nacionalizmus valamennyi formája elleni küzdelem. Hadd mondjam meg, mennyire aggaszt, hogy miután a magyar nemzetiségű lakosoknak magyar állampolgárságot ajánlott, most felveti annak lehetőségét, hogy - a nemzetközi egyezményeket megsértve - szavazati jogot kapjanak.
<P>
Az európai értékek közül a másik a demokrácia és a szabadságok védelme. Amióta ön hivatalba lépett, számos olyan intézkedésre került sor, amely aggodalmat vált ki, és amellyel kapcsolatban ön most válaszokat adhat nekünk. Az alkotmánybíróság hatáskörét szűkítették, aláásták az Európai Központi Bank függetlenségét - a csatlakozási szerződéssel összeegyeztethetetlen módon - és most pedig arra veszik rá az embereket, hogy szavazzanak meg egy olyan médiatörvényt, amely egy európai irányelv átültetésének ürügyén valójában felszámolja a sajtószabadságot, amint azt az Európai Biztonsági és Együttműködési Szervezet (EBESZ) nemrégiben kimutatta.
<P>
Ön azzal a magyarázattal szolgál, hogy az önök törvénye hasonló más tagállamokéhoz, de még akkor is, ha közülük néhánynak - és én konkrétan saját hazámra gondolok - még nyilvánvalóan előrelépést kell tennie, melyik az az uniós ország, ahol a média bármely részét 700 000 eurós bírság fenyegeti az erkölcsi normák megsértéséért? Az ügy most az Európai Bizottság kezében van, amelynek a lényeges problémáról kell tájékoztatnia bennünket, és a pusztán jogi kérdéseken túlmenően arról, hogy ez a törvény sérti-e a véleménynyilvánítás szabadságát. Amennyiben erről van szó, az Uniónak megvannak az eszközei az alapvető jogok tiszteletben tartásának biztosításához. Most erre a határozott üzenetre várunk.
<SPEAKER ID="077" NAME="Jean-Pierre Audy" AFFILIATION="PPE">
(FR) Elnök asszony, miniszterelnök úr! Magyarország európai ország, amely szereti az Európai Parlamentet. Magyarország egyik kiváló kollégánkat, Schmitt Pált választotta meg köztársasági elnöknek, és ön elég bölcs volt ahhoz, hogy kitűnő kollégánkat, Győri asszonyt miniszternek tette meg, akinek elismerésemet fejezem ki.
<P>
Működik a demokrácia. Önt megválasztották. Nagyszerű! Európa működik. Az önök egyik törvényét kifogásolják, erre ön így válaszol: "Változtatni fogok rajta”. Önt reagálásra kényszerítik az értékek alkalmazása tekintetében, ön pedig kijelenti, hogy az alkotmány - a korábbi kommunista alkotmány - reformja során átveszik majd az egész Alapjogi Chartát. Pompás! A politika működik. Ha bárkinek kétségei lennének, Európa politikai értelemben kialakult. Ez jó hír!
<P>
Ön gazdasági kihívások előtt áll. Orbán úr! Ön helyreállítja Magyarország gazdaságát. Ön alighanem éppen az a miniszterelnök, akire most szükségünk van. Mindazonáltal ez nem az első alkalom, hogy ön ezt megteszi. Nem az első alkalom. Már megtette 1998-ban, amikor szintén miniszterelnök volt.
<P>
Végezetül felhívom a figyelmét Horvátországra. Ön szeretné, hogy Horvátország csatlakozzon. Mi pedig támogatjuk ezt. Szeretném felhívni a figyelmét az európai közvélemény bizonyos csoportjainak aggályaira, és azt javaslom, hogy folytasson széles körű tájékoztató kampányt, amely be tudja bizonyítani az európai polgároknak, hogy Horvátország teljesíti a tagság összes követelményét, mert már nem alkalmazzuk a csoportos tagfelvételt, ahogy azt tettük a berlini fal leomlását követően.
<SPEAKER ID="078" NAME="Juan Fernando López Aguilar" AFFILIATION="S&amp;D">
(ES) Elnök asszony, Orbán úr! A spanyol szocialisták nevében szeretném üdvözölni a magyar elnökséget, amely a harmadik a Lisszaboni Szerződés által létrehozott új dinamika keretében működő első elnökségi trión belül. Ez megköveteli a következetességet a három ország - Spanyolország, Belgium és Magyarország - által kidolgozott forgatókönyv tekintetében, de ami ennél is fontosabb, magában a Lisszaboni Szerződésben meghatározott alapelvek, értékek és célkitűzések tekintetében, mert ennek végrehajtása és teljesítése számít abszolút prioritásnak.
<P>
A Lisszaboni Szerződés 2. cikke meghatároz bizonyos közös értékeket és alapelveket, például a következőket: a szabadság tiszteletben tartása, a kiskorúak védelme és a pluralizmus, amely magában foglalja a tájékoztatás pluralizmusát. Ezért osztom az ön által azzal kapcsolatban kifejezésre juttatott aggályt, hogy inkább a nemzeti viták, illetve furcsaságok torzíthatják a magyar elnökség számára ennyire fontos célkitűzéseket, nem pedig az, ami egyesít bennünket.
<P>
A magyar médiatörvényt egyáltalán nem lehet és nem is szabad az audiovizuális szolgáltatásokat szabályozó irányelv nemzeti jogba való átültetésével kapcsolatos belső piaci kérdésként felfogni. Ez egy olyan vita, amely nem csupán a belső piacot vagy Magyarországot érinti. Kihat az alapvető jogokra és az Unió egészére, ezért csatlakozom azokhoz, akik meg vannak győződve arról, hogy a válságból kizárólag a fokozottabb integráció vezet ki bennünket, és nem a versengő nacionalizmus.
<P>
Az elnökséget az alapján fogják megítélni, hogy hajlandó-e átvenni a vezetést a Lisszaboni Szerződés értékeinek és célkitűzéseinek megvalósítása terén, miközben betartja az Európai Unióhoz való csatlakozáskor vállalt kötelezettségeit.
<P>
(A felszólaló hozzájárul ahhoz, hogy az eljárási szabályzat 149. cikkének (8) bekezdésében meghatározott kék kártya eljárás értelmében kérdést intézzenek hozzá.)
<SPEAKER ID="079" NAME="Alejo Vidal-Quadras" AFFILIATION="PPE">
(ES) Elnök asszony! Nagyon figyelmesen hallgattam, amit López Aguilar mondott, és szeretném emlékeztetni őt arra, hogy a pártja által vezetett spanyol kormány most készül létrehozni egy állami médiatanácsot, valamint egy egyenlőtlen bánásmód és megkülönböztetés elleni törvényt, amely Damoklesz kardjaként lóg a lehetséges politikai ellenfelek feje felett és beleavatkozhat a médiatartalomba.
<P>
Ezért, López Aguilar úr, mielőtt másokat kritizál - és most nem áll szándékomba belemenni a magyar törvénnyel kapcsolatos részletekbe - gondoljon kicsit arra, hogy nem jó két különböző mértéket és kettős mércét alkalmazni. Ne felejtse el, hogy ön igazságügy-miniszter volt!
<SPEAKER ID="080" NAME="Juan Fernando López Aguilar" AFFILIATION="S&amp;D">
(ES) Elnök asszony! Nem ez az első alkalom, hogy egyáltalán nem helytálló összehasonlításokra kerül sor egy olyan törvénnyel kapcsolatban, amely aggodalmat váltott ki Európai Unió-szerte és saját politikai családjának igen kiváló képviselői körében is, Vidal-Quadras úr, másrészt azon törvényekkel kapcsolatban, amelyek tiszteletben tartják a véleménynyilvánítás szabadságához, a pluralista társadalomban a közvélemény szabad formálásához való jogot, és természetesen a médiapluralizmust. Az utóbbi törvények audiovizuális tanácsokat hoznak létre, amelyeknek semmiképpen sem az a feladatuk, hogy akadályozzák a médiapluralizmust, és egyáltalán nem az, hogy előre meghatározzák a médiatartalmat.
<P>
Ez a helyzet Spanyolországban, és sok más egyéb, a tisztelt Házban említett példa esetében is erről van szó, amelyeknek semmi közük ahhoz a kérdéshez, amely olyan sok aggályt váltott ki a vita során.
<SPEAKER ID="081" NAME="Jacek Saryusz-Wolski" AFFILIATION="PPE">
Elnök asszony! A magyar elnökségnek páratlan alkalma adódik arra, hogy a gyakorlatban ténylegesen biztosítsa az energiabiztonságot Európa számára. Két egymást követő elnökség - a magyar és a lengyel - erős politikai elkötelezettséggel rendelkezik, hogy minden rendelkezésre álló lehetőséget kihasználjon. Még a következő problémákkal állunk szemben: az ellátás és szállítás konszolidációja, illetve monopóliuma, az egységes piacon belüli energiahálózatok összekapcsolásának hiánya, valamint az Unió keleti részének való rendkívüli kiszolgáltatottság.
<P>
A magyar elnökségtől azt várjuk, hogy használja ki az Unió térbeli elhelyezkedését a következők által alkotott háromszög révén: a Balti-tenger és az Adriai-tenger közötti észak-déli tengely vagy folyosó - lengyelországi és horvátországi energiakikötőkkel -, amelyet a kaszpi-tengeri gázvezeték egészít ki, amely közvetlenül, külön és függetlenül, elsősorban Azerbajdzsánból és Türkmenisztánból biztosítja az ellátást az EU számára. A Déli Folyosónak nyilvánvalóan magában kell foglalnia a Nabucco projektet.
<P>
Tehát a magyar elnökség számára az jelenti az alapvető kihívást, hogy megteremtse Európa Energiabiztonságának új forrását. A három legfontosabb célkitűzés a következő: összekapcsolások kiépítése, megfelelő finanszírozás biztosítása és az uniós energiapolitika külső dimenziójának erősítése. Mivel az energia közjó az Unió számára, európai szinten kell foglalkozni az energia kérdésével, politikánknak a szolidaritáson kell alapulni, és annak végrehajtását politikai akaratunkkal kell garantálni.
<SPEAKER ID="082" NAME="Glenis Willmott" AFFILIATION="S&amp;D">
Elnök asszony! Ez az idő alkalmas arra, hogy megvitassuk a gazdasági kormányzással, a foglalkoztatási jogokkal és a környezettel kapcsolatos kérdéseket, amelyek kiemelt helyet kaptak programunkban; alkalmas arra, hogy megünnepeljük Magyarország fantasztikus teljesítményét, amely első alkalommal részesül abban a megtiszteltetésben, hogy betöltse az elnökséget, és elszomorít engem, hogy a magyar emberek - akik szembeszálltak az elnyomással és olyan sokáig harcoltak a demokráciáért - most azt tapasztalják, hogy a demokráciát kikezdi az új magyar médiatörvény és a külföldi vállalatok elleni támadás céljából alkalmazott protekcionista politika, ami beárnyékolja ezt az időszakot, amire pedig a magyarok büszkék lehetnének.
<P>
Ez egy válságos időszak polgáraink számára, nekünk pedig folytatnunk kell a reformprogramunkat. Ugyanakkor annak biztosítására is vigyáznunk kell, hogy Európa ne süllyedjen vissza a múlt sötét időszakaiba. Továbbra is szembe kell szállnunk az állami cenzúra minden formájával és a protekcionista politikákkal, és fel kell hívnunk a figyelmet ezekre. Meg kell értenünk a magyarokat, de nem veszélyeztethetjük a jövőbeni demokráciát.
<SPEAKER ID="083" NAME="Lívia Járóka" AFFILIATION="PPE">
(HU) Tisztelt miniszterelnök úr! Kedves kollégák! Tisztelt elnök asszony! Az európai romastratégia útnak indítását elsőként az Európai Parlament jelölte meg 2008 elején, és az azóta eltelt három év során uniós intézkedések és dokumentumok egész sora jelezte a 12 milliónyi európai romát sújtó kirekesztés és nyomor elleni küzdelem fontosságát. Fideszes képviselőként és az Európai Parlament egyetlen roma képviselőjeként büszkeséggel tölt el, hogy az új magyar kormány volt az első a tanácsi elnökségek sorában, amely teljes mértékben magáévá tette az európai szintű válasz iránti elkötelezettséget és küldetését.
<P>
A romák társadalmi befogadása az egyik legsúlyosabb kihívás ma Európában. Ugyanakkor az egyik legígéretesebb lehetőség is az elöregedő társadalmaink számára. A romák integrációja ugyanis nem csupán emberijogi kötelesség, de egyben gazdasági szükségszerűség is. Mint az Európai Parlament jelentéstevője ebben a témában, őszintén remélem, hogy a Parlament jelentésére és a Bizottság várható közleményére alapozva a magyar elnökségnek sikerül tető alá hozni egy valóban közösségi stratégiát, amely gazdasági és nem etnikai téren határozza meg e célcsoportját, amely erősíti az esélyegyenlőség iránti irányelvek végrehajtását, és amely tekintetbe veszi a kirekesztés területi jellegét, enyhíti a mikrorégiókban élőknek a hátrányát.
<P>
Tisztelt miniszterelnök úr! Ez a folyamat sokkal többről szól, mint az európai romastratégiáról: kölcsönös bizalomról, arról, hogy Európa képes-e felépíteni az értékek közösségét, és megküzdeni a velünk szemben álló kihívásokkal. Sok szerencsét kívánok Önnek az óriási feladatok előtt. Taves bahtalo!
<SPEAKER ID="084" NAME="Jörg Leichtfried" AFFILIATION="S&amp;D">
(DE) Elnök asszony, hölgyeim és uraim! Európában a sajtót semmi sem kötelezi, hogy kiegyensúlyozott megközelítést alkalmazzon. Európában sajtószabadság van. Ha Európában létrejön egy olyan szerv, amely követhetetlen szankciókkal, a források védelmének megszüntetésével és a félelem légkörének kialakításával próbál úgynevezett kiegyensúlyozottságot teremteni, elvárom a Bizottságtól, az európai jog őrétől, hogy reagáljon. De ezt ne tétovázva, lagymatagon és védekezően tegye, hanem gyorsan határozottan és hatékonyan cselekedjen. Erre még nem került sor.
<P>
Orbán úr! Engem nem győzött meg a szövetségesei által felépített agresszív és ésszerűtlen védelem. Liberális politikusnak tartottuk önt. Van fogalmam arról, hogy ez nem mindig jó érzés. Azt szeretném azonban megkérdezni öntől, hogy most hogyan érzi magát, amikor olyan embernek tartják, aki a demokráciától a totalitarizmus felé vezeti az országot.
<P>
(Kellemetlenkedő hozzászólás)
<P>
Orbán úr! Hogyan érzi most magát, hogy olyanoknak kell megvédeniük, mint akik ott fenn ülnek? Erre válaszoljon!
<SPEAKER ID="085" NAME="Paulo Rangel" AFFILIATION="PPE">
(PT) Elnök asszony! Mindenekelőtt azt szeretném mondani, hogy ma, amikor a magyar elnökséget vitatjuk meg, a Parlamentnek - anélkül, hogy az annak a rovására menne, hogy minden tervezett témát meg tudjunk vitatni - az Európai Unió problémáira kellene hangsúlyt helyeznie, és most egyáltalán nem ez a helyzet. Ezen túlmenően ahhoz, hogy az EU problémáit helyezzük a középpontba, körültekintően kell értelmezni és megvitatni, hogy ez összhangban áll-e a magyar elnökség prioritásaival, ahelyett, hogy Magyarország belső helyzetével kapcsolatos részleteket vagy kérdéseket tárgyalnánk meg, ami a Bizottság, valamint a magyar kormány és parlament közötti szokásos, építő jellegű kapcsolat részeként elintézhető, ha már egyáltalán szükség van erre.
<P>
Ezért szeretném elmondani, hogy - azonkívül, hogy a magyar elnökség természetesen az aktuális gazdasági és pénzügyi kérdéseket prioritásnak tekinti - igencsak örülök annak, hogy a hat hónapra vonatkozó magyar terv nagyon világos és ambiciózus, valamint a következő három témát tartja központi kérdésnek és prioritásnak: élelmezés, amely a súlyos globális válság szakaszába lép; energia, amely biztonságunk és gazdasági fenntarthatóságunk szempontjából döntő fontosságú; és vízellátás, amelyről itt kevés szó esett, de az élelmezés után ez lesz a következő kihívás, amellyel az európaiaknak meg kell birkózniuk.
<P>
Remélem, hogy sikeresek lesznek a célkitűzések elérésében.
<SPEAKER ID="086" NAME="Kristian Vigenin" AFFILIATION="S&amp;D">
(BG) Elnök asszony, miniszterelnök úr! 2011 lesz az első olyan év, amikor az Európai Uniót két közép- és kelet-európai ország, Magyarország és Lengyelország fogja vezetni. Ez a két ország olyan különös mértékben járult hozzá a demokrácia fejlődéséhez, az európai integrációhoz, hogy számomra nyilvánvaló, hogy a két ország érdemei nem aprózhatók el úgy, ahogy ma történt.
<P>
Orbán úr! Könyörgöm, hogy szabaduljon meg az elnökségre vetülő árnyéktól! Akkor a végén majd elmondhatjuk, hogy megvalósultak a prioritások. Azt szeretném, hogy ezekre fordítsa figyelmét, és ne a magyar parlament határozataira és intézkedéseire, amelyek nem felelnek meg a demokrácia alapelveinek.
<P>
Az önök elnöksége alatt a Horvátországgal való tárgyalások során a szocialisták és a demokraták teljes mértékben támogatni fogják önt.
<P>
Felszólalásában egyetlen szót sem ejtett a szomszédságpolitika felülvizsgálatáról. Remélem, hogy a szükséges kezdeményezőkészségről tesz majd tanúbizonyságot, és remélem, hogy ebben az időszakban sikerül majd Fehérorszországot is visszavezetni a demokratikus fejlődés útjára.
<P>
Bátorkodom ellentmondani Cohn-Bendit úrnak. Úgy gondolom, hogy Orbán úr nem hasonlítható Chávez úrhoz; Európában vannak más miniszterelnökök, akik sokkal megfelelőbbek erre a szerepre.
<SPEAKER ID="087" NAME="Ernst Strasser" AFFILIATION="PPE">
(DE) Elnök asszony! Orbán úr, való igaz, hogy hazája rengeteg szenvedésen ment keresztül, valamint hogy a hazája, ön és az ön pártja jelentős mértékben hozzájárult a békéhez és az egységes Európa kialakulásához. Jó szomszédként és osztrákként őszinte tisztelettel szeretném ezt nyilvánvalóvá tenni ebben az ön számára történelmi jelentőségű órában.
<P>
Az ön elnökségének prioritásai közé tartozik a munkahelyteremtés, a növekedés előmozdítása és a biztonság növelése - mindezeket örömmel támogatjuk. Ezenkívül prioritás még a belső piac megszilárdítása, az energiapolitika terén való előrehaladás, a Duna-stratégia és a Horvátországgal való tárgyalások lezárása. Mindezekben támogatni kívánjuk önt.
<P>
Külön szeretném megköszönni önnek, hogy védelmezi a vallásszabadságot. A kereszténység az európai tettek és az európai gondolkodás egyik alapja, és mi nagyon méltányoljuk, hogy ön Magyarországon megreformálta a kommunista médiaszabályozást, amely még 1986-ban készült. Ez fontos és helyes is egyben. Úgy gondoljuk, hogy az ezzel kapcsolatban - többek között a tisztelt Házban is - kifejtett vélemények közül sok tévedésen alapul. Számos nézet azon szankciókat juttatja eszembe, amelyeket 2000-ben igazságtalanul vetettek ki az osztrák kormányra. Úgy gondolom, hogy önökkel most ugyanolyan igazságtalanul bánnak, mint annak idején az osztrák kormánnyal.
<P>
Szeretnék köszönetet mondani azért, amit tett, és sok sikert kívánok az új magyar elnökségnek.
<P>
(Taps)
<SPEAKER ID="088" NAME="Victor Boştinaru" AFFILIATION="S&amp;D">
(RO) Elnök asszony, miniszterelnök úr! Európai polgárként és szocialista politikusként örülök annak, hogy elkötelezett a Duna-stratégia, egy uniós szintű romastratégia végrehajtása mellett, román állampolgárként pedig örvendetesnek tartom, hogy az ön elnöksége támogatja hazám és Bulgária schengeni térséghez való csatlakozását.
<P>
A magyar elnökség kezdetét azonban beárnyékolták az Unió alapvető értékeit beszennyező, szégyenletes törvénnyel kapcsolatos heves viták. Valahogy olyan, mintha ez a törvény Horthy, Kádár, Antonescu vagy Ceauşescue politikai befolyása alatt készült volna. Aláássa Magyarország mint uniós tagállam hitelességét és presztízsét, és megalázó a magyarokra nézve, akiket a szabadság iránti elkötelezettségük miatt becsülnek. A törvényt élesen bírálta két jelentős uniós kormány Németországban és Franciaországban, amelyek az ön politikai családjához tartoznak. Az Európai Néppárt (Kereszténydemokraták) és az Európai Demokraták Képviselőcsoportjából tiszteletreméltó európai parlamenti képviselők bírálták ezt a törvényt, és feltételezem, hogy nem fogják őket hamarosan kizárni a PPE képviselőcsoportból.
<P>
Nem fogadhatjuk el, hogy a dolgok ilyen irányba haladjanak. Nem engedhetjük meg, hogy ez így folytatódjon.
<SPEAKER ID="089" NAME="Wim van de Camp" AFFILIATION="PPE">
(NL) Elnök asszony! A magyar médiatörvényről szóló vita eredményeként Európában mindenki tudja, ki tölti be most az Európai Unió elnökségét. Korábban ez nem volt mindig így. Kedvező fejleménynek tartom, hogy a miniszterelnök úr az Európai Bizottság elé terjesztette a törvényt, és úgy korrekt, hogy megvárjuk az Európai Bizottság véleményét.
<P>
Térjünk rá a következő pontra, a magyar elnökség négy prioritására! Növekedés és munkahelyteremtés. Mindenekelőtt vegyük a kis- és középvállalkozásokra (kkv-k) háruló adminisztratív terhet! Milyen konkrét intézkedést szándékozik tenni ezzel kapcsolatban? A digitális menetrend: Kína nem fog arra várni, hogy Európa felzárkózzon. A második prioritás egy erősebb Európa létrehozása. Jelenleg bennünket, európaiakat elborít a víz. Nem a tengervízszint-emelkedésről beszélek, hanem a Rajna, a Pó és a Mosel vízszintjének emelkedéséről. Hálás lennék, ha erre a kérdésre is figyelmet tudna fordítani.
<P>
A következő dolog a polgárokhoz való közeledés: mit szándékozunk tenni Schengennel, Romániával és Bulgáriával, valamint Horvátország csatlakozásával kapcsolatban?
<P>
Végül, elnök asszony, Magyarország rendkívüli adót vetett ki más országok vállalkozásaira. Ez az adó ellentétes a belső piaccal. Mikor fogják megszüntetni?
<SPEAKER ID="091" NAME="László Tőkés" AFFILIATION="PPE">
(HU) Tisztelt elnök úr! A médiatörvény vonatozásában hadd éljek a következő párhuzammal: 1956-ban a nyugati kommunista pártok többsége és igen sok nyugati baloldali liberális értelmiségi a magyar forradalmárokat kárhoztatta, velük szemben pedig a szovjet bolsevikok védelmére kelt. Mutatis mutandis. Most is hasonló dolog történik. Nyugati szocialista és liberális kollegáink közül sokan a volt kommunisták és álliberálisok pártját fogják az igazi rendszerváltoztatókkal, néhai Antall József követőivel, Orbán Viktor szabadságharcosaival szemben. Ez mutatkozik meg a médiatörvény viszonylatában. Hölgyeim és uraim! Még véletlenül se tévesszük össze a múlt levitézlett bajnokait és örököseit, a posztkommunistákat az igazi hiteles baloldaliakkal. A kettő nem ugyanaz! Annak idején Albert Camus-nek is rá kellett döbbennie, hogy kik is valójában a szovjet sztálinisták és a magyar szabadságharc oldalára állottak.
<SPEAKER ID="092" NAME="Hannes Swoboda" AFFILIATION="S&amp;D">
(DE) Elnök úr! Orbán úr, három kérdésben egyetértek önnel. Az első Horvátországot érinti. Ugyanazt a felfogást képviseljük, és reméljük, hogy az önök külügyminiszterével együtt megoldást találunk. A másik dolog a romaintegráció fontossága, a harmadik pedig a magyar forradalom európai jelentősége.
<P>
Osztrák vagyok és a magyar határhoz közel születtem. Kétségkívül a határ jobbik oldalán éltem, de tudtam a történtekről. Rám bízták, hogy tanítsam németül két osztálytársamat. Teljesen tisztában vagyok a forradalom jelentőségével. Az a forradalom azonban a hatalomra való törekvés, az egyeduralom ellen lépett fel. A szabadság, többek között a sajtószabadság elérése volt a cél.
<P>
Orbán úr, kérem, gondolja át, hogy ez a törvény vajon valóban összhangban van-e a magyar forradalom jelentőségével, szellemével és céljaival. Ha összeveti a törvényt azokkal a célokkal, egy jobb törvényt lesz képes megalkotni. Ezért ismételten arra kérem, hogy fontolja meg, hogyan készíthet egy megfelelőbb médiatörvényt, amely összhangban áll a magyar forradalommal és a forradalom szellemével.
<P>
(Taps)
<SPEAKER ID="093" NAME="Ivo Vajgl" AFFILIATION="ALDE">
(SL) Elnök úr! Szeretnék néhány buzdító szót szólni és támogatásomról biztosítani a magyar elnökséget, azon ország elnökségének, amely Szlovénia jó szomszédja, és amellyel sok közös dolgunk van. Orbán úr! Támogatom ezenfelül az elnökség fő prioritásait is, amelyeket ma ismertetett.
<P>
Magyarország jelentősen hozzájárulhat azon térség stabilitásának további megszilárdításához, amelyben mindnyájan élünk, és különösen annak biztosításához, hogy a térség egésze modern értékeket valljon magáénak és átfogó képet alakítson ki a jövőjéről.
<P>
Éppen ezért szeretnék mondani önnek valamit, amit talán nem szívesen hall: szerintem az lenne a legjobb, ha a Trianonban történteket múltnak tekintené. Ne használja fel Trianont indokként szomszédjai háborgatására vagy a régi sebek feltépésére! Mindenkinek meg kell tanulnia együtt élni a saját történelmével.
<SPEAKER ID="094" NAME="Emilie Turunen" AFFILIATION="Verts/ALE">
(DA) Elnök úr! Egy olyan üggyel kapcsolatban szeretnék észrevételt tenni, amely már elég nagy figyelmet kapott ma délelőtt. Magyarország médiatörvényéről van szó. Orbán úr! Ez az ügy nem Magyarországról vagy a magyar belpolitikáról szól; az EU alapvető jogairól beszélünk és arról, mennyire szavahihetőnek tart bennünket a világ többi része. Az egész EU-ban veszélyezteti a sajtószabadságot, ha Magyarországon politika által kinevezett médiatanács jön létre, és több milliós bírságokat kell fizetni.
<P>
Orbán úr, ahhoz a fiatal európai generációhoz tartozom, amely talán természetesnek veszi a sajtószabadságot, de ma azt tapasztalom, hogy ez még nem egy lezárt kérdés. Örülök annak, hogy ígéretet tett arra vonatkozóan, hogy felülvizsgálja a törvényt, amennyiben sérti az uniós jogot és a Szerződéseket, és úgy vélem, hogy még most is hazamehet és módosításokat hajthat végre. Tartozik ennyivel mindazoknak, akik harcoltak az alapvető jogokért és a sajtószabadságért, és az én generációmnak is, amely soha nem tapasztalta meg, hogy ez másképpen is lehet. Úgy gondolom, hogy az EU-ban építenünk kell a demokráciát, nem pedig lerombolni.
<SPEAKER ID="095" NAME="Othmar Karas" AFFILIATION="PPE">
(DE) Elnök úr! Európa megerősítése egyben a Bizottság megerősítését is jelenti, valamint a biztonsági háló kiterjesztését mind a pénzügyek, mind a tartalom szempontjából. Ezenkívül a demokrácia Európában történő megszilárdítását is jelenti, valamint egy európai közösség kialakulását. Európa megerősítésének folyamatát mindenkinek a saját hazájában kell elkezdeni. Segítsenek nekünk előrehaladást elérni azáltal, hogy a belpolitikát európai szemléletűvé teszik, és hogy biztosítják, hogy a nacionalizmus ne gyengítse Európát!
<P>
Orbán úr! Ha meg akarjuk erősíteni Európát, meg kell szilárdítanunk közös alapjainkat és csökkentenünk kell gyengeségeinket. Erősségeink közé tartozik, hogy azonos jogrendszerünk van, azonos értékeket vallunk, ugyanazokkal a szabadságokkal rendelkezünk, rendelkezésünkre áll a közösségi módszer, a belső piac a négy szabadsággal és a közös valuta. A pártok pusztán a demokrácia eszközei, és nem fordítva. Gyengeségeink közé sorolhatjuk a nacionalizmust, az egoizmust, a polarizációt és a protekcionizmust. Használjuk fel ezt a hat hónapot arra, hogy erősebbé tegyük Európát és az európai közösséget!
<SPEAKER ID="096" NAME="Maroš Šefčovič">
a Bizottság alelnöke. - Elnök úr! Először is szeretném megköszönni Orbán miniszterelnök úrnak, hogy egy igen ambiciózus programot tárt elénk. Képviselőtársaimnak pedig a remek vitáért és az élénk eszmecseréért szeretnék köszönetet mondani.
<P>
Véleményem szerint a demokratikus vita a legjobb módja annak, hogy Európa számára a legjobb megoldásokat találjuk meg. Ennek azonban van egy feltétele, mégpedig az, hogy a vitában résztvevőknek közös céljuk legyen. Úgy gondolom, hogy esetünkben megvan ez a cél, mert a tisztelt Ház többsége erősebb Európát szeretne. Tehát a magyar elnökség által választott mottó igen találó és kiváló. Ezért a Bizottság nevében szeretném kihangsúlyozni, hogy támogatnunk kell a magyar elnökség célkitűzéseit.
<P>
Amint az a vitából világosan kiderült, ebben a félévben hatalmas feladat vár ránk. Be kell vezetnünk a gazdasági kormányzást, megoldásokat kell találnunk az államadósság-válságra, valamint sokkal gyorsabban kell végrehajtanunk az Európa 2020 stratégiát -, hogy csak néhányat említsek a gazdasággal kapcsolatos célkitűzések közül. Ugyanakkor igen örvendetesnek tartjuk, hogy a magyar elnökség hangsúlyt helyez a romaintegráció hatékonyabb megoldására és a Duna-stratégiára.
<P>
Észrevételt szeretnék tenni azzal kapcsolatban, hogyan lehet végrehajtani hatékonyabban a romák integrációját az Európai Unióban. Amint azt önök is tudják, belekezdtünk egy igen átfogó programba, amely a figyelemfelkeltésre és a tagállamokban az uniós pénzeszközök által biztosított lehetőségekről folytatandó összehangolt párbeszéd előmozdítására irányul. Miután 2009-ben Magyarország, 2010-ben Románia volt a figyelem középpontjában, idén Szlovákia és Bulgária lesz a főszereplő. Úgy gondolom, hogy önnel és a magyar elnökséggel együtt áprilisban elő tudjuk terjeszteni az új uniós keretet a nemzeti romaintegrációs stratégiákhoz.
<P>
Szeretnék megjegyzést fűzni Cohn-Bendit úr észrevételeihez, mert nagyon fontosnak tartom, hogy ezekben az időkben világosan kimutassuk, hogy az EU Tunézia és népe mellett áll. Különösen a tunéziaiak elmúlt napokban tanúsított bátorságáért szeretném kifejezni elismerésemet. Bizonyos vagyok abban, hogy az EU támogatni fogja a tunéziaiakat, mivel békés és demokratikus törekvéseket akarnak megvalósítani.
<P>
Az új egységkormánynak valóban a tunéziai társadalom akaratát kell képviselnie. Békés és demokratikus átmenetet kell biztosítania az ország számára, és előrehozott választásokat kell szerveznie. Szeretném biztosítani a Parlamentet arról, hogy készen állunk azonnali segítséget nyújtani a választás előkészítése és megszervezése során, valamint tartós támogatást biztosítani a valódi demokratikus átmenethez. Kérés esetén arra is készek vagyunk, hogy garantáljuk a szükséges segítségnyújtást a tunéziai hatóságoknak sürgős nehézségeik megoldásához.
<P>
Azon felhívásra válaszolva, hogy a Bizottság gyorsan intézkedjen a médiatörvény ügyében, szeretném tájékoztatni a tisztelt képviselőket, hogy intenzív és folyamatos tárgyalásokat folytatunk a magyar hatóságokkal politikai és szakértői szinten is. A Bizottság a héten magyarázó levelet fog küldeni Budapestre, amelyben további pontosításokat kér. Szeretném ismételten kihangsúlyozni, hogy az ügy összetettségét tekintetve igen gyorsan intézkedünk. Szeretném megismételni a Barroso elnök úr által elmondottakat is, miszerint nagyon biztató, hogy Orbán miniszterelnök úr politikai kötelezettséget vállalt arra vonatkozóan, hogy szükség esetén módosítják a törvényt.
<P>
Teljesen bizonyosak vagyunk abban, hogy Magyarország meg fogja tenni az annak biztosításához szükséges összes lépést, hogy az új médiatörvényt a médiaszabadsággal kapcsolatos európai értékek és a vonatkozó uniós jogszabályok, valamint az emberi jogok európai egyezményének teljes mértékű tiszteletben tartásával hajtsák végre. E tekintetben a Bizottság teljes mértékben a Szerződések őreként fog eljárni.
<P>
Végezetül hadd mondjam el, hogy teljes bizalommal viseltetünk a magyar elnökség elkötelezettsége és lelkesedése iránt. Láttuk, hogy a magyar hatóságok milyen komoly előkészületeket tettek a feladat elvégzéshez, hogy egy nagyon energikus elnökség működhessen ebben a fontos félévben. Meggyőződésünk, hogy együtt előre tudjuk vinni az európai eszmét. Biztos vagyok abban, hogy az Európai Parlament támogatni fogja ezt a munkát és az őszinte együttműködés szellemében látja el feladatát. Ebben a félévben nyilvánvalóan rendkívül jelentős előrehaladást kell elérnünk a kiemelt fontosságú prioritásaink terén.
<P>
Sok sikert kívánok az elnökségnek a következő hat hónapra. Várakozással tekintünk az Európa érdekében történő együttműködésünk elé.
<P>
[Taps]
<SPEAKER ID="097" NAME="Viktor Orbán" LANGUAGE="HU">
Mélyen tisztelt elnök úr! Először is szeretnék köszönetet mondani a képviselőknek, akik ebben az izgalmas és értékes vitában megtiszteltek bennünket a hozzászólásukkal. Ez a vita túlságosan értékes volt ahhoz, hogy egy rövid, egyperces kurta viszontválaszban elintézhessük a fölmerült érveket. Tiszteletben fogom tartani az időt, de kénytelen vagyok válaszolni néhány kérdésre.
<P>
Először is a magyar miniszterelnök sapkáját teszem föl. Engedjék meg, hogy kifejezzem a meglepetésemet, hogy annyi komoly és respektábilis ember, mint akik hozzászóltak, tárgyi tévedésekben vannak. Méltatlan volna és megalázó, nemcsak önökre nézve, rám is, ha most egyenként tételesen elmondanám, hogy Schulz úrtól kezdődően, kik és milyen tárgyi tévedéseket vétettek a magyar médiatörvény és a magyar demokrácia ügyében. Csak hogy világos legyen, hogy micsoda tárgyi tévedésekben vannak önök, egy példát említek meg: a magyar médiatörvényben a kiegyensúlyozatlanságot nem lehet szankcionálni és semmilyen pénzbüntetést nem lehet ezért kiszabni. Mi ellen tiltakoznak? És sorolhatnám tovább és tovább és tovább. Ezért szeretném világossá tenni, hogy sajnálom, hogy önöket ilyen rútul rászedték és becsapták. És jól látom, hogy ebben a vitában méltányosságot én nem is remélhetek, hanem abban kell bíznom, hogy az Európai Bizottság képes lesz elfogulatlan és tárgyilagos álláspontot kialakítani, amit egyébként a magam részéről szívesen akceptálok, és az ismertetett eljárás szerint járok majd el.
<P>
Mindazonáltal szeretném önöket emlékeztetni arra, hogy értékes hozzászólásnak tartom Schulz frakcióvezető úrnak azt a gondolatát, miszerint a magyar elnökséget nem a bemutatott program, hanem a teljesítmény alapján fogják megítélni. Csak azt tudom javasolni önöknek, hogy ugyanezt az elvet alkalmazzák a magyar médiatörvényre is, amely hetek óta hatályban van. Én szívesen elküldök önöknek német nyelvű kivonatokat magyar újságokból, és meg fogják látni, hogy Cohn-Bendit tüzes szónoklatai, azok ártatlan babahangok ahhoz képest, amit a magyar újságok írnak. Ennyit a tárgyszerűségről.
<P>
Másfelől szeretném a médiatörvény kritikusainak a figyelmét fölhívni arra, hogy a huszonegyedik században élünk. Hát hogyan gondolják önök, hogy Magyarországon vagy Európa bármely országában bárki képes lenne az internet korában elnyomni a vélemények szabadságát? A magyar választási kampányban mi a választást javarészben a kontrollálatlan interneten és a facebook-on nyertük meg. Hogy gondolják önök, hogy a huszonegyedik században lehetséges a vélemények szabad áramlását korlátozni? Meg vagyok döbbenve, hogy önök mennyire a múltban élnek.
<P>
Hasonlóképpen szeretném csak érdekességként fölhívni a figyelmüket arra, hogy az önök által kifogásolt médiatörvény az 1986-os kommunista rendszerben elfogadott sajtótörvényt helyezte hatályon kívül, amely törvényben egészen eddig a médiatörvényig a regisztrációból való törléssel meg lehetett szüntetni újságokat. Ezt soha senki nem kifogásolta az elmúlt húsz évben, pedig igen antidemokratikus volt. Ezért én azt javaslom önöknek, hogy ebben a médiatörvény-vitában térjünk vissza a józan ész és az ésszerű érvek talajára.
<P>
Szeretném egyúttal önöket tájékoztatni arról, hogy szemben az itt elhangzottak véleményének egy részével, Magyarországon a jogállam újraépítése folyik, tisztelt képviselőtársaim! Szeretném jelezni önöknek, hogy bár önök erről nem folytattak vitát az elmúlt években, de Magyarországon az elmúlt években a titkosszolgálatokat politikai eszközökre használták föl, ami miatt most bírósági eljárások folynak. Magyarországon a rendőrséget békés tömeggel szemben vetették be, ami miatt most büntetőeljárások folynak. Magyarországon meghamisították a közérdekű információkat, s ezért jutott ide a gazdaságunk. Magyarországon ma a jogállam megerősítése folyik. Egy olyan jogállamot lebontó politika után, amelyet önök sose kifogásoltak valamilyen okból. Sajnos arra a következtetésre kell jutnom a médiatörvényről szóló vitát hallgatva, hogy igazából önök számára nem a médiatörvény jelent problémát, hanem az a körülmény, hogy Magyarországon a magyar nép egy Európában példátlan összefogást hozott létre és kétharmados többséget adott egy politikai erőnek. Ez kétségkívül izgalmas és érdekes kérdés, és meggyőződésem, hogy ezt Európa javára lehet használni.
<P>
Miután Lambsdorff úr személyes megjegyzést is tett, engedjék meg, hogy erre is válaszoljak. Tisztelt Lambsdorff úr, úgy beszélek önhöz, mint európai az európaihoz, mint egy magyar beszél a némethez. Az önök médiatörvénye egy jottányit sem demokratikusabb, mint az új magyar médiatörvény, és ha ön ezt kétségbe vonja, akkor kérem, tárgyszerű vitában tegye ezt meg. És nem fogadom el sem a németektől, sem senkitől, hogy csak azért, mert mi diktatúrában éltünk 40 éven keresztül, most bárki megkérdőjelezze a magyar nép demokratikus elköteleződését.
<P>
A médiatörvényt természetesen lehet és kell is kritizálni, és én ezt természetesnek veszem, de nem lehet sértegetni egy nemzetet. És szeretném világossá tenni, hogy a magyar nép és a magyar kormány demokratikus elkötelezettségének kétségbevonása, megsértése a magyar népnek...(közbekiabálás, taps) És engedjék meg, hogy utaljak arra a hozzászólásra, amely azzal vádolta meg Magyarországot, hogy a diktatúra irányába mozdul el. Itt hallottam a saját fülemmel. Mi ellen tiltakoznak? Itt hallottam a saját fülemmel! Azzal fenyegettek, hogy diktatúra felé mozdul el Magyarország. Mi ez, ha nem a magyar nép megsértése? És, ezt meg kell mondanom, a hazámat és Magyarországot mindig meg fogom védeni. Ez nem médiatörvény kérdése!
<P>
Ami az európai kérdéseket illeti, ha megengedik, fölteszem ezt a kalapot is a fejemre. Fontos kérdésnek tartom a bond market kérdését, amit Verhofstadt frakcióvezető úr vetett föl, és szeretném elmondani, hogy a bond market kialakulását a magyar elnökség szükségszerűnek és hosszú távon elkerülhetetlennek látja. Ezért mi azokat az európai politikákat, amelyek efelé terelik Magyarországot, az Európai Unió eurón belül lévő tagállamait, az egész Európai Uniót, azt mi támogatjuk. Egyetlen dologra szeretném fölhívni a figyelmüket, hogy arról győzzük meg a saját kormányainkat, a nemzeti kormányokat, hogy az euro bond piac megteremtését azt ne használhassák föl arra, hogy megspórolják a strukturális reformokat. Ezért először meg kell tennünk a strukturális reformokat, és utána azt gondolom, hogy a bond market bevezetése az lehetségessé válik.
<P>
Ami a tunéziai ügyet illeti, szeretném jelezni önöknek, hogy állandó egyeztetésben vagyunk a külügyi képviselettel, és Európán kívül is minden demokratikus törekvést és mozgalmat támogatunk, és ezt a külügyi képviselővel egyetemben kellő súllyal világossá is fogjuk tenni. Ugyanakkor ezt a kérdést nem lehet szembeállítani a keresztényüldözés világszerte megmutatkozó példáival. Mind a két dologra szükség van.
<P>
Tisztelt hölgyeim és uraim! Végezetül, több olyan hozzászólás is elhangzott, amely amiatt aggódott, hogy a magyar elnökség viharos kezdettel indult, és ez hátrányos lehet az európai uniós elnökségünkre. Én szeretném önöknek elmondani, hogy ez csak önökön múlik. Mi a magunk részéről, és én személy szerint is készen állok arra, hogy a magyar elnökség idején, a két szálon haladó vitát, annak mindkettőjét figyelemmel kísérlem és életben tartsam. Ha tehát önök úgy gondolják, hogy a magyar elnökség ideje alatt önök Magyarországról is akarnak vitatkozni, meg az európai uniós politikáról is akarnak vitatkozni, akkor szeretném jelezni, hogy mi erre készen állunk. És mi a legkevésbé sem tekintjük ezt a helyzetet kényelmetlennek. Nem örülünk, természetesen! Nem örülünk, hogy Magyarországgal szembeni kritikai vélemények összekeverednek európai politikai kérdésekkel, de nem tekintjük a helyzetet természetellenesnek. Európában is demokrácia van, demokratikus vitákat folytatunk.
<P>
Sose gondoltam, hogy a magyar elnökség az egy szimpla diadalmenet lesz, mint egy szépségverseny, mikor a modellek kivonulnak, és mindenki csak tapsol. Ezt sose gondoltam! Tisztában vagyok vele, hogy komoly, politikai vitákat fogunk folytatni. Én erre készen állok, bármilyen tárgyról is legyen szó, és szeretném önöket biztosítani arról, hogy Magyarországnak és a magyar elnökségnek van elegendő ereje ahhoz, hogy mind a Magyarországról, mind az európai unós kérdésekről folyó vitát kellő súllyal, kellő erővel végigvigye, és bennünket semmilyen belpolitikai vagy magyar ügyet érintő támadás nem fog eltéríteni attól, hogy az európai uniós programunkat és prioritásainkat végigvigyük, és sikeres elnökségünk legyen. Nekem az a célom, hogy a legnehezebbnek ígérkező európai uniós félévből az Európai Unió egyik legsikeresebb féléve legyen. Köszönöm megtisztelő figyelmüket.
<SPEAKER ID="098" NAME="Elnök">
Az eljárási szabályzat alapján a vita végén személyes nyilatkozatot lehet tenni. Schulz úr kérte, hogy személyes nyilatkozatot tehessen.
<P>
(Egyet nem értést kifejező moraj)
<P>
Hölgyeim és uraim! Az eljárási szabályzat szerint járunk el, amelyet közösen fogadtunk el.
<SPEAKER ID="099" NAME="Martin Schulz" AFFILIATION="S&amp;D">
(DE) Elnök úr! Orbán úr, ön személy szerint hozzám intézte szavait. A tisztelt Ház néhány más képviselőjét is közvetlenül megszólította. A magyar emberekre és önre, mint a magyarok képviselőjére vonatkozó megjegyzésekkel kapcsolatban szeretnék néhány gondolatot útravalóul adni önnek a következő hat hónapra. Cohn-Bendit úr életrajzában ismertette a magyar emberekkel való kapcsolatát. Képviselőcsoportomban vannak olyan európai parlamenti képviselők, akiket kommunista börtönökbe zártak. Képviselőcsoportomban van egy képviselő, Miguel Angel Martínez Martínez úr, akit Spanyolországban megkínoztak azért, mert szembeszegült a Franco rezsimmel. Mindnyájunknak közös a célunk, önnek és mindnyájunknak, akik itt ülünk, mégpedig a demokrácia védelme például azokkal szemben, akik közbeszólásokkal bosszantanak bennünket ma is.
<P>
A törvényt bírálók közül senki sem sértegeti a magyar embereket. Egy dologban biztos lehet. A tisztelt Ház baloldali képviselői - és elsősorban az én képviselőcsoportom tagjai - garantálni fogjuk önnek, hogy a mi közös értékeinknek az olyan értékek számítanak, mint például a szabadság, a demokrácia és a jog érvényesülése. Ha úgy gondoljuk, hogy egy bizonyos törvény nem felel meg ezen értékeknek, kifogásolni fogjuk azt a törvényt, de ez nem jelenti azt, hogy a magyar embereket kritizáljuk.
<P>
(Taps)
<P>
Ha ezt mindnyájan megszívleljük, Orbán úr, valami olyasmi fog bekövetkezni, amire nekünk is szükségünk van és önnek is. Nem hozhatunk létre sikeres Európát, ha megosztottság uralkodik közöttünk. Európa csak akkor ér el sikert, ha a szuverén tagállamok és az Unió, valamint az Unió közössége együttműködik. Ne játsszuk ki egymást! Hat hónapra ön tölti be a Tanács hivatalban lévő elnökének szerepét. Azt szeretnénk, hogy fogjon össze velünk Európa értékeinek védelmében, és ne játssza ki Magyarországot az Európai Unió ellen.
<P>
(Taps)
<SPEAKER ID="100" NAME="Elnök">
Köszönöm, Schulz úr. Miniszterelnök úr! Köszönöm a felszólalását, és hogy megjelent közöttünk. Cohn-Bendit úr! Ön is személyes nyilatkozatot kíván tenni?
<SPEAKER ID="101" NAME="Daniel Cohn-Bendit" AFFILIATION="Verts/ALE">
(FR) Elnök úr, hölgyeim és uraim! Vannak olyan időszakok a történelemben - bármely nyelven el tudom ezt mondani önöknek -, amikor egyszerűen nem szabad túllépni bizonyos határokat.
<P>
Orbán miniszterelnök úr! Ön büszke a magyar emberekre, és ez rendben is van, de a demokrácia -Tocqueville-tól a demokráciai valamennyi teoretikusáig - megtanít bennünket valamire: "az igazság nem mindig a többség oldalán áll”.
<P>
(Az elnök félbeszakítja a felszólalót)
<SPEAKER ID="102" NAME="Elnök">
Cohn-Bendit úr, kérem, tartsa magát a személyes nyilatkozathoz!
<SPEAKER ID="103" NAME="Daniel Cohn-Bendit" AFFILIATION="Verts/ALE">
(FR) Elhallgatnának ott fenn? Amikor Orbán úr azt állítja a tisztelt Házban ...
<P>
(Lárma az ülésteremben)
<P>
Most mozgósítja a szélsőjobbot? Jól teszi.
<P>
Amikor Orbán úr azt állítja a tisztelt Házban, hogy mondtunk valamit a magyar emberek ellen, az nemzeti populizmus; azaz nem a lényeget akarja megvitatni, hanem inkább egymás ellen uszítja az embereket. Ez méltatlan az Európai Unióhoz, Orbán úr. Ön ebédre invitált, de most elment az étvágyam; nem akarok önnel ebédelni. Gyalázatos, amit tett!
<SPEAKER ID="104" NAME="Gerard Batten" AFFILIATION="EFD">
Elnök úr! Ugyanazon cikk alapján szólalok fel, bármelyik is volt az, mint az előbb Cohn-Bendit úr. Szeretnék egy kis felvilágosítást kérni, és ön sokkal alaposabb ismeri az eljárási szabályzatot, mint én, uram. Ahogy én látom, a személyes nyilatkozatokkal csak egyetlen cikk, a 151. foglalkozik, amely kimondja, hogy a felszólalónak észrevételeit a személyére tett megjegyzésekre kell korlátoznia. Schulz úr melyik cikk alapján szólalhatott fel? Ilyenformán Cohn-Bendit úr melyik cikk alapján szólalhatott fel? Minden európai parlamenti képviselő egyenlő vagy vannak olyanok, akik egyenlőbbek másoknál?
<P>
(Taps)
<SPEAKER ID="105" NAME="Elnök">
Hölgyeim és uraim! Orbán úr valóban közvetlenül Schulz úrhoz intézte szavait - ez tény -, hogy aggodalmát fejezze ki amiatt, hogy ez sértheti a magyar népet. E szavakat használta.
<P>
Az ülésteremben felvetett kérdéseket tisztáztuk. Őrizzük meg méltóságunkat! A magyar elnökség fontos ismertetést tartott. Elfogadtuk a magyar elnökség programját, jóvá is hagytuk, és hallottunk néhány igen pozitív felszólalást azzal kapcsolatban, mit szándékozik tenni Magyarország a következő hat hónapban. Ez mindnyájunk számára rendkívül fontos. Ismételten nyilvánítsuk ki jóváhagyásunkat, és nyugodtan menjünk utunkra a vita után, mert ez nagyon komoly vita volt. Az eljárási szabályzatnak megfelelően adtam meg a szót azon képviselőknek, akik személyes nyilatkozatot kívántak tenni. Köszönetet mondok Orbán úrnak a felszólalásért, valamint azért, hogy részt vett az ülésünkön és ismertette a magyar elnökség programját.
<P>
Írásbeli nyilatkozatok (az eljárási szabályzat 149. cikke)
<SPEAKER ID="106" NAME="Dominique Baudis" LANGUAGE="FR">
A következő hat hónapban önök látják majd el a Tanács elnökségét, és sok kihívással kell szembenézniük. A legfontosabb prioritásnak a válságból való kilábalást tekintik. Meggyőződésem, hogy elnökségük alatt az intézmények és a tagállamok továbbra is kitűnő együttműködést fognak folytatni. A mi feladatunk biztosítani a szolidaritási és stabilizációs mechanizmusok hosszú távú fennmaradását, amelyek már bizonyították értéküket.
<P>
Céljaink elérése érdekében a nemzetközi pénzügyi rendszer reformjára is hangsúlyt kell helyeznünk. Európában mi voltunk a pénzügyi piacok szabályozásának és felügyeletének előfutárai. A G20-ak francia elnöksége olyan lehetőséget kínál, amelyet meg kell ragadni. Egy egyesült Európa példát mutathat külföldi partnereinek.
<P>
Az európai szomszédságpolitika az Unió külpolitikájának kulcsfontosságú eszköze. Ennek köszönhetően stabil kapcsolatokat tartunk fenn legközelebbi szomszédjainkkal. A prioritásaink közé tartozó keleti partnerség nem támogatható a mediterrán partnerség rovására. Az Unió a Mediterrán Térségért veszít a lendületéből, és ugyanúgy érdemes a figyelmünkre. Továbbra is Európa a kezdeményezés biztos támogatója. Mit szándékoznak tenni a megújítása érdekében?
<SPEAKER ID="107" NAME="Ivo Belet" AFFILIATION="PPE">
írásban. - (NL) Pozitív fejleménynek tekinthető, hogy a magyar miniszterelnök egyértelműen kihangsúlyozta, hogy hajlandó az új médiatörvény módosítására, amennyiben az EU úgy kívánja. Az Európai Bizottságnak most teljesen függetlenül kell végeznie tevékenységét. Ez az egyetlen módja, hogy szakítsunk a pártpolitikai játékokkal. A médiapluralizmus és a sajtószabadság alapvető európai értékek. Valamennyi uniós tagállam - nem csak Magyarország - hivatalosan kötelezettséget vállalt tiszteletben tartásukra. Ez szerepel az EU-Szerződésben, az Európa Tanácsnak pedig ezzel kapcsolatban hivatalos megállapodásai vannak. Bizonyosak vagyunk abban, hogy e téren a magyar kormány nem hagy helyet félreértésnek.
<SPEAKER ID="108" NAME="Vilija Blinkevičiūt" LANGUAGE="LT">
Szeretném üdvözölni Magyarországot, amely első elnökségét kezdte meg az Európai Unióban. Magyarország, amely egy régi tagállamtól, Belgiumtól vette át az elnökséget, meglehetősen nehéz időszakban lát hozzá az elnökséghez, mert a gazdasági és pénzügyi válságot követően nem mindegyik uniós tagállamban tapasztalható ugyanolyan sikeres gazdasági fellendülés. Ezen túlmenően még több erőfeszítésre lesz szükség a válság teljes leküzdéséhez, és ezért egyetértek a Magyarország által az európai gazdasági stabilizációval, valamint az EU bővítésével, az energiával és a romaintegrációval kapcsolatban meghatározott prioritásokkal. Szeretném felhívni a figyelmet arra, hogy a szülési szabadságról szóló irányelvet, amelyet a tagállamok elutasítottak, sürgősen felül kell vizsgálni, nem is beszélve a megkülönböztetés elleni irányelvvel kapcsolatos bizonytalan kilátásról, amely irányelvet a Tanács még mindig blokkol. Ezek a jogszabályok nagyon fontosak az európai polgárok számára, és ezért minél gyorsabban határozni kell jövőjükről. Továbbá arra ösztönözném az elnökséget betöltő országot, hogy fordítson nagyobb figyelmet a felsőoktatás modernizációjára, amely kihat a fiatalok foglalkoztatására. Örülök annak, hogy programjában Magyarország a prioritások közé sorolja a gyermekszegénység elleni küzdelmet, de arra szeretném buzdítani az elnökséget betöltő országot, hogy tegyen konkrét intézkedéseket e területen és működjön együtt az Európai Bizottsággal azáltal, hogy gyermekszegénységgel kapcsolatos stratégiát vagy jogszabályt kezdeményez. Sikeres elnökséget kívánok Magyarországnak a következő hat hónapban, amelynek során javítják az európai polgárok helyzetét, valamint védelmezik jogaikat és szabadságaikat.
<SPEAKER ID="108" NAME="Proinsias De Rossa" AFFILIATION="S&amp;D">
írásban. - A magyar parlament által elfogadott médiatörvény egyértelműen ellentétes az Európai Unió Alapjogi Chartájának 11. cikkével, amely garantálja a véleménynyilvánítás és a tájékoztatás szabadságát. A magyar törvény által létrehozott felügyeleti szerv feladata annak biztosítása, hogy az újságírói tájékoztatás "kiegyensúlyozott” legyen. Ez nagymértékben akadályozhatja a sajtószabadságot és szabad utat engedhet az önkényes rendelkezéseknek. Ezenkívül e felügyeleti szervet az egyedüli kormányzó párt választott képviselői alkotják. Ez az összetétel egyáltalán nem biztosítja a felügyeleti szerv döntéseinek tárgyilagosságát, sem pedig annak - mint a magyar kormány hatóságának - függetlenségét. Sürgetem az Európai Bizottságot, hogy haladéktalanul végezze el e törvény és végrehajtásának jogi vizsgálatát, és szükség esetén tegyen intézkedéseket Magyarországot illetően annak biztosítása érdekében, hogy módosítsák a törvényt és hangolják össze az Európai Unió alapjául szolgáló lényeges értékekkel.
<SPEAKER ID="109" NAME="Ilda Figueiredo" LANGUAGE="PT">
Sajnálatos módon Orbán miniszterelnök úr a lehető legrosszabbul indította ezt a vitát, egy kommunistaellenes kirohanással kezdve felszólalását, amellyel az volt a célja, hogy elterelje a figyelmet arról, hogy ő maga komolyan vétkes Magyarország gazdasági helyzetének súlyosbodásában, valamint a munkanélküliségnek és a szegénységnek az országban jelenleg tapasztalható exponenciális növekedésében, miközben kitér az elől, hogy elismerje a demokrácia, a véleménynyilvánítási szabadság, a szakszervezeti jogok, az egyéb munka- és szociális jogok, valamint a sajtószabadság és az alapvető emberi jogok megsértését.
<P>
Nagy aggodalommal szemléljük, hogyan alakulnak a dolgok az Európai Unióban. A magyar elnökség nem adott hiteles válaszokat ezekre a problémákra, amelyek más uniós országokban is tapasztalhatók. Éppen ellenkezőleg, Orbán elnök úr újólag megerősítette tekintélyelvű álláspontjait, azt, hogy ragaszkodik a pénzügyi piacok liberalizációjához, valamint az ahhoz szükséges strukturális reformokhoz, hogy teljes mértékben megvalósuljanak a kapitalizmus célkitűzései, amelyet az EU kiszolgál.
<SPEAKER ID="110" NAME="Lidia Joanna Geringer de Oedenberg" LANGUAGE="PL">
2011-ben sok fontos témán fogunk dolgozni, például a fogyasztói jogokról szóló irányelven, a pénzügyi szolgáltatásokkal és a szellemi tulajdonnal kapcsolatos jogszabályon, valamint a jövőbeni, a 2014-2020-as pénzügyi terv előkészítésén. Ezt szem előtt tartva remélem, hogy a magyar elnökség és az azt követő lengyel elnökség elősegíti majd e konkrét tervek megvalósítását azáltal, hogy ősrégi barátságunk az EU keretében gyümölcsöző együttműködést eredményez.
<P>
Sajnálatos, hogy a magyar elnökség kezdetét kétségkívül tönkretette és uralta az ország által nemrégiben elfogadott vitás médiatörvény. Az uniós intézmények nem hagyhatták figyelmen kívül ezt az ügyet, miután eljuttatták Brüsszelbe a számos európai értelmiségi által aláírt levelet. A jelenleg rendelkezésre álló információk alapján úgy tűnik, hogy a magyar törvény bizonyos rendelkezései - például a Nemzeti Média- és Hírközlési Hatóság kinevezésére és feloszlatására vonatkozó eljárásokkal, valamint az e hatóság tevékenységi körével és hatáskörével kapcsolatos rendelkezések - kétségeket támaszthatnak a magyar média függetlenségét illetően.
<P>
Képviselőcsoportom, a Szocialisták és Demokraták Progresszív Szövetsége Európai Parlamenti Képviselőcsoportjának erőteljes reakciója azonban nem a magyar nép, hanem az uniós elnökséget betöltő állam bírálatára irányult. Ez az ügy sürgős. Egyrészt Magyarországnak, másrészt az EU egészének is érdekében áll, hogy késedelem nélkül tisztázzák a dolgot, hogy mindenekelőtt a legsürgősebb kérdésekre összpontosíthassunk, amelyekkel az egész EU küzd.
<SPEAKER ID="111" NAME="Robert Goebbels" LANGUAGE="FR">
Orbán úr azt állítja, hogy demokrata. Egy önérzetes demokratának el kell fogadnia, ha politikai tetteit bírálják. Ha azonban a magyar miniszterelnök a politikáját érintő bírálatot a magyar emberek elleni támadásnak fogja fel, súlyos hibát követ el. A vita elterelésére irányuló nacionalista törekvésével gyanússá teszi, hogy demokratákra jellemző tulajdonságokkal rendelkezik.
<SPEAKER ID="112" NAME="Kinga Göncz" LANGUAGE="HU">
Senki sem tagadja, hogy Magyarország soros elnöksége viharos kezdetet vett. Reméltem, hogy a magyar kormányfő meggyőző strasbourgi bemutatkozása el fogja oszlatni az aggodalmakat. Sajnálom, hogy nem így történt. Orbán Viktor nem konszenzuskereső, kompromisszumépítő európai politikusként mutatkozott be az Európai Parlament frakciói előtt, hanem populista, nacionalista húrokat pengető "harcosként”, aki a "magyar népet védelmezi” a "támadásokkal” szemben. Azonban sem a magyar népet, sem a magyar kormányt nem sértegették a képviselőtestületben. Annál több bírálat hangzott el a Fidesz aggályokat keltő lépései, köztük a médiatörvénnyel szemben. Sértő hangot inkább az euroszkeptikusok és a szélsőjobb hozzászólói ütöttek meg, akik feltűnő egyetértésben szidalmazták a magyar kormány kritikusait. Sajnálom, hogy a magyar elnökségi program végrehajtását veszélybe sodorhatják a kormány jogállamot támadó lépései. Hogy a viharos kezdetnek milyen folytatása lesz, az - Orbán Viktor figyelmeztetésével szemben - nem az Európai Parlamenten fog múlni, hanem azon, hogy a Fidesz és vezetője kész és képes lesz-e az európai értékeket tiszteletben tartó politizálásra odahaza és az európai színtéren egyaránt. A miniszterelnöknek ugyanis nem lehet két kalapja - egy hazai használatra szánt kormányfői, és egy Európában viselt soros elnöki - hanem csak egyetlenegy: a közösen vallott elveket és értékeket mindenütt egyaránt szem előtt tartó politikusé.
<SPEAKER ID="113" NAME="Zita Gurmai" AFFILIATION="S&amp;D">
írásban. - Büszkeséggel tölt el, hogy hazám látja el a Tanács soros elnökségét. Ahelyett, hogy arról beszélnék, hogy az Orbán-kormány részéről nem tapasztalható demokratikus közreműködés, inkább arról szeretnék említést tenni, hogy az elnökség prioritásai között egyáltalán nem szerepelnek a nemek közötti egyenlőséggel kapcsolatos kérdések.
<P>
A problémára csak egyetlen elfogadható utalást találunk, és - egy olyan időszakban, amikor a nőket egy pusztító gazdasági válság következménye fenyegeti, mivel körükben a munkanélküliség az egekbe szökik, lévén a konzervatív kormányok csökkentik a szociális szolgáltatásokat és hátrányos adóztatási rendszereket vezetnek be - ez nem túl sok. A társadalmi befogadás, a demográfiai kihívások stb. mind fontos kérdések, de a nők helyzetét külön kell vizsgálni, mert problémáik és szükségleteik eltérnek a férfiakétól: a munkaerőpiacon, valamint a nyugdíj-, egészségügyi és adórendszerek stb. tekintetében.
<P>
Arra kérem Magyarországot, hogy a nők érdekében ne féljen felhasználni a Tanács soros elnökségének befolyását. Biztosítsa, hogy a Tanács fogadja el a szülési szabadságról szóló irányelvet, mivel a Parlament megszavazta, növelje a szexuális és reproduktív egészséggel kapcsolatos jogokat (természetesen Magyarországgal kezdve), törekedjen az Európa 2020 stratégiának a nemek közötti egyenlőséget érvényesítő megvalósítására, valamint lobbizzon a nemek közötti egyenlőséget tekintetbe vevő uniós költségvetésért.
<SPEAKER ID="114" NAME="Ivailo Kalfin" AFFILIATION="S&amp;D">
írásban. - (BG) Gratulálni szeretnék Orbán úrnak az uniós magyar elnökség megkezdéséhez. Mindnyájan azt kívánjuk, hogy az elnökség sikeres legyen. Érthető, hogy ez a kívánság különösen erős az új tagállamok körében. A magyar elnökség bejelentett prioritásai közé tartozik a schengeni térség bővítése. Ez a kérdés rendkívül fontos a bolgár szocialisták és valamennyi bolgár állampolgár számára. Az uniós tagság első napjától, 2007. január 1-jétől kezdve a bolgár hatóságok azon dolgoznak, hogy Bulgária az EU megbízható külső határa legyen. Most már, 2011 elején ez a feladat majdnem befejeződött. Azt várom a magyar elnökségtől, hogy 2011 közepére biztosítson egy olyan európai tanácsi állásfoglalást, amely támogatja Bulgária és Románia schengeni térséghez való csatlakozását. Amikor a következő hetekben az utolsó rendezetlen technikai követelmények teljesülnek, az Európai Tanácsnak határozatot kell hoznia, hogy minden további politikai feltétel nélkül felveszi Bulgáriát és Romániát schengeni térségbe.
<SPEAKER ID="115" NAME="Tunne Kelam" AFFILIATION="PPE">
írásban. - Arra ösztönzöm a magyar elnökséget, hogy az oktatás és a munkaerőpiac területén vizsgálja meg a szabad mozgással kapcsolatos problémákat. Napjainkban a különböző tagállamok oktatási intézményeiben szerzett képesítések, valamint a különböző munkaerőpiacokon szerzett tapasztalatok kölcsönös elismerése számos akadályba ütközik.
<P>
A helyzet jelenlegi állása: miközben a Bizottság értékeli az oktatás terén elért előrehaladást, felkérem a magyar elnökséget annak biztosítására, hogy ezzel a problémával a Tanácsban is komolyan fognak foglalkozni. Meg kell győzni a tagállamokat, hogy egyszerűbb eljárásokat fogadjanak el az oktatási képesítések elismerésével kapcsolatban, függetlenül attól, hogy a képesítéseket melyik országban szerezték meg.
<P>
Örvendetesnek tartom, hogy a magyar elnökségnek szándékában áll ösztönözni egy integrált európai földgázvezeték-rendszer létrehozását, ami véget vetne bizonyos tagállamok, többek között Észtország, Lettország és Litvánia elszigeteltségének.
<P>
Szeretném emlékeztetni az új elnökséget, hogy az Európai Parlament két fontos dokumentumot fogadott el az energiaszolidaritásról és -biztonságról, amelyeket a Tanácsnak végre kell hajtania. Remélem, hogy az Európai Tanács februári ülésén megállapodnak egy új európai energiastratégiáról. Ennek magában kell foglalnia egy olyan tervet is, amely a balti-tengeri energiahálózatok összekapcsolására vonatkozik.
<SPEAKER ID="116" NAME="Krzysztof Lisek" LANGUAGE="PL">
Teljes mértékben támogatom a magyar elnökség prioritásait Európa-párti jellegük és az EU egészének érdekeivel való hasonlóság miatt. Azt az országot képviselem, amely a következő elnökséget tölti be, és szeretném bejelenteni, hogy szorosan együtt fogunk működni a magyar elnökséggel. A jó együttműködés elősegíti az elnökség zökkenőmentes átadását a lengyel-ciprusi-dán trió között.
<P>
Különösen örülök Magyarország arra vonatkozó nyilatkozatának, hogy kötelezettséget vállal a keleti partnerség és az európai szomszédságpolitika fejlesztése iránt. Azzal kapcsolatban is szeretném örömömet kifejezni, hogy az EU bővítése a magyar elnökség prioritásai közé tartozik. Az, hogy Magyarország és Lengyelország hasonló álláspontot foglal el az EU bővítésével kapcsolatban, mindenképpen elősegíti a folytonosság biztosítását a lengyel elnökség során, már ami ezt a kérdést illeti. Remélem, hogy a májusi keleti partnerségi csúcstalálkozó nem pusztán összefoglalja a kezdeményezésnek a létrejötte óta eltelt két évben történt végrehajtását, hanem kézzelfogható eredményeket is hoz majd a vízummentes utazás, a kereskedelem és az energia tekintetében.
<P>
A magyar elnökséghez hasonlóan Lengyelország is úgy gondolja, hogy közös megközelítésre van szükség a szabadság és a jog érvényesülése vonatkozásában, az EU egész területén a személyes adatok védelmének megerősítése, valamint a polgári jogok és közös értékek előmozdítása révén. Az egyik prioritás az erőforrások fenntartható felhasználására szólít fel, ilyen módon a korábbi spanyol és belga elnökségek célkitűzéseit viszi tovább, és tükrözi a Bizottság e területen kifejtett széles körű erőfeszítéseit. Alapvető fontosságú, hogy a tervezett intézkedések figyelembe vegyék a tagállamok eltérő feltételeit és lehetőségeit.
<SPEAKER ID="117" NAME="Petru Constantin Luhan" LANGUAGE="RO">
Gratulálok Magyarországnak a programjához, amely elsőbbséget biztosít a gazdasági növekedésnek és Európa globális pozíciójának. Az elnökség programjának egyik fontos pontja a schengeni térség Románia és Bulgária csatlakozása révén történő bővítésével kapcsolatos. A schengeni térséghez való csatlakozás olyan kötelezettség, amelyet Románia teljes felelősséggel vállalt. Jelentős erőfeszítéseket tettünk, hogy az EU külső határát biztonságossá tegyük, és miként azt a hazám schengeni térséghez való csatlakozásáról szóló jelentések megerősítették, Románia készen áll a schengeni vívmányok végrehajtására. Romániával kapcsolatban tárgyilagos értékelést kell végezni, ugyanazon kritériumok szerint, amelyeket azon államok esetében alkalmaztak, amelyek előttünk csatlakoztak a schengeni térséghez. Bízom benne, hogy a magyar elnökség támogatást nyújt ebben az ügyben.
<SPEAKER ID="117" NAME="Marian-Jean Marinescu" LANGUAGE="RO">
Köszönöm, hogy bejelentette, hogy támogatja a schengeni térség Bulgáriával és Romániával való bővítését. Megfelel a valóságnak az, amit ön mondott az általunk kifejtett erőfeszítésekről. Románia jelentős pénzügyi és emberi erőfeszítéseket tett. A francia-német EADS-csoport támogatásával megvalósított rendszerek a legkorszerűbbek az Európai Unióban. Szilárd meggyőződésem, hogy Románia tengeri határa például összehasonlíthatatlanul jobban védett más schengeni tagállamok hasonló határainál.
<P>
Romániát illetően valamennyi értékelő jelentés kedvező. Az ország teljesítette a schengeni vívmányokkal kapcsolatos összes követelményt. A szokásos eljárás szerint várjuk az uniós szabályokkal összhangban lévő választ. Ebben a folyamatban szükség van a magyar elnökség támogatására.
<P>
Az elnökség programjának másik fontos pontja a Duna-stratégia előmozdítására vonatkozik. A Duna-stratégia egy olyan közös projekt, amelyben minden partnernek teljesítenie kell saját kötelezettségvállalásait annak biztosítása érdekében, hogy a stratégia működjön és megvalósuljanak az elfogadott célkitűzések. A stratégiai prioritások végrehajtásához meg kell valósítani egy programot a jelenlegi költségvetési tételekből előirányzott pénzforrások növelése nélkül. Az előirányzott forrásokat egyrészt az érintett állam hozzájárulásával, másrészt a felhasználatlan összegek más szegmensekből történő újraelosztásának lehetősége révén kell kiegészíteni.
<SPEAKER ID="118" NAME="Cristian Dan Preda" LANGUAGE="RO">
Örvendetesnek tartom, hogy az Európai Unió Tanácsának magyar elnöksége hat hónapos programja Románia és Bulgária schengeni térséghez történő csatlakozásának támogatását úgy tünteti fel, mint amely az európai integráció tényleges vívmánya az unió polgárai szempontjából. Az Orbán Viktor miniszterelnök úr által benyújtott dokumentum szerint a magyar elnökség a következőt jelenti ki: "Szeretnénk befogadni ezt a két tagállamot a schengeni térségbe, amint teljesítik az összes szükséges feltételt”. Erre a kijelentésre akkor került sor, amikor úgy tűnt, hogy az EU-hoz 2007-ben csatlakozott két ország schengeni térséghez való csatlakozásával kapcsolatos, szigorúan technikai jellegű tárgyalás politikai színezetet kezd ölteni. Már olyan hírek is hallatszanak, hogy a technikai követelmények hiánytalan teljesítése esetén is elhalasztják a csatlakozást. Éppen ezért úgy gondolom, hogy törekedni kell a bizalom kiépítésére. Ennélfogva a párbeszéd továbbra is elengedhetetlen eszköz. A párbeszéd nélkül a bulgáriai és romániai európai polgárok még mindig kirekesztést és hátrányos megkülönböztetést éreznek. Valóban szükség van másodrendű európai polgárokra?
<SPEAKER ID="119" NAME="Joanna Senyszyn" LANGUAGE="PL">
A sport a magyar elnökség prioritásai közé tartozik. Ez rendkívül fontos hír a sportvilág számára, és mindenekelőtt európaiak milliói számára, akik sporttal vagy rekreációs tevékenységgel foglalkoznak a hétköznapi életben. Az új jogi keret ellenére csekély előrelépés történt az európai sportesemények megfelelőbb finanszírozási feltételeinek megteremtése terén. Az amatőr sportot mellőzik a nyilvános vitákban és a társadalomkutatásban, és alábecsülik a betegségmegelőzésben, valamint az európaiak életkörülményeinek és életminőségének javításában betöltött szerepét. A rendszeres testmozgás előnyei négy fő csoportba sorolhatók: egészségügyi, társadalmi, gazdasági és politikai előnyök. Az amatőr sport sok politikai célkitűzés megvalósítását lehetővé teszi, beleértve az egészség, valamint a kultúra, az oktatás, a társadalmi befogadás, a megkülönböztetés elleni küzdelem, a bűnözés csökkentésének és a kábítószer-függőség elleni küzdelem előmozdítását. A sport egyben az egészségügyi kiadások csökkentését is jelenti.
<P>
Ezért fel szeretném hívni a magyar elnökség figyelmét az alulról szerveződő sport nagyobb mértékű uniós támogatásáról szóló, 62/2010. sz. európai parlamenti írásbeli nyilatkozatra, amelynek társszerzője vagyok. A nyilatkozat a sport és az Európában élők életminőségének javítása iránti elkötelezettségünk bizonyítéka. A dokumentumban szorgalmazzuk, hogy az alulról szerveződő sport kapjon kellő figyelmet a sportról szóló tájékoztatásban, valamint hogy az uniós sportprogramok számára garantáljanak elegendő finanszírozást. Az amatőr sport számára biztosított nagyobb mértékű uniós támogatás európaiak milliói számára az egészségesebb életmód előmozdítását jelenti.
<SPEAKER ID="119" NAME="Czesław Adam Siekierski" LANGUAGE="PL">
Az elnökség központi mottója az "erős Európa”. A válság és az eddig tagállami szinten hozott döntések bebizonyították, hogy nem kisebb, hanem nagyobb léptékű európai megközelítésre van szükségünk az előttünk álló kihívások teljesítése érdekében. A válság leküzdését, a tagállamok államadósságával kapcsolatos probléma megoldását, az euróövezet stabilitásának biztosítására irányuló intézkedések folytatását, valamint a gazdasági kormányzás megszilárdítását kell prioritásnak tekinteni. A magyar elnökség számol az "emberi tényezővel”, mindenekelőtt a foglalkoztatási szint emelkedésével. Európa fenntartható növekedést akar elérni, amit munkahelyteremtés és társadalmi befogadás révén kell biztosítani. Tekintettel a földgázellátás nagyobb biztonsága iránti igényre, minél előbb lépéseket kell tennünk egy közös energiapolitika létrehozása céljából. Örvendetes, hogy a tevékenységi programban felfedezhető a regionális aspektus. Ez többek között magában foglalja a Duna-stratégiát, a romastratégiát és a keleti partnerséggel kapcsolatos kérdéseket. A schengeni térség Romániával és Bulgáriával való bővítésére vonatkozó tervek is szerepelnek a programban. Ez rendkívül fontos kérdés, mivel valamennyi tagállamnak ugyanazon jogokkal kell rendelkeznie. Szó esik arról is, hogy a magyar elnökség alatt befejeződnek a csatlakozási tárgyalások Horvátországgal. A felelős bővítési politikának stabilitást, békét és kohéziót kell teremtenie az európai kontinens számára. A belga elnökség által végzett munka viszonyítási pontjául a szó legteljesebb értelmében vett Európa szolgált. Ez nem jelenti azt, hogy a nemzeti megközelítést - amelyet Magyarország nyilvánvalóan követ - ne lehetne összehangolni a közösségi felfogással, vagy éppenséggel ellentmondana annak.
<SPEAKER ID="120" NAME="Csaba Sógor" LANGUAGE="HU">
A magyar elnökség kapcsán többen kifogásolták az elnökség arculataként használt szőnyeget, annak főleg az 1848-as eseményt megjelenítő térkép részét. Európa 1848-as térképéről van szó. Többek között ez azt jelzi, hogy Magyarország már 1848-ban is harcolt az ott élő emberek szabadságáért, a sajtószabadságért is. Erdélyi magyarként ma Romániához tartozom. Ennek az országnak a polgáraként a schengeni bővítési folyamathoz szeretnék hozzászólni. A 12 legutóbb csatlakozott tagállam annak reményében vállalta a közös európai építkezésben való részvételt, hogy ugyanazon jogok és kötelezettségek vonatkoznak rájuk, mint a régi tagállamokra. Románia is úgy gondolta, hogy a megfelelő technikai kritériumok teljesítése esetén az előre meghatározott időpontban része lehet a belső határok nélküli schengeni övezetnek. Most mégis olyan hangokat hallani, melyek szerint az előre leszögezett kritériumokon kívül egyes tagállamok további feltételeket szeretnének támasztani Romániával szemben. Kérem a magyar elnökséget: tegyen meg mindent azért, hogy közös szabályainkat tiszteletben tartsák, hívja fel az ellenvéleményeket megfogalmazók figyelmét a döntés felmérhetetlen negatív következményeire, hiszen az EU hitelességének fenntartása mindannyiunk, mind a 27 kormány érdeke. Végezetül még egyszer a szőnyegről: a szőnyeg hasznos kellék, szolgálatot tesz, lábat is lehet törölni benne. Jelzi, hogy a magyar elnökség "Erős Európa” jelszava szolgálatot jelent. Ebben mi, romániai, szlovákiai, európai kisebbségek is társak vagyunk.
<SPEAKER ID="121" NAME="Michèle Striffler" LANGUAGE="FR">
A magyar elnökségre Európa szempontjából válságos időben kerül sor, amikor egyes tagállamok még mindig súlyos gazdasági és társadalmi válsággal néznek szembe. A magyar elnökség egyik prioritásának az euró stabilitását kell tekinteni, és nem kétlem, hogy a Tanács minden tőle telhetőt meg fog tenni a pénzügyi spekuláció leküzdése érdekében, és jelentős előrelépést fog tenni az európai gazdasági kormányzás terén.
<P>
Másodsorban azt várom a magyar elnökségtől, hogy tegyen meg minden tőle telhetőt azért, hogy a többi európai intézménnyel együttműködve valódi európai stratégiát határozzon meg a romák társadalmi befogadására vonatkozóan. Egy ilyen jellegű stratégia végrehajtása különösen közel áll a szívemhez, és azt szeretném, hogy a magyar elnökség foglalkozzon e kérdéssel.
<P>
Végül hadd fejezzem ki szolidaritásomat a magyar kormány felé a magyar elnökség első néhány napját övező, elsősorban a médiatörvényt érintő vita miatt. Senki sem vonja kétségbe, hogy Magyarország demokratikus állam, és Orbán úr hangsúlyozta, hogy kész változtatni a törvényen, amennyiben a Bizottság az európai joggal összeegyeztethetetlen vonatkozásokat állapít meg. Felszólítok mindenkit a felelősségteljes magatartásra és e felesleges vita befejezésére.
<SPEAKER ID="122" NAME="Nuno Teixeira" LANGUAGE="PT">
Magyarország olyan időszakban veszi át az EU elnökségét, amikor folytatódik a gazdasági és pénzügyi válság. Az elnökségi trió - Spanyolország és Belgium után következő - harmadik országának programjában az alapvető témák közé a gazdasági fellendülés, a romaintegráció, az energiastratégia, a bővítési folyamat, valamint a nyilvánosságnak az európai eszme megvalósításába történő bevonása tartozik. A gazdasági fellendülés tekintetében a program a pénzügyi stabilizációs mechanizmus intézményesítését és az európai szemesztert elengedhetetlennek tartja. Úgy gondolom, hogy a gazdasági szintű együttműködés és koordináció fokozása rendkívül fontos eszköz az európai versenyképesség és innováció előmozdítása, következésképpen a jövőbeni válságok megelőzése és/vagy előrejelzése szempontjából. Sor kerül majd a 2011-2020-as új közlekedési stratégia, valamint a közlekedési hálózatról szóló irányelv módosításainak elfogadására, amelyek nélkülözhetetlenek a belső piaci, valamint társadalmi, gazdasági és területi kohézió megvalósításához. A közúti közlekedés, az uniós folyami navigáció és a Galileo rendszer megvalósításának témakörét is megvitatják majd. Úgy tűnik, hogy az egész magyar stratégia központi eleme a regionális politika, amely lehetővé teszi, hogy integrált válaszokat adjunk a gazdasági válság és a regionális egyenlőtlenségek problémájára. A 2014 utáni időszakra vonatkozó többéves pénzügyi keret elosztása nyilvánvalóan alapvető vitakérdés a magyar elnökség számára.
<SPEAKER ID="122" NAME="Silvia-Adriana Ţicău" LANGUAGE="RO">
Az EU Tanácsának magyar elnöksége átfogó célkitűzésként fogadta el az Európai Unió intézményi, gazdasági, szociális és politikai vonatkozásainak megszilárdítását. Ezenkívül a Tanács magyar elnöksége elkötelezte magát az EU Duna-stratégiájának elfogadása és végrehajtásának megkezdése mellett. Ennek különösen fontos szerepe lesz majd az összes Duna menti államban, és elő fogja segíteni az európai integrációs folyamat megszilárdítását a nyugat-balkáni térségben.
<P>
Érdeklődéssel várjuk "Az Európai Unió 2011-2020-ra vonatkozó közlekedéspolitikájáról szóló fehér könyv” közzétételét, amely kulcsfontosságú terület a gazdasági fejlődés és az Unió gazdasági és társadalmi kohéziója szempontjából.
<P>
Szem előtt tartva, hogy megkezdődtek a jövőbeni pénzügyi kilátásokkal kapcsolatos viták, felhívjuk a magyar elnökséget, hogy gyorsítsa fel a Tanácson belül a dokumentummal kapcsolatos vitákat, hogy a TEN-T felülvizsgálati folyamata során figyelembe lehessen venni a viták végeredményét.
<P>
Tekintettel arra, hogy az EU-ban minden hatodik embert a szegénység veszélye fenyeget, felszólítjuk a Tanácsot, hogy a szegénység csökkentését kiemelt prioritásnak tekintse, és e célból fogadjon el konkrét intézkedéseket.
<P>
Ezenkívül örvendetesnek tartom, hogy a magyar elnökség politikai megállapodást szándékozik kialakítani a romaintegrációra vonatkozó európai keret létrehozásáról, valamint szándékában áll megkezdeni a fogyatékossággal élőkre vonatkozó európai stratégia végrehajtását.
<SPEAKER ID="122" NAME="Rafał Trzaskowski" LANGUAGE="PL">
Egy erős Európa megteremtése, tényleges gazdasági irányítás létrehozása az EU-ban, az EU szomszédjaihoz való közeledés - e prioritások megvalósításában támogatni szeretnénk a magyar elnökség munkáját. Az is különösen fontos számunkra, hogy a magyar elnökség számít az Európai Parlamenttel való szoros partnerségre. Még egy kérdést szeretnék kiemelni, mivel európai parlamenti képviselőként nemzetközi ügyekkel foglalkozom, ugyanakkor azt az országot képviselem, amelyik átveszi Magyarországtól az Európai Unió vezetését. A magyar elnökség rendkívüli jelentőséggel bír, nem pusztán a prioritásai miatt, amelyek megegyeznek Lengyelország prioritásaival, hanem azért is, mert még mindig egy átmeneti elnökségről van szó. A Lisszaboni Szerződés csökkentette az elnökség szerepét, de ez a szerep még nem körvonalazódott teljesen, és erre most van az utolsó lehetőség. Az, hogy a későbbiekben milyen eszközök állnak majd a lengyelek rendelkezésére, attól függ, hogy a magyar elnökségnek milyen helyet sikerül magának találnia az intézményi kirakójátékban, azaz az EU-n belül. Ezért még inkább érdeklődéssel figyelem az elnökség munkáját.
<SPEAKER ID="123" NAME="Angelika Werthmann" LANGUAGE="DE">
Magyarország veszi át a Tanács elnökségét Belgiumtól. Jobban már nem is különbözhetne ez a két tagállam. Az egyik egy hagyományos európai mintaállam, a másik pedig még keresi az Európába vezető utat. Remélem, hogy a magyar elnökség követni fogja a Belgium által kijelölt utat, hangsúlyt helyezve Európa általános érdekeire. A magyar elnökség a prioritások átfogó listáját terjesztette elő. Magyarország célul tűzte maga elé az Alapjogi Charta végrehajtását, amely eszközül szolgál ahhoz, hogy az EU közelebb kerüljön a polgárokhoz. Ez mindenképpen érdekes, ha figyelembe vesszük, hogy Magyarország jelenleg a nemzetközi kritika kereszttüzében áll az új médiatörvény miatt, és ez a törvény egyértelműen sérti az Európai Alapjogi Charta 11. cikkét. A Költségvetési Bizottság teljes jogú tagjaként különösen érdekelnek a fokozott pénzügyi felügyelettel és a tartós válságmechanizmussal kapcsolatos fejlemények. Belgium jó példával járt elől és élen haladt abban, hogy a szociális kérdésekre kerüljön a hangsúly. Reméljük, Magyarország követni fogja.
