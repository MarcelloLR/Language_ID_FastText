<CHAPTER ID="004">
Az energiaágazatbeli projektek közösségi pénzügyi támogatásán alapuló gazdaságélénkítő program létrehozásáról szóló 663/2009/EK rendelet módosítása (vita) 
<SPEAKER ID="042" NAME="Elnök">
A következő napirendi pont a Van Brempt asszony által az Ipari, Kutatási és Energiaügyi Bizottság nevében, az energiaágazatbeli projektek közösségi pénzügyi támogatásán alapuló gazdaságélénkítő program létrehozásáról szóló 663/229/EK rendelet módosítására irányuló európai parlamenti és tanácsi rendeletjavaslatról készített jelentés - C7-0139/2010 -.
<SPEAKER ID="043" NAME="Kathleen Van Brempt" LANGUAGE="NL">
Elnök asszony, hölgyeim és uraim! Egy nagyon boldog előadó áll önök előtt, mert úgy gondolom, hogy mi - és szeretném nagyon erősen kihangsúlyozni a mi személyes névmást - létrehoztunk egy jelentést, amelyet remélhetőleg hamarosan csaknem egyhangúlag elfogadunk, mivel a Parlament összes képviselőcsoportja - egymással szorosan együttműködve - intenzív munkát végzett ezen a jelentésen.
<P>
A jelentésnek és az abban elemzett rendeleteknek hosszú előzményeik vannak ebben a Parlamentben. Legfontosabb forrása a gazdasági válság nyomában 2009-ben elindított gazdaságélénkítési terv volt. Akkor 4 milliárd eurót szabadítottunk fel európai szinten, és ezeket a pénzeszközöket kifejezetten a gazdasági fellendülés céljaira különítettük el. A célkitűzés az volt, hogy ebből a pénzből energetikai projekteket is kell finanszírozni, különösen a szén-dioxid-leválasztásra és -tárolásra irányuló nagy volumenű energetikai projekteket, infrastruktúra-beruházásokat és sok nagy tengeri szélenergia-projektet is.
<P>
A Parlament akkor természetesen jóváhagyta ezeket a projekteket, és csak nagyon kevés kifogás merült fel a különféle szereplők és a Parlament részéről, különösen a nagy volumenű vállalkozásokkal és azzal a kérdéssel kapcsolatban, hogy valamely adott projekt elegendő munkahelyet hoz-e létre. A legfontosabb kritikák azonban az energiahatékonyság tekintetében hangzottak el. Ezt politikai megállapodás követte, és a jelenlegi helyzet ennek a megállapodásnak az eredményeként alakult ki.
<P>
Azt gondolhatnánk, hogy ha a Parlament, a Tanács és a Bizottság politikai megállapodásra jut arról, hogy minden többletet az energiahatékonyságba kell beruházni, akkor a jelentés elkészítése és a tárgyalások lefolytatása nem jelenthet nagy problémát. De nem így történt. Néhány nagyon nehéz tárgyaláson vagyunk túl, különösen a Tanáccsal. Mégis elmondhatom, hogy - és szeretném leszögezni, hogy sikerült kompromisszumra jutnunk - a legtöbb kérdésben képesek voltunk eredményt elérni. Szeretnék gyorsan végigmenni ezeken a kérdéseken, mert ezek döntő jelentőségűek a pénzalapok és az azzal kapcsolatos jelenlegi helyzet megfelelő megértése tekintetében, hogy hogyan kell ezeket végrehajtani a nagyon közeli jövőben.
<P>
Először is, ez a megújuló energiákra vonatkozó projektekről, és különösen azokról a projektekről szól, ahol az energiahatékonyságon van a hangsúly. Ez áll az energiáról folytatott jelenlegi viták középpontjában, biztos úr. Nagyon erősen támogatom a megújuló energiák használatát, de tudjuk, hogy ha valóban gyors eredményeket akarunk elérni, akkor minden erőfeszítésünket az energiahatékonyságra kell összpontosítanunk: jó megoldás, ha csökkenteni akarja a fogyasztást; ez enyhíti az energiaellátás súlyos problémáját és - ez nagyon fontos - csökkenti a társaságok és a családok energiaszámláit. Ez rendkívül fontos. Emellett az iparpolitikán is dolgozunk, és erre a kérdésre mindenképpen vissza fogunk itt térni.
<P>
Másodszor, és ez nagyon erősen összekapcsolódik az energiahatékonysággal, ott van a helyi szint kérdése. Európa gyakran szinte kizárólag a tagállamokkal működik együtt, és még az előző gazdaságélénkítési terv is elsősorban a nagy projektekre helyezte a hangsúlyt. Nos, a jelenlegi nem is térhetne el jobban ettől. Ez a helyi szintre összpontosít, városokra és településekre, azonnal végrehajtható kis léptékű projektekre, amelyek azonnali eredményeket hoznak, és amelyek ezáltal nemcsak az energiahatékonyságra gyakorolhatnak alapvető hatást, hanem a munkahelyekre is. Ez továbbra is nagyon fontos szempont.
<P>
A harmadik kérdés a finanszírozás. Az előző jelentős gazdaságélénkítési terv lényege az úgynevezett előzetes finanszírozás volt; egyszerűen támogattunk nagy projekteket, akár társfinanszírozásként, akár nem, mert ez Európa sajátossága. Ez Európa működésének jellemző módja. Ennek a pénzalapnak az esetében azonban nem ez a helyzet, és ezért ez rendkívül innovatív. A forrásokat itt úgy használjuk fel, hogy támogatást nyújtunk ezeknek a projekteknek a finanszírozásához garanciák és más pénzügyi eszközök útján. A technikai segítségnyújtás kivételével, amelyet továbbra is előzetes finanszírozás útján finanszírozunk, ez azt jelenti, hogy hatalmas tőkeáttétellel fogunk rendelkezni. Körülbelül nyolccal meg kell szoroznunk ezt a 146 millió eurót ahhoz, hogy elképzelést alkothassunk magunknak az elérhető hatásokról.
<P>
Az utolsó ponthoz érkeztem, amelyről nagyon sokat civakodtunk: a maximális pénzösszeg; vagyis a rendelkezésünkre álló pénz. A Parlament talán más megoldást szeretne; és mondjuk ki nagyon egyértelműen, hogy nem ebben állapodtunk meg. Minden fennmaradó pénzeszközt ebbe a projektbe kell beruházni. Sikerült kompromisszumot elérnünk: minden olyan pénzeszközt, amely ma fennmaradt, nyilvántartásba vettünk és szilárdan hiszem, hogy ez azt jelenti, hogy ez a projekt hosszú életű lesz - és úgy gondolom, hogy ha továbbra is együttműködünk, mint az eddigiekben, akkor ebben az ügyben is hihetetlen sikereket tudunk majd elérni.
<P>
Csak még egy másodperc, elnök asszony. Tudom, hogy túlléptem az időmet. Szeretnék még egyszer köszönetet mondani mindenkinek, aki részt vett ebben a munkában, és főleg az összes árnyékelőadónak. Különösen örültem együttműködésünknek, és ezt nem udvariasságból mondom, hanem azért, mert ez a rendkívül jó és hatékony együttműködés példája volt. Köszönöm.
<SPEAKER ID="044" NAME="Günther Oettinger" LANGUAGE="DE">
Elnök asszony, hölgyeim és uraim! Ma egy sikeres program időközi felülvizsgálatáról folytatunk vitát, hogy elősegítsük a gazdasági fellendülést az energetikai ágazatban. A Parlament és a Tanács által létrehozott program végrehajtásának részeként eddig 43 finanszírozási döntést hoztunk meg földgázra vonatkozó projektek, energetikai infrastruktúrával kapcsolatos projektek, tengeri energiával és szén-dioxid-leválasztással és -tárolással kapcsolatos projektek tekintetében. Ez lehetővé tette a 3,98 milliárd euró összegű teljes költségvetés körülbelül 98%-ának felhasználását és annak biztosítását, hogy a program jelentős mértékben elérje célkitűzéseit. Csak néhány olyan projekt volt, amelyet nem sikerült végrehajtani. A Parlament követelményeinek kielégítése és a megújuló energiával kapcsolatos kísérleti projektek kezdeményezése, de ugyanilyen fontos módon az energiahatékonyság fokozása érdekében nyújtjuk be ezt a módosító rendeletet. Én ezeket a kísérleti projekteket lehetőségnek tekintem tevékenységeink kipróbálására az energiahatékonyság területén, amely munkám egyik fókuszpontja lesz a következő év folyamán.
<P>
Hálás köszönetemet szeretném kifejezni Van Brempt asszonynak. Szeretnék továbbá köszönetet mondani minden elszánt képviselőnek és a belga elnökségnek, mert az elmúlt hetekben kemény munkát végeztünk és ma olyan dokumentumot tudunk benyújtani, amely határozottan ösztönző hatást gyakorol majd az energiahatékonyság területén.
<P>
Annak érdekében, hogy ez a módosító rendelet, amely azonnal hatályba is fog lépni, gyorsan kifejthesse hatásait, tisztviselőink máris előkészületeket tesznek annak végrehajtására. A következő néhány nap során 146 millió eurót bocsátanak rendelkezésre olyan projektekhez, amelyek mindnyájunk számára fontosak. Ezekben a projektekben az önök által kiválasztott települési, helyi és regionális önkormányzatok lesznek a partnereink, amelyek szorosan kapcsolódnak a szóban forgó projektekhez. Ezek a helyi partnerek gondoskodnak majd arról, hogy a pénzeszközöket a lehető legjobban használják fel középületekben, magánépületekben, kapcsolt hő- és energiatermelő létesítményekben, távfűtési hálózatokban, decentralizált megújuló energiaforrásokban, a fokozottabban környezetbarát városi közlekedési rendszerekben és helyi infrastruktúrákban, például intelligens hálózatokban, hatékony közvilágításokban és intelligens mérési rendszerekben. Ez azt jelenti, hogy valami olyat teszünk, aminek azonnali helyi hatásai lesznek, és ami referenciaként szolgál majd az intelligens városokkal kapcsolatos jövőbeni tevékenységeimhez.
<P>
Ha ma megfelelően döntenek, akkor hivatalaim haladéktalanul megkezdik a módosító rendelet végrehajtását. A jövő év márciusában vagy áprilisában egyértelműen képesek leszünk beszámolni arról, hogy gazdaságélénkítési programunknak nagyon pozitív hatásai vannak, mind nagy projektek, mind pedig kicsi, decentralizált projektek formájában, és hogy ebből levonhatunk olyan tanulságokat, amelyek fontosak lesznek a következő pénzügyi években. Még egyszer szeretnék köszönetet mondani minden érintettnek.
<SPEAKER ID="045" NAME="Jens Geier" LANGUAGE="DE">
Elnök asszony, Oettinger úr! A Költségvetési Bizottság Van Brempt asszony jelentésével kapcsolatos véleményének előadójaként elmondhatom, hogy a szakbizottság tagjai nagy örömmel fogadták ezt a jelentést. Nemcsak költségvetési szempontból vizsgáltuk, hanem bizonyos mértékben tartalom szempontjából is, és felvetettünk egy aggályt, amelyet Van Brempt asszony volt olyan kedves, és beillesztett a jelentésbe. Ez az eszköz a településekre irányul és ezt helyesen teszi, mert itt lehet elérni a legnagyobb növekedést a hatékonyság területén.
<P>
Én azonban Németországnak egy olyan területéről származom, ahol a települések nem vehetnek fel további hiteleket, mert már amúgy is túlságosan el vannak adósodva. Lehetséges, hogy ez csak egy Németországra jellemző probléma, a helyhatóságok működésére vonatkozó alapszabályok miatt, de Oettinger úr, a Német Szövetségi Állam volt vezetőjeként nyilván alaposan ismeri ezt a tárgykört. Ezért mi Németországban olyan helyzetben vagyunk, hogy azok az önkormányzatok, amelyeknek igénybe kellene venniük ezt a programot, ezt nem tehetik meg, mert a felügyeletükkel megbízott szervek megakadályozzák további hitelek felvételét. Nagyon aggódunk emiatt. Ez azt fogja eredményezni, hogy a program hatástalan lesz ezekben a térségekben. Üdvözöljük ezt a programot, és nagyon örülnénk, ha folytatódna. Felhívást tettünk arra vonatkozóan, hogy a programnak legyen elkülönült költségvetési sora, és azt szeretnénk, hogy irányítsák át ide a mezőgazdasági politika területén rendelkezésre álló 15 millió eurót, amelyet ott nem lehet elérni, mert hiányoznak ehhez a jogi alapok. Ez az a pont, ahol a költségvetésnek rugalmasabbnak kell lennie.
<SPEAKER ID="046" NAME="Antonio Cancian" LANGUAGE="IT">
Elnök asszony, biztos úr, hölgyeim és uraim! Meggyőződésem, hogy az a döntés, amely szerint a 2009-ben elindított gazdaságélénkítési terv megmaradt pénzeszközeit más módon használjuk fel, és hogy kihasználjuk ezt a lehetőséget egy új alapelv bevezetésére egy ad hoc pénzalap létrehozásával, előrelátó döntés, és összhangban áll azzal, amit ebben az ülésteremben már többször is elmondtunk, de még soha nem valósíthattunk meg.
<P>
Észrevehettünk néhány bátortalan jelet a Marguerite alapban, amely azonban még nem fejlődött ki. Ez referenciamódszerül szolgál számunkra és a PPE számára, amelyet követnünk kell az Európai Unió költségvetésének intelligens felhasználása érdekében. Az eszköz egy ad hoc pénzalap, amely különféle eszközöket alkalmaz, például hiteleket, garanciákat, saját tőkét vagy társfinanszírozást, és amelyet egy külön eszközkezelő társaság ellenőriz.
<P>
A pénzalap induló összege 147 millió euró, és nem értjük, miért nem lehet nyitva hagyni az ajtót a gazdaságélénkítési tervből fennmaradó további összegek előtt. Jelentős összeget lehetne előteremteni jelentős tőkeáttétel alkalmazásával az EIB, a KfW, a letétkezelő és hiteleket nyújtó bankok és egyéb pénzügyi intézmények útján, és ez óriási hatást gyakorolhatna azoknak a projekteknek az elindítására, amelyeket érvényesnek tekintenek, és amelyeknek gazdasági és környezetvédelmi szempontból prioritást biztosítanak.
<P>
Szerintem az ez év végéig létrehozandó pénzalapnak az a központi aspektusa, hogy egyfajta mintaszerű kísérleti projektté válhat egy átfogóbb energetikai alap jövőbeni megszervezéséhez, a 2014-2020. évi következő pénzügyi tervbe történő megfelelő beillesztés céljából. Ez az alapelv más ágazatokban is alkalmazható, ilyen lehet például a TEN vagy az eTEN hálózat. Engedelmükkel azt mondanám, hogy a jelenlegi kritikus időkben, amikor súlyos foglalkoztatási válsággal kell szembenéznünk, néhány kézzelfogható jel egy kicsit megnyugtatna mindnyájunkat.
<SPEAKER ID="047" NAME="Teresa Riera Madurell" LANGUAGE="ES">
Elnök asszony, biztos úr! Először is szeretnék gratulálni az előadónak ezért a kiváló munkáért, mert ennek a kezdeményezésnek fontos szimbolikus értéke is van, amelynek hatásai messze meghaladják majd az elfogadott 146 millió euró reményeink szerint nyolcszoros hatását.
<P>
Amint az előadó is kifejtette, pénzeszközöket akarunk hozzárendelni a fenntartható energia területén megvalósítandó mikroprojektekhez, amelyek nemcsak az olyan fontos célkitűzések megvalósítását teszik majd lehetővé, mint például az ellátás biztonsága és a CO2-kibocsátások csökkentése, hanem egy olyan célkitűzést is el fog érni, amely nagyon is közvetlenül érinti a lakosságot: ez pedig az energiaszegénység csökkentése.
<P>
Az a szöveg, amelyről szavazni fogunk, azért is fontos, mert bevezet egy innovatív pénzügyi eszközt. Ez a mechanizmus hozzájárul majd a pénzügyi intézmények ilyen jellegű projektekkel szembeni ellenállásának leküzdéséhez, mivel nemzetközi pénzintézetek állnak majd mögöttük.
<P>
Végül: újból elégedettek lehetünk azzal, hogy kellően rugalmasak voltunk és tiszteletben tartottuk a tagállamok által létrehozott, a megújuló energia kiépítésének strukturálásával és az energiahatékonysággal kapcsolatos jó gyakorlatot.
<P>
Remélem, hogy ennek a rendeletnek a végrehajtása lehetővé teszi a kérdéses szervezetek teljes potenciáljának kiaknázását a túlzott bürokrácia által támasztott szokásos akadályok nélkül.
<SPEAKER ID="048" NAME="Pat the Cope Gallagher" LANGUAGE="GA">
Elnök asszony! Szeretném kifejezni köszönetemet az előadónak az energetikai projektekről elkészített jelentéséért és a Bizottság által most biztosított kiegészítő finanszírozásért. 146 millió eurót biztosítottak olyan projektekhez, amelyek döntő fontosságúak lesznek Európa és az egyes országok számára, és különösen, amint a biztos úr is mondta, a helyi és a regionális hatóságok számára, amelyek reményeim szerint ezt a pénzt vagy ezeket a támogatásokat kezelni fogják.
<P>
az ALDE képviselőcsoport nevében. - Először is szeretnék gratulálni az előadónak az energetikai projektek pénzügyi támogatásáról szóló jelentés benyújtásáért.
<P>
Rendkívül örvendetesnek tartom ezt a kezdeményezést, amely gondoskodik majd egy célzott pénzügyi eszköz létrehozásáról az energiahatékonyság fejlesztésére és a megújuló energiák kiaknázására irányuló projektek támogatásához. Az ezen a területen megvalósítandó projektek finanszírozása hozzájárul majd Európa és valójában az én hazám, Írország gazdasági fellendülésének ösztönzéséhez, és elősegíti új foglalkoztatási lehetőségek létrehozását, valamint az éghajlatváltozás elleni küzdelmet is előmozdítja.
<P>
Európa minden részében, és az én hazámban különösen, ahol rendkívül magas a munkanélküliség, gondoskodni akarunk arról, hogy az összes finanszírozást azokba a térségekbe lehessen irányítani, ahol létre lehet hozni munkahelyeket. A módosító javaslat alapján elérhető 146 millió euró finanszírozást olyan projektekbe kell irányítani, ahol gyors, mérhető és valóságos hatást lehet gyakorolni a gazdasági fellendülésre. 146 millió euró finanszírozás vált elérhetővé, de ezt az összeget meg kell szorozni legalább hattal vagy héttel ahhoz, hogy megkapjuk a tényleges beruházások összegét.
<P>
Meggyőződésem, hogy egy célzott pénzügyi eszköz létrehozása lehetővé teszi majd ennek a finanszírozásnak a lehető leghatékonyabb módon történő kezelését, és hogy a kedvezményezettek között, amint ezt a saját anyanyelvemen elmondtam, helyi és regionális hatóságok is lesznek. Valamennyien felelősséggel tartozunk azért, hogy felhívjuk erre ezeknek a hatóságoknak a figyelmét, és kormányunk külön kérelmet fog benyújtani, majd tartani fogja a kapcsolatot a regionális hatóságokkal.
<SPEAKER ID="050" NAME="Claude Turmes">
a Verts/ALE képviselőcsoport nevében. - Elnök asszony! Ma győzelmet ünneplünk, bár kicsi győzelmet, a zöld energiapolitika és egy európaibb energiapolitika területén. Először is szeretnék köszönetet mondani az összes képviselőcsoportból összeállított, Kathleen vezetése alatt tevékenykedő kiváló delegációnknak. Szerintem jó munkát végeztek.
<P>
a Verts/ALE képviselőcsoport nevében. - (DE) Szeretném továbbá kifejezni elismerésemet Oettinger úrnak. Az energetikai program tegnapi beterjesztése során sajnálatos módon kénytelenek voltunk erősen kritikus hangot megütni. Ennek az eszköznek a létrejöttéhez azonban az is hozzájárult, hogy ön személyes erőfeszítéseket tett azért, hogy ez megtörténhessen, a részben a német kormánytól és a Német Kereszténydemokrata Unióban ülő partnereitől származó ellenállás ellenére is.
<P>
a Verts/ALE képviselőcsoport nevében. - Vajon miért nevezem ezt kicsi és keserű győzelemnek? Azért - és ezt már többen is elmondták -, mert ez a 150 millió euró szolgálja a decentralizált, a helyi energetikai beruházások céljait, míg a másik oldalon milliárdokat adunk - például egymilliárdot adtunk a szénmegkötésre. Továbbra is kíváncsi vagyok arra, hogy felhasználják-e ezt az egymilliárdot. Egyre több arra utaló visszajelzést kapunk, hogy ez a projekt nem fog működni. Nincs egyensúly a decentralizált, polgárokhoz közeli, helyi projektek és a nagy projektek között, amelyeknek egy része szerintem kudarcba fog fulladni.
<P>
Hogy ennek ellenére mi, a Zöldek miért fogjuk ma mégis megszavazni ezt a projektet? Azért, mert optimisták vagyunk. Optimisták vagyunk abban a tekintetben, hogy ez a 150 millió euró, ha jól gazdálkodnak vele, létre fogja hozni egy sokkal nagyobb eszköz alapjait, amelyet aztán beilleszthetünk a következő pénzügyi tervbe. Ennek van két feltétele. Az első feltételt a minőségi projektek alkotják. Úgy gondolom, hogy az EIB és a KfW, amely ezt kezelni fogja, az alapos, nemcsak a felületes felújításokra irányuló projekteket is figyelembe fogja venni. Hatalmas ugrásra van szükségünk az épületek és a hatékonyság szempontjából. A második feltétel a helyi hatóságokra vonatkozó bürokrácia csökkentése, amelyek pályázni fognak a projektek társfinanszírozására.
<P>
Ez a két kérdés döntő fontosságú. Ezért a következő kérdéseket szeretném önnek feltenni, biztos úr: mit fog tenni a Bizottság annak biztosítása érdekében, hogy ebből a pénzalapból minőségi projekteket finanszírozzanak vagy hitelezzenek? És mit fog tenni a Bizottság a bürokrácia csökkentése érdekében, hogy a helyi hatóságok akadálytalanul hozzáférjenek ezekhez a pénzeszközökhöz?
<SPEAKER ID="053" NAME="Zbigniew Ziobro" LANGUAGE="PL">
Elnök asszony! Minden olyan javaslatot helyeslek, amely az Unió energetikai projekteket támogató pénzalapjainak megerősítésére irányul. A zöld energiát is támogatni kell. Ám őszintén ki kell mondanunk, hogy az a gondolat, amely szerint a zöld energia jelenti a megoldást Európa összes energetikai problémájára - az ilyen gondolkodásnak itt gyakran hangot adnak - nem egyéb, mint illúzió. Az Uniónak azonban nagy, kihangsúlyozom, hogy nagy beruházásokra van szüksége. Ezeknek a beruházásoknak az alapvető célja a tüzelőanyag-ellátás diverzifikációjának biztosítása. Ilyen megoldás lehet például a Nabucco gázvezeték megépítése, amely összeköti majd a közép-ázsiai régió hatalmas készleteit az európai fogyasztókkal, valamint a földgázszállító hálózatok fejlesztése és új összeköttetések megépítése Közép- és Kelet-Európában.
<P>
Akarjuk a zöld energia fejlesztését, ugyanakkor azonban sajnálatos módon teljesen figyelmen kívül hagyjuk és nem finanszírozzuk megfelelően a palagáz kitermelési módszereinek fejlesztését. Ez a nem hagyományos gáz már ma is rendkívül fontos szerepet játszik a kitermelésben az Egyesült Államokban, és teljes függetlenséget biztosít Amerikának a gázhoz való hozzáférés szempontjából. Hatalmas készletek találhatók ilyen gázból Franciaországban, Lengyelországban és Bulgáriában. Teljes passzivitás tapasztalható ennek a hatalmas potenciálnak a kiaknázásával kapcsolatos lehetőség tekintetében. Az európai szolidaritás megköveteli, hogy az Unió támogassa ezeket a projekteket, mint amelyek stratégiai jelentőségűek jövője szempontjából, és mint olyan projekteket, amelyek garantálják az összes európai állam egységes fejlődését. Sajnálatos, hogy ma nem azokról a hatalmas beruházásokról beszélünk, amelyek valóban megoldhatnák energetikai problémáinkat, emellett egyesítenék és fejlesztenék az Európai Uniót. Miközben a zöld energiával kapcsolatos fontos intézkedésekről beszélünk, arról sem szabad megfeledkeznünk, hogy az a gondolat, hogy a zöld energia fogja megoldani energiaellátási problémáinkat, nem egyéb, mint illúzió.
<SPEAKER ID="055" NAME="Marisa Matias" LANGUAGE="PT">
Én is azzal szeretném kezdeni, hogy gratulálok az előadónak az e témával kapcsolatban elvégzett munkájáért. Azért vagyunk itt, hogy megvitassunk egy, a gazdasági fellendülést célzó rendkívül speciális programot, amely ebben az esetben az energetika döntő fontosságú területére vonatkozik. A jelenlegi válsághelyzetben, amelyet most átélünk, létfontosságúak az ehhez hasonló javaslatok, amelyek elősegítik a munkahelyteremtést. Esélyünk sincs a gazdaság szerkezetének átalakítására, ha nem tesszük prioritásunkká a munkahelyteremtést. Ez a jelentés rendkívül pozitív üzenetet küld azáltal, hogy felhívja a figyelmünket arra, hogy helyi szinten hogyan kell reagálni ezen a területen: hogyan kell kifejezetten a helyi szükségletekre reagálni. A vita időszakában járunk és még ennél is sokkal többet fogunk vitatkozni, mert a jogalkotási javaslatok egész sora vár megvitatásra az energetika területén, és gyakran hajlamosak vagyunk arra, hogy túlságosan erősen a nagy volumenű projektekre és hálózatokra összpontosítsunk, megfeledkezve más olyan esetekről, amelyekben a beavatkozás teljes mértékben elengedhetetlen.
<P>
Ezért úgy gondolom, hogy ez a jelentés nemcsak az energiahatékonyság és a megújuló energiák területén végrehajtott beruházások szempontjából jelenthet nekünk segítséget, amelyek nagyon fontosak, hanem konkrét előnyöket is kínál a helyi közösségek számára, ami természetesen konkrét előnyöket jelent a teljes európai lakosság számára. Ezért, elnök asszony, két utolsó ponttal szeretném befejezni: soha nem szabad megfeledkeznünk arról, hogy az energiahatékonyságot jelentős részben azáltal lehet elérni, hogy a jelentésben szereplő mikro-energiatermelési projekthez hasonló megoldásokkal csökkentjük az energiafelhasználást; és végül: hatalmas győzelem volt a Parlament számára a szóban forgó projektekre elkülönítendő finanszírozás összegének meghatározása. Mi nem erre törekedtünk, mert sokkal többre van szükségünk. Ezért megkérdezem a biztos úrtól, hogy mit szándékozik tenni ezeknek a szükségleteknek a garantálása érdekében.
<SPEAKER ID="056" NAME="Jaroslav Paška" LANGUAGE="SK">
A 663/229/EK rendelet módosítására irányuló európai parlamenti és tanácsi rendeletjavaslat válasz az Európai Parlamentnek egy új, egyetlen célra szolgáló pénzügyi eszköz létrehozására irányuló ismételt igényére, amely az energiahatékonyság és a megújuló energiák területén tett kezdeményezések támogatására szolgál. Az épületek energiahatékonyságának növelése céljából az építőiparban megvalósított támogatási intézkedések mutatják ennek a kezdeményezésnek az indokoltságát és megfontoltságát, mert az épületek használják fel évről évre az energia 40%-át az Unióban.
<P>
Az említett pénzügyi eszköz tevékenységeinek fedezésére szolgáló finanszírozás megszerezhető számos más program fel nem használt forrásainak átutalásával, ahol objektív módon nem lehetséges az elkülönített finanszírozás időben történő felhasználása a tervezett mértékben. Ennek egyik példája lehet az európai energiaügyi gazdaságélénkítő program, amely mintegy 150 millió euró pénzügyi tartalékkal rendelkezik, valamint az éghajlati ágazat többéves GR-programja, amelyet hasonló célból hoztak létre. Ezért szerintem érdemes lenne megfontolni, hogy az európai energiaügyi gazdaságélénkítő program hatókörének kiterjesztése céljából hogyan tudnánk a legjobban felhasználni a megtakarított pénzügyi forrásokat egy új és szükségesnek tűnő, egyetlen célra szolgáló pénzügyi eszköz beillesztésére, az energiahatékonyság és a kezdeményezések támogatása érdekében a megújuló energiák területén.
<P>
Ennek az új pénzügyi eszköznek köszönhetően megkönnyíthetjük a helyi, a települési és a regionális szintű közigazgatási szervek számára az energiamegtakarítással és a megújuló energiákkal kapcsolatos projektek végrehajtását.
<SPEAKER ID="057" NAME="Arturs Krišjānis Kariņš" AFFILIATION="PPE">
(LV) Elnök asszony! Nagyon örülök annak, hogy az Európai Unió megtanulta, hogyan kell két legyet ütni egy csapásra. Az első ilyen "légy” az üzleti vállalkozásoknak nyújtott segítség. Most, amikor a tagállamok kénytelenek csökkenteni kiadásaikat és a bankok csak nagyon megfontoltan helyeznek ki hiteleket, az Európai Unió különleges megoldással állt elő egy új pénzügyi eszköz formájában. A második "légy” az importált energiától való súlyos európai függőség. Ennek az új eszköznek a célja az energiafogyasztás csökkentése és saját energiaforrásaink, például a szél, a nap, a víz és a biomassza igénybevételének növelése, és ezáltal az importált energiától való általános függőségünk csökkentése. Hölgyeim és uraim! Felszólítok mindenkit, hogy támogassa ennek az új pénzügyi eszköznek a létrehozását az energetika területén megvalósítandó projektek támogatása céljából. Ez egyrészt segítséget kínál majd üzleti vállalkozásainknak a jelenlegi nehéz időkben, ugyanakkor csökkenteni fogja az importált energiaforrásoktól való általános függőségünket. Köszönöm figyelmüket.
<SPEAKER ID="058" NAME="Zigmantas Balčytis" AFFILIATION="S&amp;D">
(LT) Először is szeretnék gratulálni a képviselőcsoportomhoz tartozó munkatársamnak a dokumentum megtárgyalásába fektetett hatalmas munkájához és ahhoz, hogy beillesztett olyan kérdéseket, amelyek különösen fontosak a teljes Európai Unió energiapiaca szempontjából. Az energiabiztonság összefüggésében különösen fontos az energiahatékonyság előmozdítása és a megújuló energiák fejlesztése, és az ilyen jellegű projektekhez szükséges finanszírozás biztosítása. Ezeknek a projekteknek a sikeres végrehajtása közvetlenül hozzájárulna az Európai Unió által kitűzött energetikai célok eléréséhez.
<P>
Ez a kiegészítő pénzösszeg segítséget nyújt majd a helyi és a regionális közigazgatási szerveknek a fenntartható energiával kapcsolatos projektek finanszírozásának javításához és innovatív pénzügyi ösztönző rendszerek, például garanciák és kedvező kamatozású kölcsönök megvalósításához. Az energiahatékonyság, például az épületfelújítás előmozdítására vonatkozó tervek, amelyeket már megvitattunk, mindeddig nem valósultak meg teljes mértékben. Ezért meggyőződésem, hogy ez a kiegészítő finanszírozás jó ösztönzést jelent majd a fenntartható energetikai kezdeményezések és projektek fokozásához, különösen regionális és helyi szinten.
<SPEAKER ID="059" NAME="Bart Staes" AFFILIATION="Verts/ALE">
(NL) Elnök asszony, hölgyeim és uraim! Szeretném kifejezni őszinte elismerésemet Van Brempt asszonynak és árnyékelőadóinak ezért a fontos jogalkotási kezdeményezésért. Úgy gondolom, hogy ebben a rendeletben valós lehetőségek rejlenek arra nézve, hogy erőteljes ösztönzést jelentsen az energiahatékonysággal és a megújuló energia kiaknázásával kapcsolatos projektek tekintetében.
<P>
A rendelet sokat tesz a fenntartható energia érdekében, és különösen üdvözlök több kiemelt különleges területet, ilyen például az energiatakarékosság, a kapcsolt mikro-energiatermelés és a helyi környezetbe beépített decentralizált megújuló energiaforrások integrációja az elektromos hálózatokban; a megújuló energiaforrásokból származó mikro-energiatermelés, valamint a megújuló energiaforrások használata a tömegközlekedési ágazatban, az elektromos gépkocsik és a hidrogénnel üzemelő gépkocsik.
<P>
Nagyon ígéretes az, hogy Van Brempt asszony és árnyékelőadói olyan nagy hangsúlyt helyeznek a hatékony kültéri világításra a közösségi infrastruktúráknál, és végül az elektromosság tárolási megoldásaira. Köszönöm erőfeszítéseiket. Remélem, hogy ez új lépés lehet egy valódi zöld New Deal felé.
<SPEAKER ID="060" NAME="Ryszard Czarnecki" AFFILIATION="ECR">
(PL) Elnök asszony! Jelenleg egy rendkívül alapvető kérdésről beszélgetünk, nemcsak akkor, amikor gazdasági ügyekkel, hanem akkor is, amikor átfogóbb értelemben az európai szolidaritás kérdésével foglalkozunk. Ennek az az oka, hogy az energia valójában a legnagyobb kihívás és a legnagyobb próbatétel. Vajon képes-e az európai szolidaritás a gyakorlatban is működni, vagy nem egyéb, mint egyszerű jelmondat vagy jelszó? Vagy újból - és az európai adófizetők és szavazók minden bizonnyal ezt várják tőlünk - sikerül átültetni a gyakorlatba konkrét projektek formájában, amelyek építik az európai egységet, és amelyek bizonyítják, hogy Európában az egyes országok segítik egymást, vállvetve dolgoznak projekteken és nem fogadják el azokat a helyzeteket, amelyekben egyes Európai Unión kívüli országok megállapodásokat kötnek más államokkal az Európai Unió feje fölött? Szerintem ezt nagyon tisztán és egyértelműen ki kellene végre mondani.
<SPEAKER ID="061" NAME="Jan Březina" AFFILIATION="PPE">
(CS) Kétségtelenül a Parlamentnek köszönhető az, hogy az energiahatékonyság és a megújuló energiák területére vonatkozó projektek forrásainak volumene elérte a 146 millió eurót. Ha a tagállamokon múlik, akkor ez a számadat jelentősen alacsonyabb lenne. Sajnálatos módon azonban a pénzalap jogi formája és szerkezete bizonytalan marad, mint ahogyan az a kérdés is, hogy milyen pénzügyi projektek fedezésére fogják felhasználni. Az átláthatóság érdekében a potenciális pályázóknak tudniuk kell, ki fog dönteni a pályázatokról és milyen módon fogják kinevezni a kiválasztó bizottságokat.
<P>
Ha el akarjuk oszlatni azt a gyanakvást, hogy az újonnan létrehozott pénzalap elsősorban azokat célozza meg, akik a projektek végrehajtásának elmulasztása miatt nem tudták felhasználni a gazdaságélénkítési program 5 milliárd eurós csomagjában elkülönített forrásokat, akkor az új tagállamok képviselőit is be kell vonni a kiválasztási eljárásba. Lehetséges, hogy a pénzalapot elsősorban a helyi és a regionális hatóságoknak szánjuk, de azt is mérlegelnünk kell, nem volna-e helyénvaló a magánszektor számára is megengedni, hogy pályázzon, és nemcsak ott, ahol a közigazgatási szervek nevében lépnek fel. A fokozódó energiahatékonyságnak és a megújuló energiák egyre nagyobb részesedésének a köz- és a magánszektor közös felelősségének kell lennie, ezért az európai finanszírozásnak mindkét ágazat számára hozzáférhetőnek kell lennie. Hatalmas lehetőségeket látok a hő- és villamos energia kapcsolt termelésében, valamint a tiszta városi közlekedésben.
<SPEAKER ID="062" NAME="Patrizia Toia" AFFILIATION="S&amp;D">
(IT) Elnök asszony, hölgyeim és uraim! Nem könnyű ilyen egyhangúságot elérni a Parlamentben. Ez azt jelenti, hogy ez a munka valóban kiemelkedő volt, és ezt Van Brempt asszonynak és az összes árnyékelőadónak is tudomására kell hoznunk.
<P>
Elhangzott az, hogy a létrejövő eszköz több okból is rendkívül hasznos. Hasznos azért, mert eljárásai és időkeretei gyorsak; hasznos azért, mert a rendkívül magas színvonalú projektkategóriákat célozza meg; hasznos azért, mert a városi környezeteket, más szavakkal a helyi hatóságokat célozza meg, amelyek konkrét döntések meghozatalán keresztül valós változásokat érhetnek el az adott helyzetben és javíthatják a levegő minőségét, a lakhatás minőségét és a városi közlekedés minőségét; hasznos azért, mert nyereséges projektekre irányul és ezért nyereséget érhet el a források felhasználásával; és végül hasznos azért, mert ezt a stratégia további forrásokat fog mozgósítani.
<P>
Mindezzel szemben azonban, csatlakozva ahhoz a kifogáshoz, amelyet sok képviselőtársam, többek között Geier úr, Turmes úr és Cancian úr is felvetett, szeretném elmondani a biztos úrnak, hogy a kényes pont a végrehajtás, a pénzügyi közvetítők kiválasztása, a helyi hatóságokkal való kapcsolat és pénzügyi nehézségeik kezelésének módja lesz. Biztos úr! Ez az eszköz megteremti a lehetőséget arra, hogy megnyissuk az utat más projektek előtt, hogy stabilizáljuk ezt az eszközt és kiterjesszük más ágazatokra is. A téma döntő jelentőségű. Nem szabad megtörténnie annak, mint ami a gazdaságélénkítési terv, valamint a kis- és középvállalkozások esetében is történt, amelyek még mindig várják a Parlament és a Bizottság által 2008 végén jóváhagyott 30 milliárd eurót.
<SPEAKER ID="063" NAME="Ioannis A. Tsoukalas" AFFILIATION="PPE">
(EL) Elnök asszony! Én is szeretném megragadni a lehetőséget, hogy gratuláljak az előadónak azért a rendkívül eredményes munkáért, amelyet ennek a fontos jelentésnek a kapcsán elvégzett. A jelentés fontos eszközt biztosít projektek finanszírozásához és végrehajtásához az energetikai ágazatban, amelyek elő fogják segíteni a gazdasági fellendülést a jelenlegi nehéz időkben, és hozzájárulnak a belső energiapiac kiteljesítéséhez, valamint az Európai Unió által 2020-ra kitűzött éghajlati és energetikai célkitűzések eléréséhez.
<P>
Az energiahatékonysággal és a megújuló energiákkal kapcsolatos kezdeményezések támogatására szolgáló pénzalap létrehozása különösen fontos, még akkor is, ha ez a kezdeti 146 millió eurós támogatás nagyon kevés. Nagyon örülök annak, hogy az Európai Parlament kitartott a megújuló energiaforrások és az energiahatékonyság előmozdítása melletti kötelezettségvállalásában.
<P>
Végül szeretném megjegyezni, hogy a jövőbeni programok során kiegyensúlyozott földrajzi eloszlásra van szükség, hogy ezeket minden tagállam igénybe tudja venni. Görögország alig 1,5% arányban részesült a földgázvezetékek programjából. Bízom abban, hogy a jövőben méltányosabb lesz az elosztás.
<SPEAKER ID="064" NAME="Edit Herczog" AFFILIATION="S&amp;D">
(HU) Elnök asszony! Óriási eredmény, hogy a Parlament jelentéstevőjének és a biztos úrnak közösen sikerült elérni, hogy a Tanács ezt a pénzt rendelkezési állományban tartotta. Ez egy nagyon fontos, jelentős esemény a mi szempontunkból. Reméljük, hogy később sikerül ezt más fejezetekre is kiterjesztenünk majd a költségvetés tekintetében. Ugyanilyen fontos, hogy sikerült ezt a pénzt az eredeti célra költeni, de elsősorban a kis- és közepes vállalkozásokon keresztül, a helyi hatóságokon keresztül, közvetlenül a lakosságot érintő projektekre.
<P>
Ez egy nagyon-nagyon fontos előrelépés. Ritkán adatik meg, hogy az európai intézményrendszer közvetlenül eljusson a lakossághoz, vagy a kis- és közepes vállalkozásokhoz. Ezért nagyon fontos, hogy 2014-ig sikeresen tudjuk lebonyolítani ezeket a projekteket, és nagyon fontos lenne, hogy 2014-ben megvizsgáljuk a hatékonyságot, hogy javulhasson a hatékonysága ennek az intézményrendszernek is. Gratulálok a jelentéstevőnek, sok sikert kívánok a pénz elköltéséhez.
<SPEAKER ID="065" NAME="Herbert Reul" AFFILIATION="PPE">
(DE) Elnök asszony, Oettinger úr, hölgyeim és uraim! Az eddigiekben is rendelkezésre állt finanszírozás, amelyet többek között az energiaágazatban kellett beruházni. Ezt részletesen megvitattuk a szakbizottságban, és nem voltunk biztosak abban, hogy vajon az összes pénzt el szabad-e költeni. A biztos úr akkoriban garanciákat ígért nekünk arra vonatkozóan, hogy a pénzből nem fog maradni, vagy pedig visszaforgatják oda, ahonnan származik. Számomra az a legfontosabb, hogy a biztos úr betartotta a szavát. Meglehetősen gyorsan benyújtott hozzánk egy dokumentumot, amely lehetővé tette számunkra annak biztosítását, hogy azt a finanszírozást, amely máskülönben elveszett volna, felhasználjuk az energiaágazatban. Ez volt az első lépés.
<P>
A második lépés az volt, hogy Van Brempt asszonynak sikerült egy megoldás és egy kompromisszum felé irányítania a bizottság tagjait. Megérdemli ezért köszönetünket. Nem volt könnyű, mert sokkal egyszerűbb másokra rákényszeríteni a nézeteinket, mint megtalálni a megoldást. Ez végül biztosította, mivel az idő is szorított minket, hogy a finanszírozás elérhetővé váljon és felhasználható legyen.
<P>
Végül, de nem utolsósorban, végül is - ehhez a Tanács is hozzájárult, ezt őszintén be kell vallanunk - még kellő időben sikerült olyan kompromisszumot találnunk, amely lehetővé tette a számunkra a teljes finanszírozás garantálását az energetikai ágazat számára szinte az utolsó euróig, és ennek eredményeként sikerült megoldanunk, hogy a finanszírozás ne vesszen el. Számomra ez volt a legfontosabb és a dolgok legeredményesebb kimenetele, és ezért szeretnék köszönetet mondani minden érintettnek.
<SPEAKER ID="066" NAME="Silvia-Adriana Ţicău" AFFILIATION="S&amp;D">
(RO) Szeretném önöket emlékeztetni arra, hogy 2009-ben, amikor az Európai Unió gazdaságélénkítési tervét első alkalommal megvitattuk, a Bizottság vállalta, hogy eloszt egymilliárd eurót a lakások energiahatékonyságának javítására. Sajnálatos módon ez nem történt meg kellő időben. Az "intelligens városok” kezdeményezés céljaira valójában csak egy kis összeget különítettek el amiatt, hogy a Bizottságnak végül minden fel nem használt pénzeszközt át kell irányítania az "intelligens városok” kezdeményezés céljaira, ami e rendelet révén meg is fog történni.
<P>
Benyújtottam egy módosító javaslatot, amely felszólít arra, hogy az eszköz létrehozásához és végrehajtásához kapcsolódó kezelési ráfordítások és kiadások szintje ne haladhassa meg az egyes felhasználások értékének 5%-át, nehogy a pénz legnagyobb része a pénzügyi közvetítők zsebébe vándoroljon, hanem a lakások energiahatékonyságával és a megújuló energiaforrások használatával kapcsolatos projektek beruházásaira fordítsák azokat.
<P>
Emellett nagyobb átláthatóságra és a www.buildup.eu webhely használatára szólítottam fel, nem is szólva az alkalmazott modellről, amelyet az eszköz használatakor minden érdeklődőnek díjmentesen a rendelkezésére kell bocsátani, hogy kihasználhassuk a legjobb gyakorlatok előnyeit.
<P>
Szeretnék gratulálni Van Brempt asszonynak ezért a jelentésért. Meggyőződésem, hogy az energiahatékonyságnak az Európai Unió legfontosabb energiastratégiai prioritásai között kell szerepelnie.
<SPEAKER ID="067" NAME="Elena Băsescu" AFFILIATION="PPE">
(RO) Az Európai Bizottság által tegnap elindított Energia 2020 stratégia a biztonságos és versenyképes európai energiapiac felé megtett fontos lépés. Megoldást kínál olyan alapvető kérdésekre, mint például a szállítási útvonalak és a források diverzifikálásának módja, az energiafogyasztás csökkentése vagy a műveletek koordinálása harmadik országokkal. Vannak azonban nyilvánvaló hiányosságok a finanszírozás szempontjából. Az európai energiaipari gazdaságélénkítő program legfontosabb célja pontosan a beruházások finanszírozásának megkönnyítése ezen a területen. Hatékony végrehajtása megköveteli az összes környezetvédelmi jogszabály betartását, és a projekt kezdeményezőinek be kell tartaniuk finanszírozási vállalásaikat. Véleményem szerint a nemzeti, regionális és helyi hatóságok közötti tevékeny együttműködés megkönnyítheti a szükséges engedélyek kiadását.
<P>
Végül szeretném kihangsúlyozni a köz- és a magánszféra közötti partnerségek jelentőségét, amelyek alapvető fontosságúak az üvegházhatású gázok kibocsátásának csökkentésére irányuló megoldások végrehajtásában.
<SPEAKER ID="068" NAME="Francesco De Angelis" AFFILIATION="S&amp;D">
(IT) Elnök asszony, hölgyeim és uraim! Szeretnék köszönetet mondani az előadónak, Van Brempt asszonynak a kiváló munkáért és azért a megállapodásért, amely végre lehetővé teszi jelentős források felszabadítását a megújuló energiák és az energiahatékonyság fejlesztésére, a zöld növekedés kihívásának összefüggésében.
<P>
A program tartalmaz olyan prioritásokat, amelyeket a tagállamoknak figyelembe kell venniük, különösen az energetikai infrastruktúra versenyképes modernizációjával kapcsolatos célkitűzés elérése szempontjából. Végül szeretném kihangsúlyozni, amit én jogosultsági kritériumoknak tekintettem a közigazgatási hatóságok finanszírozáshoz történő hozzáférése szempontjából, különös tekintettel a többéves stratégiák szerint történő munkavégzés melletti elkötelezettségre, egy többszintű irányítási rendszeren keresztül, a helyi hatóságok területeitől kezdve a regionális intézményeken keresztül egészen az uniós intézményekig, még a rendelkezésre álló pénzügyi eszközök ésszerűsítésének kapcsán is. Ez fontos eredmény a lakosság, valamint a kis- és középvállalkozások számára.
<SPEAKER ID="069" NAME="Bairbre de Brún" AFFILIATION="GUE/NGL">
(GA) Elnök asszony! Az energiahatékonysághoz és a megújuló energiához gazdaságélénkítési célokból nyújtott pénzügyi támogatás józan és értékes beruházást jelent.
<P>
Teljes mértékben egyetértek azokkal, akik azt mondták, hogy a fenntartható energiára fordított beruházási támogatás rendkívül hatékony és rendkívül előnyös lehet, különösen akkor, ha a helyi szintre összpontosul. Ilyen módon fenntarthatóbb jövőről tudunk gondoskodni gazdasági, társadalmi és környezetvédelmi szempontból. Meg kell ragadnunk ezt a lehetőséget arra, hogy továbblépjünk az alacsony szén-dioxid-kibocsátású gazdaság felé, és hogy előmozdítsuk a váltást azoknál, akik szeretnének váltani. A decentralizáció nagyon fontos a fenntartható energia szempontjából.
<P>
Ezért az európai energiaipari gazdaságélénkítő programból megmaradt, fel nem használt pénzeszközök elköltésének értelmes és gyakorlatias módja az, ha lehetőséget biztosítunk az energiahatékonysággal és a megújuló energiával kapcsolatos beruházási projektek finanszírozásának megkönnyítésére a helyi és a regionális hatóságok útján. Köszönöm az előadónak ezt a rendkívül fontos munkát.
<SPEAKER ID="070" NAME="RadvilMorkūnaitė-Mikulėnien" AFFILIATION="PPE">
(LT) Egy évvel ezelőtt megvitattuk és elosztottuk az energiainfrastruktúrával kapcsolatos projektekhez az Európai Unió gazdaságának ösztönzéséhez elkülönített pénzből nyújtandó támogatásokat. Akkoriban ezt a pénzt csak kétféle projektekre szántuk, amelyeknek a szén-dioxid légkörbe történő kibocsátásának csökkentése, vagyis a szén-dioxid-leválasztás és -tárolás (CCS), valamint északi-tengeri szélfarmok megépítése volt a célja.
<P>
Ami ezt a támogatást és általában a megújuló energiákhoz nyújtott támogatásokat illeti, általánosságban véve nem alkalmazhatunk egyetlen, mindenkire érvényes megközelítési módot az egész Európai Unióban. Figyelembe kell vennünk az egyes tagállamok helyzetét, különösen ami az energiaellátási függetlenség kérdését illeti. Ezért üdvözlöm az Európai Bizottság arra vonatkozó javaslatát, hogy vizsgálják felül a pénzeszközök említett programok szerint történő elosztásának eljárásait, az energiahatékonyság előmozdításának figyelembevételével.
<P>
Úgy érzem azonban, hogy nem szabad kizárólag a pénzügyi válság kapcsán beszélni erről, mert az energiahatékonyság kérdése a normál gazdasági ciklus helyreállása után is megmarad. A tagállamoknak lehetőséget kell kapniuk arra, hogy rugalmasabban reagálhassanak a változó körülményekre és ilyen módon előmozdíthassák az energiahatékonyságot, az energiák diverzifikálását és fokozhassák energetikai függetlenségüket.
<SPEAKER ID="071" NAME="Mario Pirillo" AFFILIATION="S&amp;D">
(IT) Elnök asszony, hölgyeim és uraim! A jelenlegi nehéz gazdasági és pénzügyi helyzetben Európának továbbra is támogatnia kell az energiahatékonysággal és a megújuló energiával kapcsolatos projekteket a fenntartható és társadalmi szempontból versenyképes gazdaság elérése érdekében.
<P>
Tovább kell fejleszteni a pénzügyi eszköz működésének módját a decentralizált projektekbe történő beruházások érdekében, hogy gondoskodhassunk a földrajzi egyensúlyról és előmozdíthassuk az egyenletes fellendülést. Ezt a pénzügyi eszközt haladéktalanul fel kell állítani és helyi méretű projektekre kell irányítani a 663/2009/EK rendeletnek megfelelő foglalkoztatási hatás eléréséért. Szükség van olyan hitelkeretekre, amelyek képesek kiegészíteni az arra érdemes helyi kezdeményezéseket. Az ipar versenyképességének fokozása érdekében előnyben kell részesítenünk azoknak a projekteknek a finanszírozását, amelyek technológiai innovációt is garantálnak. Az Éghajlat-politikai Főigazgatóság többéves programjának keretei között fel nem használt finanszírozást el lehet különíteni az eszközhöz, majd a fenntartható energia területén megvalósítandó projektekhez lehet azokat irányítani. Szeretnék köszönetet mondani Van Brempt asszonynak ezért a kiváló munkáért.
<SPEAKER ID="072" NAME="Bogusław Sonik" AFFILIATION="PPE">
(PL) 2009 januárjában, a pénzügyi válságra adott válaszként az Európai Bizottság javaslatot tett az Európai Unió pénzalapjaiból megmaradt 5 milliárd euró újraelosztására vonatkozóan, elsősorban azoknak az energetikai projekteknek a támogatása céljából, amelyek hozzájárulhatnak az Európai Unió gazdasági fellendüléséhez. Üdvözölni kell az európai energiaipari gazdaságélénkítő programot, amelyet most javasolnak. Véleményem szerint ebben a projektben kiemelt kérdés a határkeresztező földgáz- és villamosenergia-infrastruktúrákkal kapcsolatos projektek támogatása, a rendszerösszekötőket is ide számítva, valamint a szén-dioxid-leválasztási és -tárolási projektek támogatása. Szerintem ahhoz is ragaszkodni kell, hogy a rendelettervezet a villamosenergia-hatékonysággal és a megújuló energiaforrásokkal kapcsolatos projektekre is kiterjedjen, amelyek ösztönzik a gazdasági fejlődést azáltal, hogy lehetőségeket teremtenek további munkahelyek létrehozására, és az éghajlatváltozás elleni küzdelemhez is hozzájárulnak.
<P>
Az ilyen jellegű projektekbe végrehajtott beruházások akkor lehetnek a leghatékonyabbak, ha körzeti, regionális és helyi szinten lévő helyszíneken vállalják azokat. A helyi projektek rengeteg munkával járnak együtt, és ez hozzájárul nagyon sok új munkahely létrehozásához.
<SPEAKER ID="073" NAME="Günther Oettinger" LANGUAGE="DE">
Elnök asszony, hölgyeim és uraim! Ezzel a 146 millió euróval közösen belépünk egy kísérleti laboratóriumba. Először is szeretnék köszönetet mondani önöknek, mert küzdöttek azért, hogy ez az összeg ne 114, hanem 146 millió euró legyen, és hogy a tagállamok hajlandóak legyenek kissé túllépni a meglehetősen szűk korlátaikon.
<P>
Ami a kísérleti laboratóriumot illeti, négy érdekes kérdés vár megoldásra. Az első kérdés az, hogy hogyan tudunk sikereket elérni az energiahatékonyság területén. Meggyőződésem, hogy a CO2-vel, a megújuló energiával és az energiahatékonysággal kapcsolatos három követelmény közül az energiahatékonyság 20%-os növelése állít minket a legnehezebb és legbonyolultabb kihívás elé. Ez nemcsak a kötelező nemzeti követelményekre, hanem konkrét projektekre is vonatkozik. Alapvetően ezt a kezelhető programot vesszük igénybe annak kiértékeléséhez, hogy mely projektek kivitelezhetőek, például az épületfelújítással és általában az energia területével kapcsolatos projektek közül. Remélem, hogy ezeknek a projekteknek a következő költségvetési időszakra vonatkozó első kiértékelései két-három éven belül meg fogják mutatni, hogy vannak hasznos pozitív és negatív tapasztalataink az energiahatékonyság területén. Szeretném egyértelművé tenni, hogy két vagy három éven belül határozottan többet fogunk tudni, mint ma, és hogy lesznek jó tapasztalataink, de néhány hibát is el fogunk addig követni. Ha így lesz, az azt fogja jelenteni, hogy bölcsen fektettük be ezt a pénzt.
<P>
Másodszor: ez a program lehetővé teszi, hogy az Európai Unió közvetlen partneri viszonyt alakítson ki a településekkel. Erre nem adódik minden nap lehetőség. Nyilvánvaló, hogy a felújítható középületek és a magántulajdonban lévő épületek energiaigényét és energiafogyasztását, más szavakkal az intelligens város megközelítés módot az EU csak a településeken keresztül tudja befolyásolni. Ez közvetlen kapcsolatot jelent a tényleges eseményekkel.
<P>
Harmadszor: remélem, hogy ezzel a programmal képesek leszünk szemléltetni azt, hogy mindenki számára létezik egy európai hozzáadott érték. Ha csak azért lennénk, hogy pénzt szerezzünk a tagállamoktól, de nem gondoskodnánk semmiféle hozzáadott értékről, akkor nem lenne ránk semmi szükség. Fel kell kínálnunk hozzáadott értéket tapasztalatok, hatékonyság és hozzáértés formájában. Ebben az esetben ez a program két éven belül jó érveket ad majd a kezünkbe, amelyeket felhasználhatunk a költségvetési viták során - ez mindig egy pókerjátszma, a Bizottság, a Parlament és a tagállamok részvételével -, hogy több pénzt szerezzünk a tagállamoktól az Európai Unió összes polgárának érdekében. Ez azt jelenti, hogy ez a program a további költségvetési finanszírozásnak is a kísérleti laboratóriuma. Ez az ellentmondásos kérdés mindnyájunkat érinteni fog a következő két év során.
<P>
Negyedszer: a struktúrafejlesztési bankokkal - az Európai Beruházási Bankkal (EIB) és a KfW Bankcsoporttal -, valamint a külső magánbefektetőkkel és pénzalapokkal ápolt partneri kapcsolataink területén is szükségünk van kísérleti laboratóriumra. Ez egy olyan partneri kapcsolatot jelent, amely túlmutat a Bizottság hivatalai és a társaságok közötti kapcsolatokon, amelyek szoros összeköttetésben vannak velünk, de amelyeknek bizonyítaniuk kell, hogy a közpénzek kezelésénél többre is képesek.
<P>
Ez talán hatalmas összegű finanszírozásnak tűnik, a valóságban azonban nagyon kevés. Itt nem a 146 millió euróról van szó. Ez a településekkel, az EIB-vel és a KfW-vel fenntartott partnerségünk négyirányú próbájáról szól, a helyi szintű energiahatékonyság tárgyában, és azzal a bizonyítékkal, hogy európai szinten ez a további költségvetési finanszírozás megfelelő területe.
<P>
Mindennek szem előtt tartásával szeretnék önöknek nagy köszönetet mondani. Továbbra is tartsuk egymással a kapcsolatot! Biztos vagyok abban, hogy két év múlva valamennyien sokkal többet fogunk tudni, mint most.
<P>
(Taps)
<SPEAKER ID="074" NAME="Nicole Sinclaire" AFFILIATION="NI">
Elnök asszony! Hálával állapítom meg, hogy a mai nap Belgiumban hivatalos ünnep, amikor megemlékeznek a két világháborúban meghalt sok millió emberről. Kicsit megdöbbentem, amiért ebben az ülésteremben nem követjük ezt a szokást és nem emlékezünk meg az áldozatok millióiról, ezért tisztelettel kérek mindenkit, hogy egyperces csenddel emlékezzünk azokra, akik meghaltak a demokrácia nevében vívott háború során.
<SPEAKER ID="075" NAME="Elnök">
Sinclaire asszony! Tudnia kell, hogy az elnök a Parlament mai szavazása előtt bejelentést fog tenni, és akkor illő módon sort kerítünk erre a megemlékezésre.
<SPEAKER ID="076" NAME="Kathleen Van Brempt" LANGUAGE="NL">
Elnök asszony! A Parlament belga képviselőjeként nagy örömmel jöttem ide dolgozni a mai hivatalos ünnepen. Az ünnep miatt alig 50 perc alatt beértem az Európai Parlamentbe lakóhelyemről, de ez teljesen mellékes.
<P>
A jelentés előadójaként röviden reagálok. Szeretnék kivétel nélkül mindenkinek köszönetet mondani, aki hozzájárult a mai vitához. Meghallgattunk néhány megjegyzést és kaptunk nagyon sok jó példát. A mindnyájunkat összekapcsoló közös pont itt azonban az elért eredmények felett érzett lelkesedés. Nem minden kritika nélkül, mert nagyon könnyű kritizálni a pénzösszeg meghatározott maximumát.
<P>
Nagy volt a lelkesedés azért, mert ez egy jó pénzalap, mert a pénz rendelkezésre áll, mert ennek az ügynek a lényege az energiahatékonyság és a megújuló energia, és mert ez helyi lépések megtételére is lehetőséget ad nekünk mint európai parlamenti képviselőknek ezen a projekten keresztül. Erre van szükségünk.
<P>
Miben rejlik közös felelősségünk? A felelősséget először is természetesen a Bizottság, az Európai Beruházási Bank és más partnerek viselik ebben a történetben. A Parlament azonban velünk, politikusokkal együtt szintén felelősséggel tartozik annak biztosításáért, hogy ez a projekt sikeres legyen, hogy legyen mozgósító hatása, és hogy a helyi szinten történő részvétel olyan nagy legyen, hogy a 146 millió euró szorzója ne nyolc legyen, hanem úgyszólván 80, mert nagyon sok mindent mozgásba hoztunk. Ebben a tekintetben nagyon bízom a Bizottságban és a biztos úrban. Tudom, hogy ez a projekt nagyon közel áll a biztos úr szívéhez. Emellett nagyszerű munkatársai vannak - erről magam is meggyőződhettem az elmúlt néhány hónap során -, és ez nagyon fontos lesz a projekt végeredménye szempontjából.
<P>
Befejezésül - korábban elfelejtettem mondani, és ez nagy hanyagság volt a részemről, különösen azért, mert belga vagyok - szeretnék rámutatni arra, hogy a belga elnökség maga is kiemelt figyelmet fordított erre az ügyre. A Tanács nagy többsége eleinte ellenezte ezt a projektet. Paul Magnette miniszter úr és munkacsoportja hatalmas erőfeszítéseinek köszönhető, hogy létrejött ez a nagyon jó kompromisszum, amelyet szerintem hamarosan nagy lelkesedéssel el is fogunk fogadni.
<SPEAKER ID="077" NAME="Elnök">
A vitát lezárom.
<P>
A szavazásra rövidesen sor kerül.
<P>
Írásbeli nyilatkozatok (az eljárási szabályzat 149. cikke)
<SPEAKER ID="078" NAME="Sergio Berlato" LANGUAGE="IT">
2009 januárjában - a gazdasági és pénzügyi válságra adott válaszként - az Európai Bizottság javaslatot tett a fel nem használt európai finanszírozás egy részének újraelosztására vonatkozóan, az energetikai ágazat projektjeinek támogatása céljából. A 663/2009/EK rendeletet módosító rendeletről szóló jelentésről folytatott mai vitánk különösen fontos: az egyébként fel nem használt pénzügyi forrásoknak az ágazati projektek támogatására történő felhasználására vonatkozó javaslat a mai nehéz időkben lehetőséget kínál a finanszírozáshoz való hozzáférésre. Véleményem szerint az európai energiaipari gazdaságélénkítő program, amelynek célja kezdeményezések és projektek finanszírozása az energiahatékonyság, az energiamegtakarítás és a megújuló energiák területén, az európai közigazgatási hatóságok beruházásainak támogatása, különösen városi környezetekben, kézzelfogható ösztönzést adhat az európai gazdasági fellendüléshez és munkahelyek létrehozásához a fiatalok számára. Számomra nagyon bátorítóak az épületekkel kapcsolatos energiahatékonysági intézkedések, mert ezek használják fel az energia 40%-át az Unióban, és ez támogatást jelent a kis- és középvállalkozások számára helyi és regionális szinten. Ez a támogatás az ígéretes energiahatékonysági kezdeményezések fejlesztésének is kedvezni fog a helyi hatóságok szintjén, amelyeknek a közelmúltban kirobbant válság miatt drasztikus bevételcsökkenést kellett elszenvedniük.
<SPEAKER ID="079" NAME="András Gyürk" LANGUAGE="HU">
Tisztelt Képviselőtársaim! Tavaly magam is üdvözöltem, hogy az akkor bemutatott uniós gazdaságélénkítési csomag keretében majdnem 4 milliárd eurót különítettek el energetikai fejlesztésekre. Felhívtam ugyanakkor a figyelmet arra, hogy a támogatási csomag az energiabiztonsági szempontból leginkább veszélyeztetett közép- és kelet-európai régiót hanyagolta el és az energiahatékonysági fejlesztések is kimaradtak a támogatásból. Pedig épp az energiahatékonysági beruházások révén lehetett volna legkönnyebben elérni a csomag fő célját, a gyors és hatékony munkahelyteremtést. Örülök, hogy az új javaslat éppen erre a területre fordítja a még fel nem használt forrásokat. A megújuló és energiahatékonysági beruházások ugyanis nemcsak a 20-20-20-as célok megvalósításának egyik legfőbb eszközei, hanem egyszerre növelik az ellátásbiztonságot és a versenyképességet. Ezek a projektek már rövidtávon is rendkívül látványos eredményeket hoznak, földrajzilag diverzifikáltan teremtenek új munkahelyeket és hatékonyan dinamizálják a gazdasági szereplőket. A javaslatban szereplő 146 millió eurós keret megújuló és energiahatékonysági beruházásokra történő elköltése jó kezdet, ugyanakkor lássuk be, hogy ez az összeg még tagállami szinten is elenyészőnek mondható. Örömünkre szolgált, hogy a Bizottság tegnap nyilvánosságra hozott Energia 2020 stratégiája is egy energia-hatékony Európa megvalósítását nevezi meg az egyik legfőbb prioritásnak. Bizakodunk abban, hogy az energiahatékonyság irányába történő stratégiai elköteleződés a további források elosztásában is tükröződni fog.
<SPEAKER ID="080" NAME="Marian-Jean Marinescu" LANGUAGE="RO">
Az európai energiaipari gazdaságélénkítő program 3,98 milliárd euró összegű pénzügyi csomagról gondoskodik a 2009. és a 2010. évre. Feltétlenül szükséges volt egy olyan pénzügyi eszköz létrehozása, amelynek kifejezett célja a pénzeszközök felhasználása ebben az energetikai programban, amelyet 2010 végéig nem lehetett vállalni, nehogy elveszítsük a pénzügyi csomagból fennmaradó összeget. Az európai energiaprogramról szóló rendelet megemlít egy különösen fontos szempontot, a projektek földrajzi egyensúlyát. Ez a kulcsfontosságú elem lehetővé teszi, hogy a rendeletnek a gazdasági fellendülésre gyakorolt hatása az egész Európai Unióban garantálható legyen. Azt is elismeri, hogy egyes tagállamokban voltak olyan projektek, amelyeket vagy egyáltalán nem, vagy pedig csak részlegesen finanszíroztak. Végül, de nem utolsósorban, szeretném kihangsúlyozni, mennyire fontos az ilyen típusú pénzügyi eszközök megújítása, amelyeknek célja a hosszú távú energiahatékonyság előmozdítása az EU-ban. Felszólítom a Bizottságot, hogy gondosan mérje fel az ilyen típusú eszközök megújításának hatékonyságát, és hogy vizsgálja meg a hasonló megközelítési mód jövőbeni felhasználásában rejlő lehetőségeket az EU költségvetéséből fennmaradó pénzeszközök kezelése során.
<SPEAKER ID="081" NAME="Algirdas Saudargas" LANGUAGE="LT">
A rendelet már kimondja, hogy az irányelv szerint fel nem használt pénzeszközöket át lehet irányítani az energiahatékonyság és a megújuló energia fejlesztésével kapcsolatos projektekhez, de üdvözlöm azt a tényt, hogy sikerült konszenzusra jutni a konkrét végrehajtás tekintetében. Az energiahatékonyságot és a megújuló energiát rendszeresen megnevezik a 2020 stratégia végrehajtását elősegítő és az energiabiztonságról gondoskodó uniós prioritásként. A gazdasági visszaesés során ebben az ágazatban végrehajtott beruházások rendkívül fontosak, mivel lehetővé teszik új munkahelyek létrehozását és előmozdítják a versenyképességet, az innovációk elterjesztését és a gazdasági stabilitást. Ezenkívül a tervezett pénzügyi eszköz - az európai pénzügyi intézmények pénzalapjának létrehozásához hasonlóan - többszörösére növeli a rendelkezésre álló összeget, és így fokozza a projektek finanszírozásának lehetőségeit. Csak az a sajnálatos, hogy a tervezett pénzügyi eszköz nem folyamatos, de remélhetőleg megfelelő ösztönzést teremt az energiahatékonyság elősegítésére és a megújuló energia előmozdítására.
