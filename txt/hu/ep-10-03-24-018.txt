<CHAPTER ID="018">
A mezőgazdasági termékekre vonatkozó minőségpolitika: követendő stratégia (vita)
<SPEAKER ID="236" NAME="Elnök">
A következő napirendi pont a mezőgazdasági termékekre vonatkozó minőségpolitika: a követendő stratégiáról szóló, Scottà úr által a Mezőgazdasági és Vidékfejlesztési Bizottság nevében előterjesztett jelentés.
<SPEAKER ID="237" NAME="Giancarlo Scottà">
előadó. - (IT) Tisztelt elnök asszony, hölgyeim és uraim! A piaci globalizációra és az Európát és mezőgazdaságát jelenleg sújtó komoly válságra a mezőgazdasági piac által adható egyik lehetséges válasz a termékminőség hangsúlyozása.
<P>
Hiszem, hogy a jó európai uniós minőségpolitika fokozhatja a versenyképességet és hozzáadott értéket hozhat létre Európa regionális gazdaságai számára, sőt, az egyedüli fejlődési lehetőséget nyújtja számos olyan vidéki terület esetében, ahol kevés termelési alternatíva létezik. A rétegigényeket kielégítő mezőgazdasági termelésnek az ezeken a hátrányos helyzetű területeken való támogatásával gazdaságot és munkahelyeket teremthetünk.
<P>
A jövőbeni minőségi politikának emellett kapcsolódnia kell a korszerű mezőgazdaság jelentős lappangó lehetőségeihez, amely mezőgazdaság Európa esetében dinamikus, gazdag és diverzifikált, továbbá nemcsak magas színvonalú élelmiszer-ipari termékeket, hanem nagy értékű szolgáltatásokat is tud nyújtani a folyamatosan fejlődő társadalom számára.
<P>
Jelentésemben a földrajzi jelzések bejegyzésére szolgáló három rendszer egymástól való elkülönítésének jelentőségét hangsúlyoztam, mivel ezek képviselik az európai régiókkal való kapcsolatot, a régióknak az idők folyamán továbbadott hagyományait, történelmét, ízeit és egyedi ismereteit.
<P>
Ezért azt hiszem, hogy a két rendszer, az OEM és az EFJ egymástól való elkülönítésével a rendszerek figyelembe tudják venni a termékek és a termelésük földrajzi területei közötti kapcsolatok jellegét és szorosságát. A fogyasztók gyakran összekeverik a termék feldolgozási helyének földrajzi jelzését maguknak a mezőgazdasági termékeknek a származási helyével, és gyakran nem tudják, hogy hogyan működik az élelmiszerlánc.
<P>
Ezért úgy ítélem meg, hogy csak az elsődleges termékek termelési helyének kötelező feltüntetése nyújthat teljes mértékű tájékoztatást a fogyasztók számára az általuk megvásárolandó termékek minőségére vonatkozóan, mivel a termékek termelési ciklusban vesznek részt, amely jelentős hatást gyakorol a jellemzőikre a minőség és az élelmiszer-biztonság tekintetében. Ne felejtsük el, hogy a mi kötelességünk a ránk szavazó polgárok által előállított és elfogyasztott élelmiszerek védelme.
<P>
A két másik kérdés, amelyet érdemlegesnek véltem ahhoz, hogy kitérjek rájuk a jelentésemben, a következő volt: egy intenzív, a különböző európai címkékről és az általuk nyújtott garanciákról szóló, az Európai Unió által lebonyolítandó fogyasztóoktatási és -tájékoztatási kampány, valamint a nemzetközi nyilvántartásokba való felvétel és a földrajzi jelzések WTO-rendszerében történő nemzetközi elismerés. Ez az utóbbi pont alapvető fontosságú, ha védekezni kívánunk kiváló minőségű termékeink hamisítása ellen.
<P>
Szeretnék köszönetet mondani Cioloş biztos úrnak a részvételéért és emlékeztetni szeretném annak fontosságára, hogy a minőségi rendszerek számára megfelelő védelmet kell biztosítani, mivel ezek jelentik jövőnk zálogát, és szeretném arra is emlékeztetni, hogy a hátrányos helyzetű vidéki területek gazdasága a mezőgazdasági ágazati támogatással lendíthető fel, hogy megóvjuk az e területekre jellemző réspiaci termékeket, továbbá hogy megőrizhessük az embereknek az ahhoz az adott helységhez való kötődését, amely máskülönben elhagyatottá válna. Ez előmozdítaná a környezeti értékek és a táj tiszteletben tartását és - ahol ez lehetséges - megteremtené az Európai Unió különféle regionális, kulturális és történelmi különbségeihez kapcsolódó turisztikai, bor- és gasztroturisztikai gazdaságot.
<P>
Szeretnék köszönetet mondani képviselőtársaimnak a Mezőgazdasági és Vidékfejlesztési Bizottságban nyújtott támogatásukért, és remélem, hogy az Európai Parlament is támogatni fog a holnapi szavazáskor.
<SPEAKER ID="238" NAME="Dacian Cioloş">
a Bizottság tagja. - (FR) Tisztelt elnök asszony, Scottà úr, hölgyeim és uraim! Úgy vélem, hogy nemzetközi szinten pontosan a minőség és a sokféleség az, amely az európai mezőgazdasági és agrár-élelmiszeripari modell központi elemét képezi. Ez az, amiért az agrár-élelmiszeripari ágazat minőségpolitikája lesz megbízatásom egyik kiemelt fontosságú területe, amely egyike lesz a közvetlenül a közös mezőgazdasági politika 2013-as reformját követő főbb prioritásoknak.
<P>
Az agrár-élelmiszerágazati minőségpolitika nemcsak annak bizonyítéka, hogy az európai mezőgazdasági termelők figyelemmel vannak az európai fogyasztók elvárásaira, de egyben a nemzetközi piacra vezető utat is kikövezheti az európai agrárélelmiszer-ágazat számára is.
<P>
Ahhoz, hogy a minőségügyi politika elérhesse célját, egyértelmű, érthető, jól strukturált, a fogyasztók által könnyen azonosítható, valamint - a lehetőségekhez képes - átfogó és kielégítő szintű keretekre van szükség. Célom az, hogy lehetővé váljon a minőségpolitika tartalmának strukturálása, valamint hogy a minőségpolitika jobban hozzáférhetővé váljon a mezőgazdasági termelők - akiknek a minőségpolitika kedvezményezettjeivé kell válniuk - és a fogyasztók számára, de lényegének feláldozása, illetve tartalmától való megfosztása nélkül.
<P>
A minőségpolitika garanciát jelent a fogyasztók számára, de ugyanakkor hozzáadott értéket is képvisel a mezőgazdasági termelők számára; ezzel kapcsolatban teljes mértékben egyetértek Scottà úrral. Segíthet mezőgazdaságunk sokféleségének fenntartásában, ráadásul mindezt versenyképes módon teheti, mivel azok a gazdaságok, amelyek el tudják adni termékeiket, versenyképesek. Ha meg tudnak élni abból, amit termelnek, akkor versenyképesek, és ha magas hozzáadott értékkel rendelkező termékeket tudnak eladni, akkor még versenyképesebben, akkor is, ha időnként kisebb méretű gazdaságokról van szó.
<P>
Ezért azt hiszem, hogy - egyes régiókban - a minőségpolitika ahhoz is hozzásegíthet, hogy versenyképesebbé tegyük gazdaságainkat. Ilyen módon a minőségpolitika és a helyi piacok fejlesztése, az élelmiszer-kilométerek csökkentése, valamint a fogyasztók és a termelők közötti közvetlenebb és szorosabb kapcsolat kialakítása jó eredményeket érhet el pontosan annak biztosítása érdekében, hogy növekedjék az egyes olyan típusú mezőgazdasági termelő tevékenységek versenyképessége, amelyek jelenleg viszonylag kis piaci részesedéssel rendelkeznek. Az európai mezőgazdasági termelők már most is erőfeszítéseket tesznek annak érdekében, hogy a környezetet és az állatok jólétét tiszteletben tartó technológiai megoldások felhasználásával biztonságosabb termékeket szállíthassanak.
<P>
Az a vita, amely arról szól, hogy a címkézési rendszer alkalmazásával miként tehetnénk mindezt egyértelműbbé, hasznos és üdvözlendő vita, a jelentés pedig ezek mentén járul hozzá bizonyos elemekkel és bizonyos elképzelésekkel. Azt hiszem, hogy azoknak a vitáknak, amelyeket a 2013 utáni közös mezőgazdasági politikával kapcsolatban fogunk tartani, foglalkozniuk kell a mezőgazdasági termelők által fenntartott színvonal és a címkézési minőségpolitika közötti kapcsolattal is. Mindenesetre nekem ez a szándékom.
<P>
Azt hiszem, hogy ki kell alakítanunk és ki kell fejlesztenünk a kommunikációs politikával, az európai mezőgazdasági termelőkkel és az európai fogyasztókkal való, de mindenekelőtt a nemzetközi szinten folytatott kommunikációval kapcsolatos eszközeinket. Meggyőződésem, hogy minőségi rendszerünk jó szószólója lehet agrár-élelmiszeripari modellünknek, sőt, közös mezőgazdasági politikánknak is.
<P>
Végezetül azzal szeretném zárni hozzászólásomat, hogy elmondom: Scottà úr jelentése pont a legjobbkor érkezett. Amint azt Önök is tudják, a Bizottság 2010 végéig minőségpolitikáról szóló jogalkotási csomagot kíván előterjeszteni. A Scottà úr által a mai napon előterjesztett jelentés, amelynek vitájára ezt követően kerül majd sor, bizonyos kérdéseket, ötleteket és javaslatokat fogalmaz meg ugyanezen vonalak mentén, és a lehetőségekhez mérten törekedni fogok arra, hogy figyelembe vegyem ezeket az elképzeléseket, amikor a jogalkotási javaslatokat Önök elé terjesztem.
<P>
Gratulálok az előadónak és a parlamenti bizottságok azon tagjainak, akik együttműködtek a jelentés elkészítésében, és örömmel fogadom észrevételeiket és javaslataikat.
<SPEAKER ID="239" NAME="Esther Herranz García">
a Környezetvédelmi, Közegészségügyi és Élelmiszer-biztonsági Bizottság véleményének előadója. - (ES) Tisztelt elnök asszony! Őszintén szólva először Scottà úrnak szeretnék köszönetet mondani azért, amiért kiváló érzékkel tárgyalt a jelentéssel kapcsolatban. Igazán öröm volt a vele és a többi parlamenti képviselőcsoport képviselőjével folytatott munka.
<P>
Büszkék vagyunk arra az álláspontra, amelyet holnap a Parlamentben a jelentésről való szavazás során képviselni fogunk, egy olyan jelentésről való szavazáskor, amely védelmet biztosít a minőségnek, és amely az olyan vidéki területek fejlesztése és jobbá tétele mellett kötelezi el magát, amelyek nem csupán a hagyományos európai kultúra bizonyítékául szolgálnak, de a jólét és a munkahelyek megteremtéséhez is hozzájárulnak. Olyan munkahelyek ezek, amelyekre a jelenlegi gazdasági válság idején és az egyes tagállamok esetében a foglalkoztatási szintek tekintetében megnyilvánuló drámai helyzetben nagyon nagy szükségünk van.
<P>
Emellett elégedettek vagyunk a Parlament által biztosított védelemmel és azzal az állásponttal, amelyet a Mezőgazdasági és Vidékfejlesztési Bizottság már kifejtett akkor, amikor tanúbizonyságot tett a legmagasabb színvonalú minőség mellett. Ami pedig a legmagasabb színvonalú minőséget jelenti, természetesen fenntartjuk az oltalom alatt álló eredetmegjelölés (OEM) és az oltalom alatt álló földrajzi jelzés (OFJ) megkülönböztetésének fenntartása iránti elkötelezettségünket. Természetesen elutasítjuk azokat az elképzeléseket, amelyek szerint engedmények tételével kellene kiegyenlíteni a minőségbeli különbségeket, és azt szeretnénk, ha az európai uniós termelés figyelmet és elismerést kapna.
<P>
Örömömre szolgált, amit Cioloş úrtól hallhattam. Természetesen megelégedésemre szolgált, amikor az európai mezőgazdasági termelési környezet jövője iránti elkötelezettségről hallhattam szólni. Természetesen reméljük, hogy majd odafigyel a Parlament véleményére, ami a holnapi szavazáskor is tükröződik majd.
<P>
Végezetül szeretném elmondani, hogy reménykedjünk abban, hogy soha nem történik majd meg az, hogy az Európai Bizottság tilalmak bevezetésével kerül elébe a Parlamentnek, például a zöldségekre és gyümölcsökre vonatkozó forgalmazási előírásokkal kapcsolatban, amelyek olyan nagy kárt okoztak az európai szabad versenynek.
<P>
A piaci egyenlőtlenségek kiigazítását kívánjuk, és el kívánjuk kötelezni magunkat a minőség, a sokféleség, az élelmiszer-biztonság és a megfelelő termelt mennyiségek mellett.
<P>
Emellett azt szeretnénk, ha az európai uniós termelés és az európai uniós mezőgazdasági és élelmiszer-termelés védelmet kapna a Kereskedelmi Világszervezetben. Természetesen ebben is számítunk Cioloş úr munkájára, mivel a továbbiakban sem az európai termelők, sem pedig az európai fogyasztók nem maradhatnak védelem nélkül.
<SPEAKER ID="240" NAME="Giovanni La Via">
a PPE képviselőcsoport nevében. - (IT) Tisztelt elnök asszony, biztos úr, hölgyeim és uraim! Az Európai Néppárt (a Kereszténydemokraták) képviselőcsoport nevében szeretnék én is köszönetet mondani az előadónak, Scottà úrnak kiváló munkájáért, és hangsúlyoznom kell azt is, hogy a minőségpolitika nemcsak azért rendelkezik nagy külső értékkel, amit általa a fogyasztóknak ajánlani tudunk, hanem amiatt is nagy jelentőséggel bír, amit a termelőknek tud kínálni.
<P>
Amint azt Önök valamennyien megjegyezték, a verseny számtalan formát ölthet a piacokon. Egy Európához hasonlóan nagy és sokféle kontinens esetében, amelyet ugyanakkor a termelésnek a versenyénél sokkalta nagyobb költségek jellemeznek, nehezebb az ár tekintetében való verseny, és kizárólag a termékek differenciálása tekintetében tudunk versenyezni.
<P>
A minőségpolitikát pontosan a differenciálás szempontjából kell megközelítenünk, mivel a differenciálás teszi lehetővé a termék eladásra való felkínálását, és a versenytárstól eltérő termék forgalomba hozatalát, egy olyan termékét, amelyet a versenytárs hozzá mérten alacsonyabb árára való pontos és specifikus hivatkozás nélkül is el lehet adni.
<P>
Ezért támogatjuk a közösségi jelölés gyakorlatának folytatását, amely jelenleg is folyamatban van, ugyanakkor hangsúlyozzuk a földrajzi jelzések és az eredetmegjelölés közötti különbségtétel fenntartását. Ugyanakkor hangsúlyoznunk kell azt is, hogy nemzetközileg és a nemzetközi kereskedelmi tárgyalások szintjén az Uniónak szerepet kell vállalnia az eredetmegjelölés és az eredetmegjelölési politikák védelme területén, hogy megelőzhető legyen a jelölések cseréjének gyakorlata, amely saját termékeink kárára válna.
<P>
Végezetül szeretnék még egy észrevételt tenni a címkézéssel kapcsolatban. Már korábban is kértük, és holnap ismételten kérni fogjuk - egy kifejezetten erre irányuló módosítással -, hogy a Parlament szavazzon a nyersanyagok eredete feltüntetésének lehetőségéről, ne csak a friss, feldolgozatlan termékek, de a feldolgozott, egyetlen összetevőből álló termékekre vonatkozóan is, azaz az olyan termékekkel kapcsolatban, amelyben a meghatározó elem alapjában véve a nyersanyag.
<SPEAKER ID="241" NAME="Csaba Sándor Tabajdi">
az S&D képviselőcsoport nevében. - (HU) Kedves Cioloş biztos úr! Kedves Kollégák! A szocialisták és demokraták frakciója nevében rendkívül fontosnak tartjuk a Scottà úr által elkészített jelentést, és alapvetően egyet is értünk. Ennek a jelentésnek négy, illetve öt vitapontja volt. Először is a közös uniós logó. Nagyon sokan nem értik, hogy a közös uniós logó az nem valami lépés a föderalizmus irányába, hanem azt bizonyítja a fogyasztó számára, hogy az Unió különleges élelmiszer-biztonsági követelménynek a termék megfelel, és egyben megkülönbözteti az Unión kívüli világtól. Ezért én kérem, hogy támogassuk a külön uniós logót.
<P>
A második dolog a származási helynek a kérdése. Nagyon jó dolog, hogy az Uniónak most olyan mezőgazdasági biztosa van Dacian Cioloş úr személyében, aki megértette és támogatja a helyi piacok fontosságát, hiszen csak így tudjuk a helyi ízeket, a regionális ízeket, az élelmiszerek sokféleségét Európában megőrizni, és az is nyilvánvaló, hogy a minőségpolitikának, a származás helyének, megjelölésének kulcsfontossága van ebben a kérdésben. Vita volt a Bizottsággal, és én nagyon remélem, hogy az új biztos úr már nem támogatja azt a korábbi álláspontot, hogy vonjuk össze az oltalom alatt álló eredetmegjelölést az oltalom alatt álló földrajzi megjelöléssel. Ez időnként gondot okoz, legújabb éppen a tokaji bor esetében. Köszönöm biztos úrnak, hogy a problémák egy részét orvosolták, más része még orvoslásra vár.
<P>
Negyedik elem a biologó. Ebben teljes az egyetértés, és végül ötödik elem, hogy a Mezőgazdasági Bizottságban némelyek azt kezdeményezték, hogy a zöldség-gyümölcsökre ugyanazokat a szigorú standardokat állítsuk helyre, mint korábban. Én szeretnék visszatérni Scottà úr jelentésének eredeti változatához. Ne térjünk vissza azokra az időkre, amikor túlszabályoztuk, hogy milyen legyen egy uborka görbülete.
<SPEAKER ID="242" NAME="George Lyon">
az ALDE képviselőcsoport nevében. - Tisztelt elnök asszony! Én is gratulálok Scottà úrnak a jelentéshez.
<P>
Sok helyeslendő elemet tartalmaz. Sajnos én és az ALDE képviselőcsoportbeli kollégáim nem tudjuk támogatni, mivel jelenleg egy vagy két pontban módosításra szorul.
<P>
Nem tudjuk támogatni a 19. bekezdést, az úgynevezett "szabálytalan formájú gyümölcsökről” szóló bekezdést. Úgy gondolom, nonszensz, ha a brüsszeli bürokraták mondják meg a fogyasztóknak, hogy csak egyenes banánt vagy uborkát vásárolhatnak.
<P>
Természetesen az ilyen döntések meghozatalát a fogyasztókra kell bíznunk, és remélem, hogy a Parlament a józan eszére hallgat majd, és támogatja a Zöldek és az ECR képviselőcsoport által az egyenes banánnal kapcsolatos előírások elvetésére vonatkozóan benyújtott közös módosítást, és a fogyasztókra hagyja annak eldöntését, hogy akarnak-e görbe vagy göcsörtös zöldséget és gyümölcsöt enni, vagy sem. Ennek eldöntése tényleg a fogyasztóra tartozik.
<P>
Marianne Fischer-Boel, az előző biztos, az előírások eltörléséről határozott, és remélem, hogy mi is támogatni fogjuk ezt a döntést.
<P>
Módosításokat látok szükségesnek a 16. bekezdést illetően is. Értem az európai uniós logóval kapcsolatos felhívást, de hacsak nem jelent valamit a fogyasztóknak, és hacsak nem ad értéket a mezőgazdasági termelők számára, akkor - véleményem szerint - értelmetlen dologról van szó. Többletjelentést kell közölnie a fogyasztókkal és valamiféle megtérülést kell hoznia a mezőgazdasági termelők közösségének. Egyébként értelmetlen. Nincs értelme az alkalmazására való törekvésnek és nem látom bizonyítékát annak, hogy az európai fogyasztók az EU logóját keresnék.
<P>
Végül a 62. bekezdésben némi bírálat fogalmazódik meg a magánminősítési rendszerekkel kapcsolatban, amelyek - Skóciában - nagyon sikeresnek bizonyultak. Nekem jó dolognak tűnik, ha a mezőgazdasági termelők - önkéntes alapon - minőségbiztosítási rendszerek révén adhatnak értéket termékeikhez, nekünk pedig támogatnunk, nem pedig elbátortalanítanunk kellene őket.
<P>
Remélem, a holnapi szavazáskor már a módosításokkal együtt kerül elénk a jelentés, és amennyiben így lesz, akkor a holnap megszavazott módosításokkal tudjuk majd támogatni.
<SPEAKER ID="243" NAME="Alyn Smith">
a Verts/ALE képviselőcsoport nevében. - Tisztelt elnök asszony! Skót képviselőtársam, George Lyon több észrevételét is osztom - annak ellenére, hogy nem egy képviselőcsoportban vagyunk. E jelentésben nagyon sok olyan dolog van, amit csodálni lehetne, és van néhány olyan dolog, amellyel kapcsolatban jobb eredményt is elérhetnénk. Több dolog is felmerült, ezek közül kettőre összpontosítok.
<P>
Másokkal együtt úgy hiszem, hogy a fogyasztók szeretnék tudni, honnan származik az élelmiszer. Úgy véljük, hogy az ilyen információ közlésének kötelező alapon kell történnie, ezért a 4. módosításban - pontosan ezzel kapcsolatban - a meglehetősen erélytelen megfogalmazás helyébe az a sokkal határozottabb követelmény lép, hogy amennyiben ténylegesen rendelkezésre áll a "termelés helyére” vonatkozó információ szerinti címkézés, azt kötelező alapon kell feltüntetni, mivel ez az, amit fogyasztóink látni kívánnak.
<P>
Szeretném kiemelni - képviselőtársamhoz hasonlóan - a 3. módosítást, amely törli a zöldségek és gyümölcsök közvetlenül a fogyasztó részére történő értékesítésére vonatkozó nehézkes és nem megvalósítható szabályok ismételt bevezetésére tett kísérletet. Tavaly egyetértettünk ezen előírások hatályon kívül helyezésével kapcsolatban, és noha a fogyasztók nem sok különbséget vehettek észre, termelőink igen, és ez még most is így van. Minden az e szabályok visszahozatalára tett kísérlet gyakorlatilag újabb eszközt adna termelőkkel szemben a feldolgozók, a forgalmazók és a szupermarketek kezébe, a fogyasztóknak pedig nem származna belőle közvetlen előnye.
<P>
Tehát sok olyasmi szerepel a jelentésben, ami kedvünkre való. Az európai uniós logóval kapcsolatban Lyon úr véleményét kell megismételnem. Azt hiszem, ennek inkább a Parlament ambícióihoz van köze, és nem a fogyasztók kívánalmaihoz. Ha nem cseng össze a fogyasztók elvárásaival, akkor nem kellene megtennünk, és a származási helyre utaló címke kötelező használatával kellene kiváltanunk, amit viszont fogyasztóink is akarnak.
<P>
Ezek a módosítások konstruktív jellegűek, remélem, sikeresek lesznek, képviselőtársaim pedig támogatni fogják őket holnap.
<SPEAKER ID="244" NAME="James Nicholson">
az ECR képviselőcsoport nevében. - Tisztelt elnök asszony! Ha megengedik, én is elismerésem fejezem ki az előadónak a nagyon jól sikerült jelentéssel kapcsolatban.
<P>
Úgy vélem, nagyon sok jó elképzelés szerepel a jelentésben, és teljes mértékben egyetértek az előadóval, Scottà úrral, amikor arról beszél, hogy milyen fontos az európai termelők számára, hogy értéket adjanak termékeikhez, továbbá hogy maximalizálják azok potenciálját. Minden esetben az európai agrár-élelmiszeripari ágazatban rejlő potenciál maximumának elérésre kell törekednünk. Ez végső soron versenyképességünk növelésére, valamint a vidéki területek gazdaságának megerősítésére szolgál.
<P>
Ezzel kapcsolatban örömmel nyugtáztam, hogy Scottà úr foglalkozott az EFJ és az OEM rendszerének jövőjével. Ezek az eszközök népszerűnek bizonyultak mind a fogyasztók, mind pedig a termelők körében. Egyetértek azonban az előadóval abban, hogy mind kezelésüket, mint pedig alkalmazásukat egyszerűsíteni kell. És ha komolyan vesszük a külföldön való értéküket, akkor nagyobb védelmet kell biztosítanunk a harmadik országokkal szemben.
<P>
Szeretném látni, hogy több termék vonatkozásában igénylik a saját régiómból az OFJ-t, és remélhetőleg a Bizottság napirendre veszi az igénylési eljárás egyszerűsítésével kapcsolatos javaslatok egy részét, így több igénylést láthatunk majd a saját régiómból, Észak-Írországból is.
<P>
Hadd jegyezzem meg azonban azt is, hogy a jelentésnek vannak olyan elemei is, amelyeket nem támogatok. Ellenzem az európai uniós minőségi logó bevezetését. Amit támogatok, az a származási országra utaló címkézés. Gyakorlatilag úgy érzem, az európai uniós logó értelmetlen volna, idő- és pénzpocsékolás lenne, és ugyanezt gondolom a biotermékek európai uniós logójával kapcsolatban is.
<P>
A másik dolog, ami foglalkoztat, az a Mezőgazdasági és Vidékfejlesztési Bizottságban elfogadott, a zöldségekre és gyümölcsökre vonatkozó forgalomba hozatali előírások ismételt bevezetésére felszólító módosítások kérdése, amelyet egyes parlamenti képviselők kétségbeesetten próbálnak meg ismételten napirendre tűzni. A helyzet az, hogy ezeket az előírásokat a Bizottság tavaly hatályon kívül helyezte. Ezt én teljes szívemből támogattam, és most már a piacra hagyhatjuk, hogy megállapítsa saját előírásait. Ezzel kapcsolatban arra kérem képviselőtársaimat, hogy támogassák a saját képviselőcsoportom és más képviselőcsoportok által előterjesztett plenáris módosításokat, amelyek nagyon egyértelműek és egyszerűek, és töröljék ezeket az elemeket.
<SPEAKER ID="245" NAME="Lorenzo Fontana">
az EFD képviselőcsoport nevében. - (IT) Tisztelt elnök asszony, hölgyeim és uraim, Cioloş biztos úr! Köszönet a bátorító szavakért, Scottà úrnak pedig köszönöm azt a nehéz munkát, amelyet e fontos jelentéssel kapcsolatban végzett.
<P>
Úgy vélem, hogy ezzel a jelentéssel kapcsolatban, amelyről holnap szavazhatunk, a szándék az, hogy megvédjük és növeljük az Európai Unió egyes régióira és tagállamaira jellemző termények értékét. Elég annyit mondanom, hogy olyan országból származom, Olaszországból, ahol 4500 jellemző termék van, és ezek olyan értékeit képezik hazánknak, amelyet tiszta szívünkből meg kívánunk védelmezni.
<P>
Teljesen megértem azt, hogy még hosszú a kiválóságig vezető út, de most azt az üzenetet kell közölnünk, hogy kizárólag az európai mezőgazdasági termékek kiváló minőségén keresztül juthatnak mezőgazdasági termelőink ahhoz a lehetőséghez, hogy sikerrel vegyék fel a versenyt a világpiacon. Szem előtt tartva a bennünket jelenleg sújtó kiterjedt válságot is, nem tehetünk mást, minthogy fenntartjuk a mezőgazdasági termékekhez kapcsolódó információk minőségét, nyomon követhetőségét és átláthatóságát.
<P>
Fontos tudni azt, hogy milyen feldolgozási módszereket alkalmaznak az egyes termények esetében, és hogy honnan származik a termény. Ez fontos kérdés, mivel helyénvaló, ha a fogyasztó tudja, hogy egy olyan almát eszik-e, amelyet például a régiómban - Veronában vagy Venetóban - termesztettek, és ennélfogva a teljes előállítási láncban betartották az EU előírásait, vagy ehelyett egy Kínában termelt almát eszik, amellyel kapcsolatban az egyedüli dolog, amit tudhatunk, hogy Kína még csak a közelében sem jár az európai mezőgazdasági termelők által betartott előírások és helyes gyakorlatok betartásának.
<SPEAKER ID="246" NAME="Diane Dodds" AFFILIATION="NI">
Tisztelt elnök asszony! Köszönöm a lehetőséget, hogy hozzászólhatok e nagyon fontos témához!
<P>
A fogyasztók - teljes joggal - elvárják, hogy a megvásárolt élelmiszer biztonságos és nyomon követhető legyen, és magas színvonalon állítsák azt elő. Támogatom a származási országra utaló címkézésnek azt a rendszerét, amely előmozdítja ezt a színvonalat, és azt hiszem, ez széles körben elfogadható lesz majd a legtöbb fogyasztó, illetve az iparág legtöbb szereplője számára. Természetesen a promóció és a marketing jelenti majd a választóvizet e politika sikere, illetve bukása között. Határozott fellépésre van szükség a termékek esetleges hamisításával, a hamisan felcímkézett termékekkel szemben.
<P>
Sok képviselőtársamhoz hasonlóan én is ellenzem az európai uniós logót. Úgy vélem, ez teljesen értelmetlen lenne, és nem segítené a fogyasztót. A származási országra utaló címkézés - és a földrajzi jelölés - nagyon fontos, mivel előmozdítja a helyi jellegzetességek, a helyi örökség és a helyi technológiák megőrzésének ügyét, és védelmet biztosít azoknak a területeknek, amelyek az adott termék előállítására támaszkodnak.
<P>
Észak-Írországból származom, amely a mezőgazdasági termékek nettó exportőre. Ennélfogva mindenfajta címkézési rendszertől az egyenlő versenyfeltételek biztosítását várom. Minden, ami hatással van a sajátoméhoz hasonló országokból származó termékek exportjára, hátrányosan érintené az iparágat. Többi képviselőtársamhoz hasonlóan én is támogatnám az olyan minőségbiztosítási rendszereket, amelyek elérhetőek, és azért is ösztönözném e rendszereket, mivel ezek általános helyi jelölés részét képezik.
<SPEAKER ID="247" NAME="Elisabeth Köstinger" AFFILIATION="PPE">
(DE) Tisztelt elnök asszony, hölgyeim és uraim! A kiváló minőségű élelmiszer termelése alapvető fontosságú az Európai Unió számára. Nem kétlem, hogy kapcsolat van a termék minősége és a nyersanyag eredete között. Ennélfogva úgy vélem, hogy a kötelező minőségjelzés fontos lehetőség lenne mezőgazdasági termelőink számára. Kulcsfontosságú tényezőként a minőség az egész élelmiszerláncban jelentősen hozzájárul az európai uniós élelmiszer-termelők versenyképességének biztosításához. A kiváló minőségű élelmiszerek gyártásának jelentős hagyományai vannak, és gyakran ez jelenti az egyedüli foglalkoztatási és értékesítési lehetőséget sok korlátozott termelési lehetőséggel rendelkező vidéki terület esetében.
<P>
Ahhoz, hogy garantálni lehessen ezeket a szigorú minőségi előírásokat, természetesen ellenőrzésre és objektív kritériumokra van szükség. A helyzet ugyanakkor az, hogy a fogyasztó részéről felmerülő pénzügyi megfontolások szintén befolyással vannak. A minőségnek ára van, a mezőgazdasági termelőknek pedig tisztességes jövedelemre van szüksége. A fogyasztók azonban szabadon választhatják a kedvezőbb áron kínált terméket, noha ezzel gyakran nem éppen kiváló minőségű termék mellett döntenek. Egy dolognak azonban egyértelműnek kell lennie, és ez az, hogy a fogyasztóknak meg kell adni a szabadságot és a lehetőséget arra, hogy valóban objektív és világos kritériumok alapján döntsön.
<P>
Ezzel kapcsolatban növelnünk kell a fogyasztói tudatosságot is. Szükségünk van az oltalom alatt álló földrajzi jelzésekre és az oltalom alatt álló eredetmegjelölésekre. Szükségünk van a hegyvidéki területekről és a géntechnológiával módosított szervezetektől mentes területekről származó termékek szabályozott és oltalom alatt álló megjelölésének bevezetésére. Szükségünk van azonban a hagyományos különleges termékek (HKT) és a biogazdálkodás megjelölésére is. Akármi történjék is, e jelzéseket meg kell tartanunk.
<SPEAKER ID="248" NAME="Paolo De Castro" AFFILIATION="S&amp;D">
(IT) Tisztelt elnök asszony, biztos úr, hölgyeim és uraim! A minőség kérdésével kapcsolatban ma újabb szakasza nyílt meg az elmélkedésnek Európában, és azt nemcsak a fogyasztóknak nyújtott garanciának szánjuk, hanem - mindenekfelett - egyfajta ösztönzésként a termelőinknek, hogy versenyképesebbek lehessenek egy még nagyobb és még versenyképesebb piacon.
<P>
Üzleti vállalkozásainknak meg kell kapniuk a termékeikhez társított, a megkülönböztetéssel és a minőséggel kapcsolatos aspektusok piaci elismerését. Ezzel kapcsolatban, amint azt Scottà úr jelentése is - amiért a magam nevében is szeretnék köszönetet mondani - céljául tűzte ki, előrehaladást érünk el a származásra, az összetételre és a termelési folyamat jellemzőire vonatkozó további információk garantálásának területén.
<P>
Ugyanakkor - tisztelt biztos úr - alapvető fontosságú, hogy az európai előírások lehetővé tegyék a minőségi termékek védelmére és népszerűsítésére kijelölt szervezetek számára azt, hogy termékellátásuk tervezését és termelési potenciáljuknak a piaci igényekhez való alakítását tisztességes és megkülönböztetéstől mentes elvek alapján végezzék el.
<P>
Remélem, hogy e jelentés jóváhagyása azt jelzi majd, hogy végleges módon megállapítást nyert az, hogy a minőség az agrár-élelmiszeripari ágazat európai stratégiájának alapvető eleme, továbbá hogy a Bizottság komolyan foglalkozik bizottságunk javaslatával, hogy aztán ez európai mezőgazdaság egyik meghatározó és erős pontja értékes versenyelőnnyé legyen átalakítható.
<SPEAKER ID="249" NAME="John Stuart Agnew" AFFILIATION="EFD">
Tisztelt elnök asszony! Elfogultságot kell bejelentenem: tojástermelő vagyok.
<P>
Az előírásokat ténylegesen egy egységes szint elérése érdekében kell végrehajtani. Ez alapvető. Az Egyesült Királyság tojáságazatát hamarosan eléri egy olyan válság, amelynek kialakulását az EU tette lehetővé. 2012. január 1-jétől tilos lesz a tojóketrecben történő tojástermelés. A tilalom nem vonatkozik a Romániából vagy Bulgáriából, és talán a többi olyan országból származó tojásokra, amelyek csatlakozási szerződéseik alapján átmeneti mentességet élveznek.
<P>
Amennyiben sor kerül a feldolgozásukra, ezek az országok a tilalom bevezetését követően is jogszerűen exportálhatják a tojóketrecben termelt tojást az Egyesült Királyságba.
<P>
Az egyesült királyságbeli tojástermelőknek pedig, akik jelentős mértékű beruházásokat tettek az alternatív rendszerekbe, hátrányos helyzetből kell versenyre kelniük az olyan importált termékekkel, amelyeket sokkal olcsóbban lehet előállítani.
<P>
Ezért először is ahhoz kell ragaszkodnom, hogy ezeket az importált termékeket egyértelműen jelöljék meg, másodszor pedig - ami a legfontosabb - ahhoz kell ragaszkodnom, hogy azonnali hatállyal vezessük be az olyan tojásoknak a négyes számmal való jelölését, amelyeket a berendezett ketreces rendszer alkalmazásával termeltek. Csak így tudnak a fogyasztók a megfelelő információk birtokában dönteni.
<SPEAKER ID="250" NAME="Michel Dantin" AFFILIATION="PPE">
(FR) Tisztelt elnök asszony, biztos úr, Scottà úr! Igazán szimbolikus jelentőségűnek tartom, tisztelt biztos úr, hogy az e Parlament előtt tartott első beszéde pont a minőségpolitika kérdésével foglalkozik.
<P>
Azt hiszem, hogy ugyanazon az állásponton vagyunk a minőségi termékekkel kapcsolatban. Igen, az ilyen termékek lehetőséget jelentenek a legtörékenyebb gazdaságú régióink számára. Igen, olyan eszközök ezek, amelyek dinamikusabbá tehetik az adott régió szereplőit - és különösen a mezőgazdasági termelőket. Igen, az európai fogyasztóknak, de ugyanakkor a világ fogyasztóinak is küldött határozott jelzést jelentenek, ami a mezőgazdasági modellünket illeti. A burgundiai bor, a pármai sonka, bizonyos spanyol hústermékek - ezek messze a saját országaink határain túlnyúló, és messze Európa határain túlnyúló jelentéssel rendelkeznek.
<P>
Az állásfoglalás, amelyet holnap minden kétséget kizáróan elfogadunk majd, nagyobb mértékű ambíciókat tesz majd az Ön számára lehetővé, biztos úr, a minőségi termékek és a különböző jelölésekkel azonosított termékek politikájával kapcsolatban. Az európai politikának egyértelműbbnek kell lennie; meg kell akadályoznia, hogy a termelőkre az egyes nagy iparági vagy forgalmazói csoportok tehessék rá kezüket, amelyek egyértelműen szeretnék megfosztani a termelőket annak a hozzáadott értéknek az előnyeitől, amelyekkel ezek a termékek felruházzák őket.
<P>
A meghallgatás során felhívtam figyelmét annak szükségességére, hogy az eredetmegjelöléséért felelős szervezetek átfogó felelősséget kapjanak termékeik kezelésével kapcsolatban. A termelési jogok kezelése a minőségi termeléspolitika alapvető fontosságú részét képezi. Majdnem az egész bizottságunk az ezen irányvonalak szerinti módosítás mellett szavazott.
<P>
Szeretnék válaszolni egyesült királyságbeli képviselőtársainknak a zöldség- és gyümölcságazattal foglalkozó 19. bekezdéssel kapcsolatban. Igen, hölgyeim és uraim, nem szabad visszafelé haladnunk, de azt sem engedhetjük meg, hogy hatalmas vákuum alakuljon ki a zöldség- és gyümölcságazati politikában, ami azt jelenti, hogy ma kizárólag a forgalmazók diktálnak. Értelmezzük úgy ezt a módosítást, mint az új középút megtalálására tett kísérletet.
<P>
Biztos úr, nagyon gyorsan meggyőzhet bennünket e speciális, a mezőgazdaságot a fogyasztók előtt más képben feltüntető politika iránt érzett elhivatottságáról. Terjesszen elénk egy jó javaslatot. Mindezt gyorsan tegye meg - mi bízunk Önben.
<SPEAKER ID="251" NAME="Iratxe García Pérez" AFFILIATION="S&amp;D">
(ES) Tisztelt elnök asszony, biztos úr! A mezőgazdasági termelés minősége kulcsfontosságú tényező az élelmiszerláncban, és alapvető fontosságú értéket képvisel az európai termelők versenyképességének előmozdítása szempontjából. Mindez tükröződik a Scottà-jelentésben is, amely olyan más szempontokat is kiemel, amelyeket a Bizottságnak e politika végrehajtásakor figyelembe kell vennie.
<P>
Az európai uniós minőségi logót - amely azt fejezi ki, hogy termelőink elfogadják az Unión belüli termelési követelményeket - kizárólag az Európai Unióban megtermelt mezőgazdasági termékek számára kell fenntartani.
<P>
Nagyobb védelmet kell biztosítania az oltalom alatt álló földrajzi jelzéseknek mind a Kereskedelmi Világszervezetben, mind pedig a kétoldalú megállapodásokról folyó tárgyalások során. Ki kell dolgozni az integrált termelésre vonatkozó európai jogszabályt, amely előtérbe helyezi a termelés e fenntarthatóbb módszerét, és amely harmonizálja az egyes tagállamokban már meglévő kritériumokat.
<P>
Végül figyelembe kell vennünk a forgalmazási láncban kialakult egyenlőtlenségeket, az ágazati forgalmazási előírásokra való hagyatkozás jelentőségét és a mezőgazdasági termékek minőségéhez kapcsolódó rendszerek működésével és az e rendszerek kölcsönös elismerésével kapcsolatos bevált gyakorlatokra vonatkozó európai uniós iránymutatások kidolgozásának szükségességét.
<P>
Különösen a magánminősítési rendszerek szabályozására gondolok, amelyeket gyakran a nagyobb forgalmazó helyekhez való hozzáférés követelményeként alkalmaznak.
<SPEAKER ID="252" NAME="Timo Soini" AFFILIATION="EFD">
(FI) Tisztelt elnök asszony! Nagyon fontos, hogy e kérdés velejéig hatoljunk, és kimondjuk, hogy a gazdálkodó családokon alapuló mezőgazdaság helyi jellegű, foglalkoztatást biztosít, erősíti a régiók szerepét, emberi, és figyelembe veszi az állatok védelmével kapcsolatos kérdéseket is. Az ebből származó egyedi termék és az áruk minősége sikert hoz Európában és a világban is.
<P>
Fontos, hogy honnan származik a termék. A helyi specialitások értéke határtalan. Abban a finnországi régióban, ahonnan származom, nagyon ízletes kecskesajtot állítanak elő. Valamennyiüknek javasolhatom. Egész Európa tele van ehhez hasonló speciális termékekkel. Biztosítanunk kell, hogy e termékek eljuthassanak a piacra.
<P>
Mivel új biztosunk van, szeretném elmondani neki, hogy Európában mindenütt biztosítani kell a mezőgazdasági tevékenység lehetőségét. Ha ezt nem felejtjük el, akkor kiváló jövő elé nézünk, biztonságos és valódi, európai eredetű élelmiszerekkel.
<SPEAKER ID="253" NAME="Peter Jahr" AFFILIATION="PPE">
(DE) Tisztelt elnök asszony, ismételten nagyon köszönöm az előadónak a kitűnő jelentést. A kiváló minőségű mezőgazdasági termékek jelentős helyszíni előnyt biztosítanak az európai mezőgazdaságnak, lehetővé téve a számára, hogy megőrizze saját arculatát a nemzetközi versenyben. Ennek eredményeként fontos szerepet játszanak az Európai Unió vidéki területeinek fejlesztésében. Az Európai Unió mezőgazdasági termékei már most is megfelelnek a szigorú minőségi előírásoknak. Az európai előírásokat világszerte elismerik szigorúságuk miatt. Sajnos ezt nem minden fogyasztó tudja. Ezért fontos az Európai Unió számára, hogy hatékonyabbá tegye minőségpolitikáját, és - ugyanakkor - hatékonyabbá tegye tájékoztatási politikáját is. Ez arra ösztönzi majd a termelőket, hogy még inkább a minőségre és az élelmiszer-biztonságra összpontosítsanak.
<P>
A fogyasztóknak joguk van ahhoz, hogy aggodalom és lelkiismeret-furdalás nélkül élvezhessék a mezőgazdasági termékeket az Európai Unióban. Az önkéntes alapú "Készült az Európai Unióban” felirat és a kötelező alapú regionális címkézés, ahogyan a kötelező eredetigazolás nem zárja ki kölcsönösen egymást.
<P>
Másfelől pedig amikor a mezőgazdasági termékek csomagolási méretéről és mértani alakjáról esik szó, mértéket kell tartanunk. Az Európai Uniónak nem az a feladata, hogy az uborka görbületével foglalkozzon. Ugyanez vonatkozik a pizza méretére is. Komolyan figyelmeztetni szeretnék a túlszabályozás veszélyére ezzel kapcsolatban. Ha regionális gazdasági ciklusok kialakulását kívánjuk, akkor a minőségre kell összpontosítanunk, nem pedig a görbület hajlásszögére. Ha az iparág egységes tömegben egységes befőttes üvegbe töltött egységes uborkát kíván, akkor az az iparág dolga, és nem az Európai Unióé vagy az Európai Parlamenté. Ezért inkább összpontosítsunk a minőségre, ne pedig a csomagolási egységekre.
<P>
Ezzel kapcsolatban megbízom az Európai Parlament és az új mezőgazdasági biztos, Cioloş úr józan eszében és bölcsességében.
<SPEAKER ID="254" NAME="Vasilica Viorica Dăncilă" AFFILIATION="S&amp;D">
(RO) Hadd kezdjem azzal, hogy gratulálok az előadónak ahhoz, ahogyan a mezőgazdasági termékek minőségének kérdését kezelte.
<P>
A piaci igények sokfélék és állandóan növekednek. Az Európai Unióban a szempontok többsége az élelmiszer-higiéniához és -biztonsághoz, az egészséghez és a tápértékhez kapcsolódik, valamint bizonyos társadalmi követelményekhez.
<P>
A fogyasztók emellett egyre inkább tudatában vannak a mezőgazdaságnak a fenntarthatóság, az éghajlatváltozás, az élelmiszer-biztonság, a biológiai sokféleség, az állatok jóléte és a vízhiány kérdéséhez való hozzájárulásával.
<P>
Ezekkel az új kereskedelmi kihívásokkal szemben az európai mezőgazdasági termelők fő eszköze a minőség lehet. Az Európai Unió a minőség előnyét kínálja fel, amely a biztonság rendkívül magas - a jelenlegi szabályozás által szavatolt - szintjének tulajdonítható, amely jelen van a teljes élelmiszerláncban, és amelyhez nemcsak a gazdálkodók, de a termelők is hozzájárultak.
<P>
Akad azonban néhány olyan szempont, amelynek esetében még van tere a minőség javításának. Azt hiszem, hogy az Európai Unió kötelessége a jó minőségű termékek előmozdítása, amelyre az e termékek globális szintű védelmére tett intézkedésekkel párhuzamosan kell sort keríteni. Ezzel összefüggésben úgy vélem, hogy szigorúbb ellenőrzésre van szükség a harmadik országokból származó biotermékek vonatkozásában, ilyen módon szavatolva az Európában termelt és a harmadik országokból származó biotermékek tisztességes versenyét.
<SPEAKER ID="255" NAME="Spyros Danellis" AFFILIATION="S&amp;D">
(EL) Tisztelt elnök asszony, biztos úr! A mezőgazdasági termékek minősége a termelők versenyképességének növelése és a termőhely gazdaságának erősítése révén prioritást jelent a fogyasztók számára. Ezért teszünk erőfeszítéseket - ideértve a címkézést is - megőrzésük érdekében.
<P>
Jelenleg azonban a közösségi szabályozás a termelés helyének kötelező jelzését csak bizonyos termékekre korlátozza, ilyen módon kegyeskedik sajátos elbánást biztosítani nekik, figyelmen kívül hagyva ugyanakkor a jelentős tápértékű mezőgazdasági termékeket és a fogyasztói prioritást. Ezért felhívjuk a Parlamentet arra, hogy alakítson ki következetesebb és logikusabb álláspontot, hogy a termelés helyének a valamennyi mezőgazdasági termék - így a kizárólag egyetlen összetevőt, például tejet tartalmazó feldolgozott termékek - vonatkozásában való kötelező feltüntetésének előnyben részesítésével megvédje a fogyasztói érdekeket.
<SPEAKER ID="256" NAME="Rareş-Lucian Niculescu" AFFILIATION="PPE">
(RO) A mezőgazdasági termékekre vonatkozó minőségpolitika sok-sok mezőgazdasági termelőnek megoldást kínálhat. A mennyiség helyett a minőségre helyezett hangsúly számos háztartás esetében járhat hosszú távú előnyökkel. Ez az, amiért az Európai Uniónak koherens politikára van szüksége e területen, amely egyúttal lehetőséget kínál az európai mezőgazdasági termelőknek arra, hogy versenyképesek legyenek a világpiacon. Ennek fényében üdvözöljük a Scottà-jelentést, ahogyan a Cioloţ biztos úr által bejelentett csomagot is.
<P>
Ugyanakkor szükségünk lesz még másvalamire is, amely lehetővé teszi számunkra a minőséggel kapcsolatos célok elérését, konkrétan a jövőbeni erős közös mezőgazdasági politikára, és azzal együtt a konzisztens költségvetésre. A mezőgazdasági termékek minőségével kapcsolatos politika és az európai mezőgazdaság költségvetésének csökkentése két egymással összeegyeztethetetlen elképzelés.
<P>
Elegendő eszközt kell biztosítanunk a mezőgazdasági termelők számára ahhoz, hogy kidolgozhassák saját minőségpolitikájukat, és végül, de nem utolsósorban arra van szükségünk, hogy a nyugati és a keleti tagállamok mezőgazdasági termelői is azonos lehetőségeket élvezhessenek.
<SPEAKER ID="257" NAME="Britta Reimers" AFFILIATION="ALDE">
(DE) Tisztelt elnök asszony, biztos úr, hölgyeim és uraim! Amikor az élelmiszerekkel kapcsolatban a minőségi logókról és az eredet kötelező megjelöléséről vitázunk, akkor nem szabad megfeledkeznünk arról, hogy politikai döntéseinknek a gyakorlatban is végrehajthatóknak kell lenniük. Nem látom, hogy a 4. és az 5. módosítás miként lenne végrehajtható a gyakorlatban, és ezért el fogom utasítani őket.
<P>
A minőségi logókat kedvezőnek kell ítélni, ha alkalmazásuk önkéntes. Megadják az áruk termelőinek és feldolgozóinak azt a lehetőséget, hogy sikeresek legyenek a réspiacokon. Ugyanakkor figyelembe kell vennünk, hogy néhány kereskedelmi lánc piaci erőfölénye révén sok önkéntes alapú magánlogót kváziszabványként értelmeznek. Ez megfosztja a termelőket és a feldolgozókat a vállalkozói szabadságuktól, és a fogyasztók választási lehetőségeit is beszűkíti.
<P>
Hasonló a helyzet a mezőgazdasági termékek, például a tej származási helyének kötelező megjelölése tekintetében is. E követelménynek a mezőgazdaságban és a feldolgozóiparban való végrehajtása technikai szempontból aligha volna lehetséges. Ügyelnünk kell arra, hogy a jóakarat ne alakuljon át eltúlzott bürokráciává.
<SPEAKER ID="258" NAME="Janusz Wojciechowski" AFFILIATION="ECR">
(PL) Tisztelt elnök asszony, szeretném felhívni a figyelmet a Scottà-jelentés igen fontos 9. pontjára, amely azt hangsúlyozza, hogy a WTO-tárgyalások során a Bizottságnak törekednie kell arra, hogy a "nem kereskedelmi szempontokról” is megállapodás szülessen, mivel ezek fogják biztosítani, hogy az importált mezőgazdasági termékek megfeleljenek ugyanazoknak az élelmiszer-biztonsági, állatjóléti és környezetvédelmi előírásoknak, amelyeknek az Európai Unió területén termelt mezőgazdasági termékeknek meg kell felelniük.
<P>
A problémát az jelenti, hogy valószínűleg ez a 150. olyan alkalom, amikor az Európai Parlament kijelentette, hogy ugyanazokat a követelményeket kell alkalmazni az importőrökre, mint amelyek az Európai Unión belüli termelőkre is vonatkoznak. Erre nem volt válasz, és továbbra is azzal a helyzettel kell szembesülnünk, amelyben a saját termelőinknek, gazdálkodóinknak és gyártóinknak meg kell felelniük a szigorú, költséges előírásoknak, miközben az importőrök nem teljesítik ezeket az előírásokat. Ez tisztességtelen versenyhez vezet. Ahogyan ezt a jelentés is jogosan hangsúlyozta, ennek meg kell változnia.
<SPEAKER ID="259" NAME="Andreas Mölzer" AFFILIATION="NI">
(DE) Tisztelt elnök asszony! Az élelmiszerek ellenőrzése utópisztikus gondolat. Úgy tűnik, ugyanez áll az ellenőrzéssel kapcsolatos nyomásra és a következményekre is. Mindig ugyanabban a kátyúban rekedünk meg. Ami az egészségügyi kockázatokat illeti, a hatóságoknak figyelmeztetniük kellene ugyan, de ez nem kötelességük. Ennek az eredményét láthattuk a közelmúltban a lisztériával fertőzött sajt miatti botrány során is. Az élelmiszer-ellenőröknek gyakran meg kell vívniuk a maguk csatáját az elégtelen címkézéssel - és nemcsak az ellenőröket, hanem a fogyasztókat is ugyanez a probléma sújtja. Teljesen elvesznek a címkézéssel kapcsolatos dzsungelben. Például akkor is fel lehet tüntetni a csomagoláson azt, hogy gazda, ha a terméket iparilag dolgozták fel, illetve akkor is szerepelhet rajta a "Származási ország: Ausztria” felirat, ha az összetevők a világ más tájairól származnak.
<P>
A minőségtudatos fogyasztók készek arra, hogy többet fizessenek a kiváló minőségű élelmiszerekért. A kérdés az, hogy meddig, ha ezen a területen szélhámos kereskedők is működnek. Ha az ellenőrző rendszerek a kisebb üzemekre összpontosítanak, és alig fordítanak figyelmet arra, amit a nagyobb gazdaságok csinálnak, akkor valami az egész rendszer vonatkozásában hibádzik.
<SPEAKER ID="260" NAME="Herbert Dorfmann" AFFILIATION="PPE">
(DE) Köszönöm, elnök asszony! Biztos úr, Ön ma azt mondta, hogy az eredetmegjelöléssel rendelkező termékek jelenthetik a kiutat az iparág számára. Igaza van. Ez különösen igaz a nehéz körülmények között, például a hegyvidéki területeken előállított termékek, illetve a nagyobb haszonkulcsot igénylő termékek vonatkozásában. Ennélfogva különösen fontos a "hegyvidéki területen előállított termék” megjelölés.
<P>
Két észrevételt kívánok tenni. Azt hiszem, hogy e termékek vonatkozásában lehetőséget kell adnunk a mezőgazdasági termelőknek arra, hogy szakmaközi bizottságokba és támogató konzorciumokba szerveződjenek, amelyek keretében piaci döntéseket is hozhatnak. Ez nem szegné meg a versenyre vonatkozó előírásokat sem, és amennyiben mégis, akkor ez mindenképpen kisebb szabályszegés lenne a kereskedelmi láncoknak az utóbbi elmúlt néhány évben tapasztalt koncentrációjánál.
<P>
Ami a minőségi előírásokat illeti, amelyekről már sok szó esett, ismerem a sajtóban folytatott polémiát és a görbe uborkával kapcsolatos megnyilvánulásokat. A termelők azonban akarják ezeket a szabályokat, a termelőknek szükségük van ezekre a szabályokra. Ezt a vita során és a holnapi szavazáskor is figyelembe kell vennünk.
<SPEAKER ID="261" NAME="João Ferreira" AFFILIATION="GUE/NGL">
(PT) A tanúsítási mechanizmusok hozzájárulhatnak a mezőgazdasági termelők munkája értékének növeléséhez, növelhetik a mezőgazdasági termelők jövedelmét, és előmozdíthatják a minőséget és az élelmiszer-biztonságot. Mivel azonban a jelenlegi tanúsítási eljárások összetettek, időigényesek és - mindenekfelett - költségesek, eredményeik negatív hatásúak voltak, különösen, ami a kis és közepes méretű gazdaságokat illeti. A megnövekedett termelési költségek és a jövedelemnek az értéklánc egészében való elosztása még kedvezőtlenebb hatású lesz a termelőre nézve, ha a láncba egy újabb ügynök kerül be.
<P>
Ezt figyelembe véve, és mivel a fogyasztók számára hatásos garanciát jelent az átláthatóságra, a minőségre és a biztonságra vonatkozóan, a tanúsítást közintézményeknek kell elvégezniük, és nem jelenthet nagyobb költséget a termelőkre nézve.
<P>
Mindenekelőtt azonban, amennyiben a politika jó politika lesz, szükség van egy másik mezőgazdasági politikára, a közös agrárpolitika átfogó reformjára, amely támogatja a helyi védelmet, a termeléshez és az élelmiszer-szuverenitáshoz való jogot, amely megvédi majd a mezőgazdasági termelőket és a fogyasztókat a világkereskedelem deregularizációjának és a piacok ellenőrizetlen liberalizációjának következményeitől azzal, hogy kétoldalú megállapodások keretébe vagy a Kereskedelmi Világszervezet keretébe zárja őket.
<SPEAKER ID="262" NAME="Zigmantas Balčytis" AFFILIATION="S&amp;D">
(LT) Az Európai Unió mezőgazdasági termékeit a nemzetközi piacon jól ismerik és nagyra tartják kiváló minőségük miatt. A közös agrárpolitika jövőbeni kilátásai tekintetében meggyőződésem, hogy a termékminőségnek kell az alapvető jövőbeni célnak lennie. A kiváló minőségű mezőgazdasági termékek nem egyszerűen névjegyünket alkotják globális léptékben, de nagyon fontos részét képezik az európai uniós régió gazdasági és társadalmi életének is. A valamennyi európai uniós fogyasztó által érthető termékminősítés és címkézés formájában nagyobb egyértelműséget eredményező minőségpolitikát kell kialakítani. A minőségi mezőgazdasági termékek termelésének megőrzése érdekében egyértelmű szabályokat kell megfogalmaznunk az olyan termékek címkézésére vonatkozóan, amelyek genetikailag módosított szervezeteket tartalmazhatnak. Ez a probléma a genetikailag módosított burgonya állati takarmányként való felhasználását lehetővé tevő bizottsági határozat óta vált különösen aktuálissá. Amíg nem állapítjuk meg az ilyen termékekre vonatkozó címkézési és tanúsítási előírásokat, veszély fenyegeti a jövőbeni európai uniós élelmiszer-minőségi politikát és valamennyiünk egészségét is.
<SPEAKER ID="263" NAME="Czesław Adam Siekierski" AFFILIATION="PPE">
(PL) Tisztelt elnök asszony! Hála a közös agrárpolitika eszközeinek, az Európai Unió mezőgazdasági piacát a kiváló minőségű mezőgazdasági és élelmiszertermékekkel való ellátottság jellemzi. A szigorú előírások, a megfelelő élelmiszer-minőség és a megfelelő ellátás az élelmiszer-biztonság elemeit képezik. Az élelmiszer-biztonság fontos tényező.
<P>
Fontos, hogy az áruk minőségére vonatkozó információ elérkezzen a fogyasztóhoz. Tudjuk, hogy a piacra engedett minden terméknek meg kell felelnie a minimumszabályoknak. A minimumszabályokat meghaladó speciális minőséget fel kell tüntetni a terméken, hogy javuljon a termék versenyképessége azáltal, hogy felhívjuk a figyelmet annak további olyan értékes tulajdonságaira, amelyért a fogyasztónak fizetnie kell.
<P>
Az élelmiszertermékeken feltüntetendő további fontos információ az eredet helye és a nyers termék feldolgozása. A fogyasztóknak tudniuk kell, hogy mit vesznek, és hogy miért fizetnek. Ennek az információnak a hiánya csökkenti az Európában termelt és feldolgozott mezőgazdasági és élelmiszertermékek versenyképességét az olyan importált termékekhez képest, amelyeket az állatok jólétének, a környezetvédelmi előírásoknak, illetve a munkavállalókra vonatkozó szociális előírásoknak a figyelembevétele nélkül állítottak elő.
<SPEAKER ID="264" NAME="Franz Obermayr" AFFILIATION="NI">
(DE) Tisztelt elnök asszony! Scottà úr sikeres jelentése valóban a fogyasztók védelmét szolgálja. A mezőgazdasági termékek biztonságát - például egészségügyi szempontból - valóban a fontossági sorrend élére kell helyezni. Szeretnék rámutatni arra, hogy az élelmiszerek eredetmegjelölésének hatékonyabbá tétele kulcsfontosságú. Az Európai Unió valamennyi mezőgazdasági termékén egyértelműen kell feltüntetni a nyersanyagok eredetét. Nem szabad a fogyasztókat megtévesztő címkézéssel félrevezetni. Vegyük például Kínát. Az onnan importált magvak megérkeznek Ausztriába, majd a belőlük készült, úgynevezett "sajtolt magolajat” itt értékesítik. Ami még rosszabb, a hízóállatokat szörnyű körülmények között szállítják Európán keresztül azért, hogy belőlük például úgynevezett "tiroli szalonna” készülhessen. Ezért a regionális ellátásra kell összpontosítanunk, és fogyasztóink, valamint mezőgazdasági termelőink érdekében a helyi mezőgazdasági termelőket és a kisebb hentesüzleteket kell támogatnunk.
<SPEAKER ID="265" NAME="Mariya Nedelcheva" AFFILIATION="PPE">
(BG) Tisztelt elnök asszony, biztos úr, hölgyeim és uraim! Gratulálok Scottà úrnak a jelentéshez, amely egyértelműen jelzi az Európai Parlamentnek azt a vágyát és törekvését, hogy tevékenyen vegyen részt a KAP jövőjével kapcsolatban soron következő vitában. Üdvözlöm az olyan logó létrehozásával kapcsolatos javaslatot, amely egyértelműen jelzi, hogy az adott terméket kizárólag Európában termelték és dolgozták fel. Azt hiszem, hogy ez a támogatás újabb megjelenítési formája, továbbá termékeink kiváló minőségének eredeti garanciája lehetne.
<P>
Véleményem szerint fenn kell tartanunk az oltalom alatt álló eredetmegjelölés és az oltalom alatt álló földrajzi jelzés rendszerét. Ez lehetővé teszi számunkra a régiók sajátos jellegének és karakterének megőrzését, továbbá azt az érzést nyújtja az emberek számára, hogy az általuk előállított termék azonosítható és értéket képvisel a piacon. Ezért hiszem azt, hogy meg kell tartanunk a hagyományos különleges termék eszközét, és úgy gondolom, hogy ez jó példája a sokféleségben megnyilvánuló egységnek. Semmi rossz nincs abban, ha tudjuk, hogy Görögországból származó fetát, Bulgáriából származó, sólében érlelt fehér sajtot, vagy Olaszországból származó mozzarellát fogyasztunk. Az élelmiszer-minőség és -biztonság egyike azoknak a főbb kihívásoknak, amelyekkel a jövőben meg kell küzdenünk. Őrizzük meg termékeink minőségét és versenyképességét, és biztosítsunk tisztességes jövedelmet és megélhetést termelőink és gazdálkodóink számára.
<P>
Köszönöm figyelmüket!
<SPEAKER ID="266" NAME="Dacian Cioloş">
a Bizottság tagja. - (FR) Tisztelt elnök asszony! Nem javaslom, hogy végigvegyük az itt elhangzott valamennyi felvetést, különösen mivel holnap szavazásra kerül sor, de mindazonáltal szeretnék kiemelni néhány olyan felvetést, amely ismétlődő jelleggel bukkant fel a felszólalásokban.
<P>
Ami a különböző földrajzi jelzési rendszerek egyesítését illeti, teljes mértékben megértem egyes képviselőtársaim aggodalmát. Biztosíthatom önöket arról, hogy nem áll szándékomban egy olyan rendszer lerombolása, amely működik, üzemel, és amelyre a fogyasztók hagyatkozhatnak. Csupán a minőségvédelmi rendszert kell egyértelműbbé és következetesebbé tennünk, különösen mivel a nemzetközi tárgyalások révén elismertséget igyekszünk szerezni ezeknek a rendszereknek.
<P>
Ezért fontos, hogy e rendszerek már egyértelműek és jól érthetőek legyenek partnereink számára azért, hogy felismerhessék őket. Nem öncélú egyesítést szeretnék végrehajtani. A végeredmény egy olyan rendszer lesz, amely révén egyszerűsítéseket hajthatunk végre anélkül, hogy olyasmikhez nyúlnánk hozzá, amelyeket már most is egyszerűen azonosíthatnak a fogyasztók.
<P>
Ami az európai minőségi logót illeti, e Parlamentben kell megvitatnunk és eldöntenünk, hogy milyen célokat akarunk vele elérni. Csak az a cél, hogy a logó az olyan alapvető előírásoknak való megfelelőséget tükrözze, amelyeket valamennyi európai mezőgazdasági termelőnek teljesítenie kell, és amelyeknek az importált áruknak is meg kell felelniük? Ami azt illeti - szeretnék ezt is hangsúlyozni - valamennyi importált mezőgazdasági és agrár-élelmiszeripari terméknek meg kell felelnie azoknak az élelmiszer-higiéniai és élemiszer-biztonsági minimumkövetelményeknek, amelyeknek a saját termékeink is megfelelnek.
<P>
Ennélfogva meg kell keresnünk, hogy melyik a legeredményesebb módja annak, hogy saját termékeinket a többi terméktől megkülönböztessük. Szükségünk van-e az európai uniós logóra, vagy ehelyett tüntessük fel a származási helyet, az előállítási helyet? A legjobb mechanizmust kell meghatároznunk, és minden esetben ezt kell figyelembe vennünk.
<P>
Ami a földrajzi jelzések nemzetközi szinten való alkalmazását illeti, nyugodtak lehetnek afelől, hogy célom annak biztosítása, hogy partnereink elismerjék ezt a rendszert. Mindezt a Nemzetközi Munkaügyi Szervezet által vezetett tárgyalásokon próbáljuk meg biztosítani, de minden olyan alkalommal is, amikor kétoldalú megállapodások tárgyalására kerül sor.
<P>
Ezért e megközelítés alkalmazására törekszünk, és emellett - megbízatásom ideje alatt - az e minőségi jelölések nemzetközi szintű kommunikációjára és előmozdítására irányuló politika megerősítésére törekszem, mivel a minőség érték, és mint ilyen, határozottabb jelenlétet tesz lehetővé számunkra a nemzetközi színtéren.
<P>
Ami a pedig a "hegyvidéki”, "szigeteken termelt” stb. fenntartott jelöléseket illeti, keressük az e rendszerek bevezetésének lehetőségét. Ebben az esetben is el kell döntenünk, merre haladjunk tovább, hogy biztosíthassuk, e jelölések ne jelentsenek további költségeket az őket bevezetni kívánó mezőgazdasági termelők számára.
<P>
Ami a szakmaközi szervezeteket, és e szervezeteknek az oltalom alatt álló eredetmegjelölések - vagy OEM-ek - kezelésében betöltött szerepét illeti, a szándékunk az, különösen a tejet illetően, hogy - mivel az OEM-ek és az oltalom alatt álló földrajzi jelzések (OFJ) többsége abban az ágazatban koncentrálódik - vizsgálatot folytatunk annak feltárására, hogy a kvóták használatának befejezése milyen hatással lesz az ilyen minőségvédelmi rendszerek zökkenőmentes működésére nézve, és - reményeim szerint - e jelentés alapján megláthatjuk, hogy milyen intézkedéseket kell meghozni, ha úgy hozza a szükség.
<SPEAKER ID="267" NAME="Giancarlo Scottà">
előadó. - (IT) Tisztelt elnök asszony, hölgyeim és uraim! Köszönöm, Cioloş biztos úr! Azzal szeretném kezdeni, hogy a termőföldről szólok néhány szót.
<P>
A föld az, amelyről terményeinket betakarítjuk, és amelyet meg kell őriznünk a jövő számára, és azok számára, akiknek majd ugyanez lesz a feladata. Ez az amiért - ezt az egyszerű gondolatot véve kiindulási pontomul - szeretnék rátérni a termelőkre, azokra, akik a földet művelik, akiket elismeréssel kell illetniük azoknak, akik aztán a szupermarketekben vagy más üzletekben található kereskedelmi termékeket élvezhetik. Ezért úgy helyes, ha először a terményt adó földet részesítjük tiszteletben, majd - ha van - a feldolgozót, de mindenekelőtt a fogyasztót.
<P>
Szeretnék a fogyasztók érdekeire tekintettel lévő javaslatot tenni, és nem vagyok biztos abban, e javaslat milyen fogadtatásra talál majd: miért nem a fogyasztóktól kérdezzük meg, hogy mit kívánnak tudni? Ilyen módon megtudhatnánk, hogy a fogyasztók melyik potenciális címkét tudják elolvasni és értelmezni, és talán sokkal egyszerűbbek is lehetnének a jelenleg alkalmazott bonyolult címkéknél. Miért nem tudhatják meg a termelők, hogy egy liter európai tejet ihatnak meg, vagy pedig egy liter brazíliai tejet? Rajtuk állna annak eldöntése, hogy egy liter brazil, vagy pedig egy liter, az Európai Unióban megtermelt tej a jobb.
<P>
Akárhogy is legyen, én így gondolom, és remélem, Cioloş biztos úrnak hasznára válik majd a jelentés annak révén, hogy további információkat biztosít az általam korábban említett, a földből, a termelőből, az esetleges feldolgozóból, a fogyasztóból, a biztonságból, és mindenekelőtt a biztonság és a minőség szempontjából álló gondolati lánc folytatásához. Valamennyien a minőségről beszéltünk, és azt hiszem, mindannyian termékeink minőségének további javítása mellett foglalunk állást, ha ez jelenti a kulcsot ahhoz, hogy finomabb és egészségesebb ételeket ehessünk.
<SPEAKER ID="268" NAME="Elnök">
A vitát lezárom.
<P>
A szavazásra holnap kerül sor.
<P>
Írásbeli nyilatkozatok (az eljárási szabályzat 149. cikke)
<SPEAKER ID="269" NAME="Paolo Bartolozzi" AFFILIATION="PPE">
írásban. - (IT) A mezőgazdasági termékekre vonatkozó minőségpolitika határozott és egyhangú választ kapott az Európai Parlament Mezőgazdasági és Vidékfejlesztési Bizottságától, még teljesebbé téve ilyen módon a hatályos szabályozást. Az európai mezőgazdasági termelők végre elérték, hogy a termelés helye szerinti régióhoz kapcsolódó termékminőségről szóló európai jogszabályokban is elismerést nyertek. Ez garanciát jelent a piaci globalizációtól való védelmükre, továbbá annak biztosítására nézve, hogy a tájékozott fogyasztó elutasíthatja az olyan terméket, amelyen nem szerepel a földrajzi eredet kötelező jelzése, amelynek tanúsítása nem egyértelmű, és amely nem felel meg a forgalomba hozatalra és a hamisítás elleni küzdelemre vonatkozó előírásoknak. A fogyasztók a kívánt termékre vonatkozó előírások teljes ismeretében hozhatják meg a vásárlással kapcsolatos döntéseiket. Az Európai Parlament folytatja a mind a mezőgazdasági termelők, mind pedig a fogyasztók védelme érdekében vívott harcot. Az utóbbi egészsége az előbbi termékének minőségétől függ. A termékjellemzők védelmével kapcsolatos módosításom, amely megkapta a Mezőgazdasági és Vidékfejlesztési Bizottság jóváhagyását, elismeri, hogy a régióknak a termelők, és különösen a hagyományos és biotermékek termelőinek partnereiként meghatározó szerepe van és felhívja a régiókat, hogy vegyenek részt a földrajzi jelzéssel ellátott termékek, a hagyományos termékek és a biotermékek elismerésében és támogatásában. Megelégedésemre szolgál, hogy megállapíthatom e jelölés elismerését.
<SPEAKER ID="270" NAME="Sergio Berlato" AFFILIATION="PPE">
írásban. - (IT) Tisztelt elnök asszony, hölgyeim és uraim! A mezőgazdasági termékek minősége alapvető fontossággal bír a vásárlónak és a fogyasztónak a termékek jellemzőiről való tájékoztatásának kérdésében, és akkor is, ha annak a további szavatolásáról esik szó, hogy az Európai Unióból származó termékek vásárlása egyet jelent az Unión belüli különféle regionális hagyományokból származtatott kiváló minőséggel. A mezőgazdasági termékekre vonatkozó minőségpolitika az évek során egységes forma nélkül alakult, és az egymást követő ágazati eszközök sora jellemezte. A globalizáció és az Európát sújtó piaci és pénzügyi válság a mezőgazdasági ágazatot sem kímélte. Az ebből való kilábaláshoz a termékeink minőségére és biztonságára kell összpontosítanunk. A folyamatosan a minőségre való törekvésnek alapvető részét kell képeznie az európai uniós agrár-élelmiszeripari ágazat által a világpiacon képviselt stratégiának. Emellett úgy vélem, hogy komolyan fontolóra kell venni a kizárólag Európából származó és Európában feldolgozott termékekre vonatkozó európai minőségi logóra irányuló bizottsági javaslatot. Ez a logó az európai mezőgazdasági termelőknek a magas termelési színvonal megőrzésére irányuló erőfeszítéseinek hivatalos elismerését is jelentené. Végezetül pedig kifejezetten jó ötlet a szabályozás annak érdekében való egyszerűsítése, hogy enyhüljön az üzleti vállalkozásokra nehezedő teher, ugyanakkor pedig továbbra is lehessen garantálni az európai termelők által elért minőségi színvonalat.
<SPEAKER ID="271" NAME="Robert Dušek" AFFILIATION="S&amp;D">
írásban. - (CS) A mezőgazdasági termékekre vonatkozó politika nem statikus, a mezőgazdasággal kapcsolatos más politikáktól elkülönülő politika. Éppen ellenkezőleg: a közös agrárpolitika reformjának ki kell terjednie az éghajlatváltozáshoz való alkalmazkodással foglalkozó, a biológiai sokféleség megőrzésére irányuló, az energia- vagy vízellátás biztonságával kapcsolatos, az állatok megfelelő tartási körülményeire vonatkozó és az európai halászati politikákra is. A termékek minőségével foglalkozó politika pont azzal segítheti elő az európai mezőgazdasági termelők versenyképességének fokozását és a gazdaság jövedelmének a vidéki területeken való fenntartását, hogy a mezőgazdasági termékek minőségével és a kiváló minőségű élelmiszerekkel foglalkozik. Azzal kell folytatnom, hogy kivétel nélkül igaz az, hogy amennyiben európai uniós terméket vásárolunk, az egyet jelent azzal, hogy kiváló minőségű terméket vásárolunk, olyat, amelyet a különféle európai regionális hagyományok alapján, a legszigorúbb élelmiszer-biztonsági előírások figyelembevételével állítottak elő. Támogatom az olyan európai minőségi logó bevezetésére irányuló bizottsági javaslatot, amelyet az Európai Unióból származó és kizárólag ott feldolgozott termékek esetében lehetne alkalmazni. A fogyasztók összekeverik az élelmiszertermék feldolgozási helyének jelzését a mezőgazdasági termék származási helyével. Fontos annak hangsúlyozása, hogy maga a feldolgozási folyamat is jelentős mértékben és kedvezőtlen irányban befolyásolhatja a termék minőségét és jellemzőit. Üdvözlöm a földrajzi jelzések és a hagyományos különleges termékek nyilvántartásba vétele rendszereinek megtartását, mivel ezek a jelzések nem csupán gazdasági szempontból jelentősek az európai mezőgazdaság számára, de környezetvédelmi és társadalmi szempontból is.
