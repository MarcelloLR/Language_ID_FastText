<CHAPTER ID="017">
Fehér Könyv: Európai stratégia a táplálkozással, túlsúllyal és elhízással kapcsolatos egészségügyi problémákról (vita) 
<SPEAKER ID="383" NAME="Elnök">
A következő napirendi pont A. Foglietta jelentése a Környezetvédelmi, Közegészségügyi és Élelmiszer-biztonsági Bizottság nevében a Fehér Könyvről: "Európai stratégia a táplálkozással, túlsúllyal és elhízással kapcsolatos egészségügyi problémákról”.
<SPEAKER ID="384" NAME="Alessandro Foglietta">
előadó. - (IT) Elnök úr, hölgyeim és uraim, mielőtt megnyitnánk a vitát arról a jelentésről, amelyről holnap szavazunk, szeretném megragadni ezt az alkalmat, hogy köszönetet mondjak. Azzal kezdem, hogy köszönetet mondok kollegámnak, Adriana Poli Bortonenak, aki most az Olasz Köztársaság szenátora, akitől örököltem a jelentéstervezetet és a témának egy már részletes, aprólékos tanulmányát; ezután a munkatársaimnak szeretnék köszönetet mondani, akik lelkesen és lelkiismeretesen támogattak engem a jelenség felderítésében és elemzésében, és végül köszönet jár az árnyékelőadóknak, akiknek az elkötelezettsége kétségtelenül hozzájárult a szöveg elfogadásához a környezetvédelmi bizottságban szinte egyhangú, minden pártra kiterjedő konszenzussal.
<P>
Hölgyeim és uraim, amikor ezt a szövegtervezetet rám bízták, feltettem magamnak a kérdést, hogy előadóként mi legyen a célom egy ilyen jellegű vizsgálódás továbbvitelével. A választ a dokumentum stratégiai jellegében találtam meg, amely két pillért mutatott nekem, amelyre építhetem a munkámat: először a teljesség, hogy ne maradjanak hézagok, és ne becsüljük alá az előttünk lévő téma számos vonatkozása egyikének a fontosságát sem; és a gyakorlatiasság, hogy lehetővé váljon egy valóban jövőorientált dokumentum összeállítása, amely hatékony instrumentumokat és megoldásokat azonosít.
<P>
E megközelítés elfogadásakor a témáról már széles körben rendelkezésre álló adatokra, statisztikákra és százalékokra támaszkodtam. A százalékok elképesztőek, ha megnézzük őket, mivel az Egészségügyi Világszervezet szerint több mint egy milliárd ember túlsúlyos és több mint 300 millió elhízott. Az obezitás a gyermekek körében gyorsan nő, és figyelemmel kell lennünk arra, hogy az obezitáshoz és a túlsúlyhoz kötődő betegségek egyes tagállamokban a nemzeti egészségügyi ráfordítások 6%-át emésztik fel.
<P>
A lehetséges megoldások keresése során vigyáztunk, hogy bizonyos élelmiszertípusokat ne démonizáljunk, mintha pusztán azok lennének felelősök az obezitás problémájáért. A probléma nem oldódik meg azzal, ha az ilyen élelmiszereket kivonjuk táplálkozásunkból, a megoldás inkább abban kereshető, ha oktatjuk a fogyasztókat, különösen a fiatalokat és a gyermekeket, hogy étkezzenek ésszerűen. A zsírok a helyes táplálékbevitel lényeges részei, de csak a megfelelő mennyiségben és a nap megfelelő időpontjában. Az étkezéssel kapcsolatos tanulság, amire én nagy hangsúlyt fektetek, nem arról szól, hogy képesek legyünk a jó élelmiszert a rossztól megkülönböztetni; abszolút értelemben véve semmi sem káros és semmit sem kell az egészséges étkezési zavaroktól nem szenvedő emberek táplálkozásából kizárni.
<P>
Egy másik kérdés, amire szeretném a figyelmüket felhívni az, hogy az obezitás minden bizonnyal betegség. Olyan betegség, amelynek az okai nem csak fizikaiak, hanem gyakran társadalmiak vagy pszichológiaiak, de ezzel együtt is, betegség, ami a nemzeti egészségügyi rendszereinknek évente hatalmas összegekbe kerül. Ez olyan betegség, amelyet praktikus, több szintű megoldásokkal kell kezelni. Vizsgálódásom hónapjai során azonban rájöttem, hogy a közvélemény ezt a vonatkozást túlságosan gyakran alábecsüli. Ugyanis a közvélemény szabad folyást enged a teljesen indokolatlan pánikkeltésnek és a tudatosító kampányoknak az anorexiával kapcsolatban, és hasonlóképpen indokolatlan vigasztaló megközelítést tesz magáévá a túlsúllyal kapcsolatban olyan szlogenekkel, mint "a nagy szép”, és így tovább. Ez téves, ez a rossz üzenetet küldi. Nem esztétikumról vagy megjelenésről beszélünk; egészségről beszélünk. Ezért éppen úgy, ahogyan az anorexia csapásával energikusan küzdenünk kell, megpróbálunk az obezitás ellen is ugyanígy fellépni a párhuzamos és következetes erőfeszítésekre felhívó jelentésben meghatározott különféle frontokon dolgozva.
<P>
Erőfeszítésekre van szükség az oktatóktól, az egészségügyi szakemberektől, az élelmiszeripartól és a médiumoktól, különösen a televíziótól. Mindenkinek a közvélemény befolyásolására való lehetőségeiből származó erőteljes felelősségérzettel kell eljárnia. Az állami hatóságoknak, különösen a helyhatóságoknak is be kell tölteniük szerepüket.
<P>
Hölgyeim és uraim, egy olyan hírrel szeretném zárni, ami hullámokat keltett az elmúlt néhány napban: nevezetesen a Fehér Házért való versenyfutásban a két jelölt közül az egyik kijelentette, hogy hasznos, jó és helyénvaló dolog lenne az elhízott polgárokat, az alkoholistákat és a dohányzókat megadóztatni. Véleményem szerint ez elvként abszurd, de úgy vélem, ez egy súlyos probléma, amivel a megfelelő módon kell foglalkozni, mert pozitív eredményeket csak akkor érhetünk el, ha szembenézünk vele.
<SPEAKER ID="385" NAME="Elnök">
Kérem valamennyi felszólalót, hogy nagyon figyeljenek az időre, mivel ez egy esti vita és nagyon korlátozott az időnk, nem léphetjük azt túl különösen a logisztikai problémák, például a tolmácsszolgálat miatt.
<P>
Kérem, gondoskodjanak róla, hogy ne kelljen önöket félbeszakítanom, mert én ezt az elnökség részéről nagyon kényelmetlennek tartom, és sokkal szívesebben venném, ha mindannyian egyénileg felelősséget vállalnának érte.
<SPEAKER ID="386" NAME="Kovács László">
a Bizottság tagja. - Elnök úr, melegen üdvözlöm a Parlament jelentését a Bizottságnak a táplálkozással, a túlsúllyal és az elhízással kapcsolatos egészségügyi problémákról szóló Fehér Könyvére reagálva. Engedjék meg nekem, hogy külön gratuláljak Alessandro Fogliettának kiváló munkájához.
<P>
Nagy örömmel veszem tudomásul, hogy a Parlament osztja a Bizottság nézetét, miszerint az elhízásjárvány csak integrált megközelítéssel állítható meg, és hogy a Parlament üdvözi a Bizottság Fehér Könyvét, mint fontos lépést az elhízás és a túlsúly egész Európában megfigyelt növekedésének megállítására. Ugyancsak tudomásul veszem, hogy a Parlament számos további intézkedést kér - ide értve több szabályozási intézkedést - azokon túlmenően, amelyeket a Bizottság jelenleg előirányoz.
<P>
A Bizottság 2010-ben fogja először felülvizsgálni a 2007. évi Fehér Könyvben meghatározott célokhoz viszonyítva az eredményeket.
<P>
Ha a monitorozás azt mutatja, hogy az előrelépés nem elegendő, természetesen a további intézkedéseket is megfontolás tárgyává tesszük, beleértve az esetleges szabályozási megközelítést.
<P>
Ami a monitorozási folyamatot illeti, szeretném felhívni a figyelmüket az Egészségügyi Világszervezet fontos szerepére. Együtt dolgozunk velük, összhangban a WHO Isztambulban megtartott miniszteri konferenciájának következtetéseivel, amely a monitorozási intézkedésekre összpontosít a tagállamokban annak érdekében, hogy a Bizottság Fehér Könyvét és a WHO stratégiáját egyaránt végrehajtsák.
<P>
Végül, szeretném ma megosztani önökkel a táplálkozással, túlsúllyal és elhízással kapcsolatos egészségügyi problémákra vonatkozó európai stratégia végrehajtásával kapcsolatos közelmúltbéli fejleményeket, amelyek választ adnak az önök jelentésében kért egyes intézkedésekre.
<P>
Amint tudják, ahhoz, hogy a Bizottság az európai szintű cselekvést megerősíthesse, egy magas szintű csoportot kellett létrehoznia, amely a táplálkozással és a testgyakorlással kapcsolatos egészségügyi problémákra összpontosít. A csoport biztosítja a tagállamok között az eszmék és a gyakorlatok gyors cseréjét, és áttekinti az összes kormányzati politikát.
<P>
Ha ezidáig az érintettek részvételét vizsgáljuk, ilyenek a páneurópai szervezetek, a diétával, testgyakorlással és egészséggel foglalkozó európai platform tagjai, ők most több mint 200 kötelezettségvállalásuknak tesznek eleget olyan kulcsterületeken, mint a termékreceptúra átalakítás, címkézés és felelős reklámozás.
<P>
A monitorozás folyamatos és az éves jelentések a nyilvánosság rendelkezésére állnak a Bizottság honlapján.
<P>
Az EU platformját kiegészítve mostanáig 17 EU tagállamból számoltak be az állami és a magánszektor közötti partnerségekről a kormányzatok és a magánszektor között, és én úgy tartom, ez a helyes irány.
<P>
Júliusban a magas szintű csoport találkozott a diétával, testgyakorlással és egészséggel foglalkozó európai platformmal, hogy megvitassák a szinergiák, illetve a partnerségek lehetőségét, különösen a só csökkentésére összpontosítva - ez volt a tagállamokkal egyeztetett közös intézkedés kezdeti prioritása.
<P>
Ez a közös találkozó pozitív volt, és bizonyos vagyok benne, hogy az ilyen gyűlések, amelyben a tagállamok magas szintű tisztviselői és a platform tagjai vesznek részt, növelni fogják az állami hatóságok, illetve a platformtagok jövőbeni intézkedéseinek hatását.
<P>
Hadd hívjam fel a figyelmüket a Bizottság tavaly júliusi javaslatára is, hogy 90 millió eurót évente félretesz gyümölcs és zöldség beszerzésére, és iskoláknak történő ingyenes elosztására.
<P>
Az elhízás árjának megfordítása egyike a legfontosabb közegészségügyi kihívásoknak, amelyekkel szembesülünk.
<P>
Hálás vagyok az önök folyamatos támogatásáért, és már előre örülök a párbeszéd folytatásának Parlamenttel arról, hogy miként haladjunk előre, hogy az Európai Unió betölthesse szerepét e kérdésben is.
<SPEAKER ID="387" NAME="Małgorzata Handzlik">
a Belső Piaci és Fogyasztóvédelmi Bizottság véleményének szerzője. - (PL) Elnök úr, az elhízás és a túlsúly kihívást jelentenek a ma társadalmának. Az elhízás és a túlsúly sok krónikus állapothoz, például szív és érrendszeri betegségekhez, magas vérnyomáshoz, 2. típusú cukorbetegséghez, sztrókhoz, és bizonyos típusú rákhoz vezet. Az elhízás és a túlsúly elleni küzdelem egyike kell legyen az Unió egészségpolitikája prioritásainak. Ebbe a lehető legnagyobb számban kellene partnereket bevonni. Itt a helyi hatóságokra, a tagállamokra, az Európai Bizottságra, valamint az ipar képviselőire gondolok. Nem szabad azonban figyelmen kívül hagynunk a fogyasztókat, akik maguk választják meg élelmüket. Az oktatási kampányok és a testgyakorlás előmozdítása továbbra is a legjobb megközelítésnek tűnik. A fogyasztóknak világos és érthető tájékoztatást kell kapniuk, amelynek alapján bölcsen választhatnak élelmiszert. Nem hiszem azonban, hogy az élelmiszertermelők korlátozása önmagában csökkentené a túlsúlyos személyek számát. Például a reklámra gondolok.
<P>
Szeretném felhívni a figyelmüket e vita egy valamelyest elhanyagolt vonatkozására: az egészségügyi szakemberek megfelelő képzésére, nevezetesen a cukorbetegek ápolása és a cukorbetegség kezelése terén. Ezt a képzést valamelyest elhanyagolták, különösen az új tagállamokban.
<SPEAKER ID="388" NAME="Czesław Adam Siekierski">
a Mezőgazdasági és Vidékfejlesztési Bizottság véleményének szerzője. - (PL) Elnök úr, akár én is megírhattam volna ezt a dokumentumot. Támogatom a Fehér Könyvben leírt intézkedéseket. A Fehér Könyv hivatkozik arra, hogy az egészségesebb életmód és a testgyakorlás minden fajtája a kezelés leghatékonyabb módja. A Fehér Könyv prevenciós intézkedéseket is tartalmaz, élelmiszertermelők, fogyasztók, étteremtulajdonosok, élelmiszerláncok és a reklámipar számára messze ható ajánlások formájában. A tájékoztatási kampányokat is említi.
<P>
Ezeknek az intézkedéseknek a végrehajtásához a különféle politikai területek és irányítási szintek közötti koordináció, valamint a magánszektor részvétele létfontosságú. Ezzel a problémával együtt kell szembenéznünk. Külön hangsúlyt kell helyezni azoknak az intézkedéseknek a végrehajtására, amelyek célja az elhízás megelőzése gyermekekben. A felnőttek felelnek azért, hogy ésszerű étkezési szokásokat neveljenek bele a gyermekekbe. Gyakran azonban mi felnőttek sem tudjuk teljes egészében, hogy mi a hasznos és mi nem az. Ezért olyan fontos szülőket megcélzó tájékoztatási kampányokat szervezni, hogy ők biztosíthassák, hogy utódaik kiegyensúlyozott étrendet élvezhessenek.
<P>
Az egészséges étkezés és a testgyakorlás elveit elősegítő programokkal azonban a gyermekeket és a fiatalokat is meg kell célozni. Tény, hogy széles körben létezik az elhízás. Az is igaz azonban, hogy a soványság erős rögeszmévé, sőt mondhatjuk követelménnyé vált. A 18 év alatti tizenéves lányos 80%-a már legalább egyszer próbált meg fogyókúrázni. A helytelen fogyókúra veszélyes lehet. Ebből következik, hogy amilyen fontos a fiataloknak bölcsen tudást átadni a világról, ugyanúgy meg kell tanítani a fiatalokat az ésszerű táplálkozásra úgy, hogy az tudáséhséget eredményezzen. Ez a fajta éhség nagy kívánatos.
<P>
Minden erőfeszítést meg kell tenni az iskolai gyümölcsprogramként ismert páneurópai program végrehajtására. Az Európai Bizottság erre a programra mindössze 90 millió euró összegre tett javaslatot. Úgy vélem, hogy ezt az összeget többszörösére kellene növelni, hogy a mindenütt jelenlévő chipset, csokit és szénsavas italokat árusító iskolai automatákat olyanokra cserélhessük, amelyek friss gyümölcsöt, zöldséget és tejtermékeket árulnak. Mindig emlékeznünk kell arra, hogy gyermekeink étrendje határozza meg egészségüket később az életükben.
<SPEAKER ID="389" NAME="Anna Záborská">
a Nőjogi és Esélyegyenlőségi Bizottság véleményének szerzője. - (SK) Köszönöm elnök úr, nincs sok időm, így csak néhány pontot szeretnék megemlíteni.
<P>
Mint mindig, én a prevenció mellett állok, méghozzá a gyermekkortól kezdődő prevenció mellett. A prevenció szorosan kötődik a szülői felelősség elősegítéséhez. A gyermekkori elhízás megelőzésének legjobb módja, ha nem használjuk a televíziót, a videojátékokat és az internetet gyermekmegőrzési szolgáltatásként. Kreatív tevékenységek nélkül sem a gyermekek, sem a felnőttek nem jutnak elég testgyakorláshoz.
<P>
A gyermekeknek meg kell tanulniuk a megfelelő étkezési szokásokat mind az élelem minősége és mennyisége, mind pedig az asztal megterítése tekintetében. Nagyon fontos, hogy előmozdítsuk a családi étkezéseket, ahol a szülők és a gyermekek együtt étkeznek. Nincs jobb, mint amikor a család legalább egy étkezést együtt fogyaszthat el. Ahhoz, hogy ez lehetségessé váljon, lényeges a munka és a magánélet közötti egyensúly elősegítése. A gyermekek főzni tanítása egy másik jó módszer az elhízás megelőzésére. A gyerekek szeretnek segíteni a főzésben, és jó gondolat lenne ezt ösztönözni.
<SPEAKER ID="390" NAME="Philip Bushill-Matthews">
a PPE-DE képviselőcsoport nevében. - Elnök úr, az elhízás egyike Európa legnagyobb egészségügyi kihívásainak, de lehetnek olyanok, akik megkérdezik, hogy mi közünk nekünk hozzá itt az Európai Parlamentben? Sőt akár az EU-ban?
<P>
Ennek legalább két oka van. Az egyik az, amint az előadó már elmondta, hogy az elhízáshoz kapcsolódó betegségek az EU adófizetők által finanszírozott nemzeti egészségügyi költségvetése több mint 6%-át teszi ki. Fizetnünk kell érte. Másodszor, a különféle EU országok a kérdést eltérő módon kezelik, és sokat tanulhatunk egymástól.
<P>
Így hadd gratuláljak a Bizottságnak a Fehér Könyvhöz, amely ezt a vitát kiváltotta, és szeretnék csak néhány fontos pontra rámutatni. Általában üdvözöljük a Bizottság élelmiszercímkézésre vonatkozó javaslatait, de úgy véljük, nem helyénvaló, hogy ez a jelentés megelőzze azt a részletes vitát, amire szükség lesz erről a konkrét kérdésről.
<P>
Az elhízást illetően a bizonyítékok arra mutatnak rá, hogy a probléma sokkal inkább kötődik ahhoz, hogy az emberek mennyi testgyakorláshoz jutnak, mint ahhoz, hogy mennyit esznek. A kérdés a kalóriafelhasználásról szól, nem csak a kalóriabevitelről. Így teljesen téves dolog az élelmiszer- és italgyártókat hibáztatni a probléma okozásáért, vagy azért, hogy nem adnak megfelelő megoldást.
<P>
A valóság ennél sokkal bonyolultabb. Több aktivitásbarát közösségre van szükségünk, akik több kerékpárutat, jobb várostervezést, a közösségi közlekedés nagyobb elősegítését, több parkot és sportlétesítményt, több iskolai játszóteret, és igen, jobb oktatást kínálnak. Arra van szükség, hogy életünk sok vonatkozása megváltozzék.
<P>
Hadd gratuláljak tehát az előadónak ehhez a széleskörű jelentéshez és az ő nagyon nehéz feladatához átvéve a stafétát elődjétől, és oly sok árnyékelőadóval megbirkózva, akiknek mind megvannak a saját elképzeléseik. Én különösen is köszönetet mondok neki azért, hogy néhány módosításomat elfogadta, beleértve az alultáplálás problémájára vonatkozókat, különösen kórházakban és az idősgondozó otthonokban. Nagyon fontos, hogy gondoskodjunk társadalmunk veszélyeztetettjeiről.
<P>
Vannak olyanok, akik önmagukat veszélyeztetik, és ha egy nagy általánosítással befejezhetem, mai társadalmunk egyik problémája a személyes felelősség hiánya, az a hit, hogy minden mulasztás valaki más problémája és majd valaki más megoldja. A több szabályozás csak ezt a hitvilágot táplálja; pedig a nagyobb önszabályozás és az önfegyelem a válasz. Ösztönöznünk kell a nagyobb személyes felelősségvállalást, és így mindannyian a társadalomként jobban tudunk majd előrelépni.
<SPEAKER ID="391" NAME="Linda McAvan">
a PSE képviselőcsoport nevében. - Elnök úr, ez egy hosszú jelentés. 400 módosítás volt, és én szeretnék köszönetet mondani az előadónak, mert megpróbálta valamennyire értelmezni őket. Remélem, a legfontosabb üzenetek nem vesznek el csak azért, mert a jelentés olyan hosszú.
<P>
Számunkra a szocialista képviselőcsoportban a legfontosabb üzenetek - és itt néhány nagyon pozitív pontot találunk - azok, hogy szükségünk van a jó élelmiszercímkézési szabályozásra, és a csomagolás elején akarjuk látni a címkét a lehetséges színkódolás alkalmazásával, ez az, amit szeretnénk a következő vitákba felvenni. Tudjuk, hogy a Bizottság vizsgálja ezt, és ezt mi is akarjuk.
<P>
Örülünk annak, hogy most már az egész Parlament támogatja a mesterséges transz-zsírsavak betiltását. Amikor én ezt két évvel ezelőtt felvetettem, a Parlament nem támogatta azt - sőt, a Bizottság bíróság elé citálta Dániát és semmi sem történt. Most már van egy írásbeli nyilatkozatunk és konszenzusunk, így remélem, hogy a Bizottság valami ilyesmit megtesz.
<P>
Biztos úr, ön beszélt a termékreceptúra átalakításáról. Úgy vélem ez kulcsfontosságú. Igaz az, amit Philip Bushill-Matthews mond, hogy nyilvánvalóan az embereknek maguknak is felelősséget kell vállalniuk, de a gyártók is felelősek azért, hogy miként készítik termékeiket. Közülük sokan nagy erőfeszítéseket tesznek a só, a zsír és a cukor csökkentésére. Gyakran ezeket a dolgokat elrejtik az élelmiszerekben. Nem nyilvánvaló a fogyasztók számára, hogy amikor ketchupot vagy joghurtot vesznek, az rengeteg cukrot tartalmaz. Sőt a címkézési rendszer gyakran álcázza azt, ami a termékben van, ilyenek például a joghurtok, amelyek címkéje azt hirdeti, hogy "alacsony zsírtartalmú”, miközben nagyon magas a cukorszintjük.
<P>
Mi nem hisszük, hogy az önszabályozás mindenre választ adna. Úgy véljük, kell, hogy legyen valamennyi szabályozás, különösen a gyermekekkel kapcsolatban. Igen, a felnőttek választhatnak, de a gyermekeket a törvénynek védenie kell, és ezért kérjük minden az iparban megkötött önkéntes megállapodás független monitorozását. Tudjuk, hogy önök most teszik meg az első lépéseket ebbe az irányba.
<P>
Végül, ez egy hatalmas kérdés Európa számára. Nagyon sokba fok kerülni az állami pénztárcáknak, ha nem birkózunk meg vele, és most már néhány konkrét javaslatra van szükségünk a Bizottságtól - nem olyan kérdésekben, amelyek a nemzeti felelősség körébe tartoznak, hanem azon a területeken, ahol az EU-nak van felelőssége, ott van szükségünk egyértelmű politikákra, amelyek viszont segítenek a nemzeti kormányoknak az elhízás csökkentésében.
<SPEAKER ID="392" NAME="Frédérique Ries">
az ALDE képviselőcsoport nevében. - (FR) Elnök úr, az elhízás az ülő életmód betegsége és most már egyre jobban a fiataloké is, és már elmondták, hogy az elhízás problémája központi helyet tölt be e Ház munkájában, és ez így volt a jelenlegi jogalkotási ciklus kezdete óta. Évente több mint 400 000 fiatalemberrel egészül ki azoknak a hosszú listája, akik arra vannak kárhoztatva, hogy mindent megtudjanak a fogyókúrázás jojó hatásáról.
<P>
Európa ezért jól teszi, hogy a problémát frontálisan kezeli. Ezen a területen 2005. márciusában egyértelmű stratégiát fogadott el, amikor elindította azt az európai platformot, amelynek a feladata az összes érintett egyesítése, ide értve az agro-élelmiszeripart, a kiskereskedelmi és elosztási ágazatot, az orvosi szakmát és a fogyasztói szövetségeket.
<P>
El kell ismerni - és ezt már mondták itt ma - hogy nem könnyű meggyőzni az embereket arról, hogy Európának több, mint beleszólást kell adni ebbe az elhízás elleni küzdelembe. Ezt a hatósági szintek egyértelműsítésével kell kezdenünk, ami azonban nem akadályoz meg bennünket abban - és hát éppen ezt tesszük most - hogy emlékeztessük a tagállamokat jogkörükre és felelősségükre.
<P>
Itt én két agresszíven kritikus javaslatra gondolok, amelyeket a jelentésben tettünk meg: az első, hogy az obezitás krónikus betegségként történő hivatalos elismerésével akadályozzuk meg az elhízott emberek diszkriminációját és stigmatizálását, amint például a WHO és Portugália már megtette; a második az, hogy biztosítsuk, hogy valamennyi iskolás gyermek jusson hozzá a testgyakorláshoz és a sporthoz - véleményem szerint heti két óra lenne a minimális követelmény - együtt az iskolai büfék jobb finanszírozásával annak érdekében, hogy a gyermekek menüje tartalmazzon friss termékeket is, és itt viszont üdvözlöm a Bizottság kezdeményezését, hogy ingyenes gyümölcsöt osszanak ki az iskolákban, amint ezt a biztos említette. Hozzátenném azt is, hogy az ilyen egyszerű, megfogható és ésszerű intézkedésekkel tanulják majd meg az emberek Európát ismét szeretni.
<P>
Most visszatérnék Foglietta úr jelentésére és szeretnék köszönetet mondani neki a belefektetett sok erőfeszítésért. Szeretném hangsúlyozni két javaslatát. Az első a politikai ösztönző választására vonatkozik - például alacsony árak és adóengedmények - egy olyan rendszer helyett, ami a magas kalóriatartalmú termékekre kivetett adó növelésére, nevezetesen a híres "zsíradóra” épül, ami végső soron leginkább az alacsony jövedelmű háztartásokat büntetné.
<P>
A Liberálisok és Demokraták Szövetsége Európáért képviselőcsoportja, amelyet én itt ma képviselek, ezért ellenzi a Zöldek/az Európai Szabad Szövetség képviselőcsoportja 6. módosítását, és a 28. bekezdésben meghatározott, a gyümölcsre és a zöldségekre kivetett HÉA jelentős csökkentésére irányuló javaslat mellett áll ki.
<P>
Képviselőcsoportom ugyancsak támogatja a mesterséges transz-zsírsavak betiltását, amelyekről ismert, hogy kapcsolódnak a szív és érrendszeri problémák jelentős növekedéséhez. Ezért ellenezzük a Blokland úr által javasolt módosításokat, melyek célja a 32., 34. és 35. bekezdés hatásának felpuhítása, az út megnyitása az ilyen hidrogénezett zsírok előtt, hogy azt ne mondjam a tények elmeszelése. Üzenetünk a gyártókhoz egészen egyértelmű: bizonyítsák jóakaratukat és vezessenek be újításokat a fogyasztók egészsége és saját jól felfogott érdekeik érdekében.
<P>
Az idő rövidsége folytán azzal szeretném befejezni, hogy megemlítem a táplálkozás és az egészség kérdésével kapcsolatos első parlamenti találkozókat, amelyeket én kezdeményeztem a Házban egy évvel ezelőtt. Ez volt a kezdete a nagy vitának valamennyi résztvevő fél számára, és ez négy kulcsfontosságú prioritásra összpontosított: eljutni az emberekhez már nagyon korai életkorban, változatos és kiegyensúlyozott ételek fogyasztása, az obezitás krónikus betegségként való kezelése, és ha szükséges, jogalkotás. Ez több mint csak egy szlogen, ez a mi Európai Uniónk erkölcsi kötelessége, és el kell köteleznünk magunkat teljes mértékben az elhízás és az ülő életmód elleni küzdelem mellett.
<SPEAKER ID="393" NAME="Ewa Tomaszewska">
az UEN képviselőcsoport nevében. - (PL) Elnök úr, Európa polgárainak több mint 50%-a vagy elhízott, vagy túlsúlyos. Három millió gyermek elhízott és 22 millió túlsúlyos. Az obezitás nagyon megterheli a csontvázat mindazokkal a negatív következményekkel, ami ezzel jár. Anyagcserezavarokat is okoz, következésképpen hajlamosít a cukorbetegségre, a szív- és érrendszeri betegségekre, a magas vérnyomásra és a magas koleszterinszintre.
<P>
A probléma részben a nem megfelelő táplálkozásnak és részben a fizikai erőfeszítést nem igénylő ülő életmódnak tulajdonítható. Civilizációnk bizonyos tulajdonságai, nevezetesen a stressz is szerepet játszik benne. A probléma társadalmi dimenziója eltökélt cselekvést kíván, különösen a gyermekek védelme tekintetében. A gyermekek túl sok édességet fogyasztanak a megfelelően egyensúlyozott ételek helyett, és egész napokat töltenek el a televízió vagy a számítógép előtt. Ez azért van, mert a felnőttek nem irányítják a gyermekek életmódját megfelelő módon, és nem adnak nekik jó magatartásmintákat. A táplálkozásról szóló Fehér Könyv hasznos dokumentum az elhízás ellenőrzés alatt tartására irányuló intézkedések tekintetében, különös tekintettel a gyermekekre. Az egészséges termékek választását elő kell segíteni a gyermekekre, de mindenekelőtt a szüleikre irányuló promóciós és tájékoztatás politikával. Mi különösen az iskolai gyümölcsprogramot támogatjuk.
<SPEAKER ID="394" NAME="Kathalijne Maria Buitenweg">
a Verts/ALE képviselőcsoport nevében. - (NL) Elnök úr, ma a túlsúlyt és az elhízást tárgyaljuk, és én azt hiszem, fontos - amint már többen említették - hogy ne beszéljünk túl sokat a diétáról és a fogyásról, hanem elsősorban az egészséges étkezés szükségességéről.
<P>
Néhány hónappal ezelőtt szabályosan sokkolt, amikor a lányom - a nagyon karcsú lányom -, hazajött és nem akarta megenni a második szelet kenyerét, mert akkor meghízna. Az iskolában sokat hallott elsősorban arról, hogy az embernek nem szabad kövérnek lennie, de nem rendelkezett megfelelő ismeretekkel arról, hogy hogyan kell egészségesen étkezni és mi egy normális adag. Egy nyolcéves gyerek nem igazán érti, amikor valaki túl kövér. Ezért fontos elsősorban az egészséges étkezésről beszélni, és nem arról, hogy valaki túl kövér-e.
<P>
Tény, hogy elsősorban a szülőket terheli az a felelősség, hogy megmutassák a gyermekeknek mi az egészséges, mit jelent kiegyensúlyozott adagokat enni, és az iskolák felelőssége ennek továbbadása és a példamutatás. A szülőknek is többet kell tudniuk az élelmiszerek beltartalmáról, a termékek zsírtartalmáról, így egyetértek azzal, amit korábban mondtak a címkézésről. Ezért felül kellene vizsgálnunk ezt a pontot a címkézésről szóló jogszabályban.
<P>
Én is azt hiszem, hogy jó dolog sokat beszélni a sportról, és arról, hogy a gyermekeknek lehetőséget kell adni, hogy boldogan játszhassanak kint. Ezért mindenképpen ajánlást kell tennünk, hogy a várostervezésben és az országtervezésben komolyabb figyelmet szenteljenek a gyermekek kívánságaira, arra, hogy legyen bőségesen szabadságuk.
<P>
Ami az étkezést illeti, az Európai Bizottságnak van egy nagyon jó EU MiniChefs honlapja. Ezt a honlapot már tovább is fejlesztették. Azon már szerepelnek vegetáriánus ételek is, amiből nem volt sok rajta korábban, de szinte valamennyi recept tartalmaz húst. Legyünk őszinték ezzel kapcsolatban, az állati fehérje az, ami nagymértékben hozzájárul a túlsúlyhoz. Az állatok jólététől eltekintve, az Európai Bizottságnak nem kellene kifejezetten támogatnia a húsfogyasztást.
<P>
Még egy utolsó szó a HÉÁ-ról. Ries asszony éppen most mondta el, hogy ellene van a 6. módosításunknak, mert az embereket jutalmazni szeretné, nem pedig büntetni. Ezért ő nem zsíradót akar, vagy magasabb adót az egészségtelen termékekre és importra, hanem alacsonyabb adót az egészséges termékekre. Ezzel mindenképpen egyetértek, ám úgy tűnik most, hogy például Hollandiában is valamennyi élelmiszer az alacsony kulcsú adókategóriába tartozik. A chipsek, a nyalókák és hasonlók jelenleg mind az alacsony kulcsú HÉA-kategóriába tartoznak, de nyilván nem az a szándék, hogy ezt a külön kivételt szabjuk meg az egészségtelen termékekre. Így nem büntetésről van szó, hanem arról, hogy ne jutalmazzunk olyan termékeket, amelyek nem egészségesek azzal, hogy alacsonyabb kulcsú HÉA-kategóriába soroljuk őket.
<SPEAKER ID="395" NAME="Jens Holm">
a GUE/NGL képviselőcsoport nevében. - (SV) Az európaiak egyharmada szenved a túlsúlytól és az elhízástól. A tagállamok egészségügyi költségvetésének jelentős részét kell a túlsúly által okozott problémák kezelésére allokálni. Ezen kívül, a túlsúly problémája a társadalmi, gazdasági egyenlőtlenséget is tükrözi. Az alacsony jövedelmű embereket érinti ez leginkább, mivel ők fogyasztanak több cukrot és telített zsírokat. Egész egyszerűen, szegényesebb az étrendjük.
<P>
Nyilvánvalóan a politika feladata az, hogy létrehozza a lehető legjobb feltételeket ahhoz, hogy az emberek egészségesebben étkezzenek. Pontosan ez az, amit Foglietta úr megtesz a jelentésében. Ezért bírja az Egységes Európai Baloldal képviselőcsoportjának a támogatását. A jelentés arra hívja fel az EU-t, hogy legyen rugalmasabb és tegye lehetővé a tagállamok számára, hogy alacsonyabb HÉA-kulcsokat alkalmazzanak az egészséges élelmiszerre és magasabb kulcsokat azokra a dolgokra, amelyekből kevesebbet kellene fogyasztanunk. Ez egy fontos követelés, és remélem, az EU vezetői odafigyelnek rá. Mit szól ehhez a Bizottság? Visszatér-e a Bizottság az EU HÉA-irányelvének felülvizsgálatával úgy, hogy nagyobb rugalmasságot adjon a tagállamoknak, hogy például kevesebb HÉÁ-t fizethessünk az egészséges élelmiszerek után?
<P>
Egy másik kérdés, ami a Bizottság illetékességébe tartozik, a transz-zsírok kérdése. Tudjuk, hogy a transz-zsírok rosszat tesznek nekünk. Ezt a tagállami hatóságok és az EFSA, az EU saját élelmiszer-biztonsági hatósága is megállapította. A Környezetvédelmi, Közegészségügyi és Élelmiszerbiztonsági Bizottság ez év április 1-jén tartott meghallgatásán Androulla Vassiliou biztos asszony azt mondta, hogy a transz-zsírok semmiképpen sem tesznek jót az egészségnek, és e felől nincs kétség. Ebben a jelentésben a transz-zsírok betiltására hívunk fel, de a Bizottság nem hajlandó erre javaslatot tenni. Vassiliou asszony még azt sem engedné meg, hogy az egyes tagállamok tovább menjenek, és nemzeti tiltást vezessenek be. A Bizottságnak most van lehetősége a visszakozásra ebből az egészségtelen helyzetből. Mikor kapjuk meg a transz-zsírok betiltását? Tudja-e a Bizottság legalább azt garantálni, hogy a tagállamok szabadon tilthassák be a transz-zsírokat, ha úgy kívánják?
<P>
A hús a közegészségügyi probléma egy másik dimenziója, amint arra az előző felszólaló, Buitenweg asszony rámutatott. A húsfogyasztás szárnyal az egész világon. Ha semmit nem teszünk, az ENSZ Élelmiszer és Mezőgazdasági Szervezete (FAO) arra figyelmeztet, hogy a már most magas húsfogyasztás 2050-re megkettőződik. A hús telített zsírokat tartalmaz, és így hozzájárul az elhízáshoz. Ezen kívül, a húsipar nagyon komoly segítséget nyújt a klímaváltozás felgyorsításához. Az EU-nak fokozatosan meg kellene szüntetnie a húsiparnak nyújtott támogatásokat; mégis egyedül a 2007. évi költségvetésben több mint 45 millió eurót szántak csak a húsipar marketing költségeire. Ez terméketlen és az adófizetők pénzének bizarr pazarlása. Ezeknek a hústámogatásoknak a fokozatos megszüntetése, és a csökkenő húsfogyasztásra irányuló stratégia kell, hogy a nyilvánvaló intézkedések legyenek az EU-ban a jobb egészségi állapot eléréséhez.
<SPEAKER ID="396" NAME="Johannes Blokland">
az IND/DEM képviselőcsoport nevében. - (NL) Elnök úr, a transz-zsírsavak nem a legegészségesebb zsírsavak. Ezek a zsírsavak léteznek természetes és iparilag előállított formájukban, és megtalálhatók nagyon sok élelmiszertermékben.
<P>
Bár a tudományos kutatási eredmények változóak, a legtöbb kutatás arra mutat rá, hogy az élelmiszerekben természetesen megtalálható transz-zsírsavak és az ipar által mesterségesen hozzáadott transz-zsírsavak ugyanolyan kockázatot jelentenek. Sőt, mindkét típusú transz-zsírsav egyaránt káros, ha abból túl sokat fogyasztunk. Ezért nem tűnik helyénvalónak a jelenlegi javaslatban ezt a megkülönböztetést fenntartani, ezért a módosításom.
<P>
Továbbá, nagyon nehéz valamennyi transz-zsírsavat betiltani a nélkül, hogy más kockázatokat ne hoznánk létre a közegészség veszélyeztetésére. Az Egyesült Királyság Élelmiszerszabvány Ügynöksége szerint például a transz-zsírsavak betiltása a telített zsírsavak koncentrációjához vezet. A telített zsírsavak legalább olyan károsak, mint a transz-zsírsavak. Átlagosan a telített zsírsavak összbevitele lényegesen magasabb, mint amit az Egészségügyi Világszervezet ajánl. Ezért nyújtottam be módosításokat, amelyek korlátoznák a telített zsírsavak mennyiségét is, és ugyanakkor javasoltam, hogy ne kérjük a transz-zsírsavak betiltását, amint azt a jelentés 32. bekezdése teszi.
<P>
Ami lehetséges volna számunkra, például, hogy korlátozzuk mondjuk 2%-ban a transz-zsírsavak részarányát a teljes energiabevitelben. Ez technikailag megvalósíthatónak tűnik és bizonyos mértékig már meg is teszik. Biztosítanunk kell, hogy a telített zsírsavak ne vegyék át a transz-zsírsavak helyét, mert ezzel a fogyasztó egészsége a legkevésbé sem javulna.
<SPEAKER ID="397" NAME="Irena Belohorská" AFFILIATION="NI">
(SK) Riasztó az egészségtelen étkezés és a nem elegendő testgyakorlás felé mutató, egyre romló trend Európában. Ezért nagyon örülök annak, hogy mi itt az Európai Parlamentben vizsgáljuk ezt a problémát.
<P>
Tudjuk, hogy az elhízás az egyik tényező, amely felel az olyan "civilizációs betegségekért”, mint például a magas vérnyomás, a szívbetegség, a cukorbetegség és a váz- és izomrendszer következményes betegségei. Szeptember 17-én munkaebédet szerveztem itt az Európai Parlamentben, amelynek témája az elhízás és a terhességi cukorbetegség közötti kapcsolat problematikája volt. A jelenlévő képviselők és asszisztensek Európa legjobb szakértőit hallgathatták meg, például Dr Rosa Corcoy Pla-t, a terhességi cukorbetegség munkacsoportjának elnökét, F. Andre Van Assche professzort, a Szülészek és Nőgyógyászok Európai Szövetségének korábbi elnökét és Dr Pera Ovesena professzort.
<P>
Az elhízás és az anyai cukorbetegség az anyai és egyben újszülöttkori morbiditás és mortalitás egyre növekvő veszélyét jelenti. Tudnunk kell, hogy ez nem csak az anya betegségét jelenti, aki esetleg nem megfelelően étkezik, hanem felelősséget is a jövőbeni népesség egészséges fejlődése szempontjából.
<P>
Az elhízott, diabetikus anyának elhízott gyermekei lesznek, és ez így megy generációról generációra. Ezért szeretném felhívni a figyelmüket az írásbeli nyilatkozatra, amelyet erről a problémáról a terhességben, a cukorbetegség és az elhízás közötti kapcsolatról kollégáimmal együtt készítettünk. Az EU tagállamoknak nagyobb figyelmet kell szentelniük a terhességi cukorbetegség megelőzésére és szűrésére és a lakosságot jobban kell tájékoztatni az elhízás veszélyeiről és következményeiről.
<SPEAKER ID="398" NAME="Horst Schnellhardt" AFFILIATION="PPE-DE">
(DE) Elnök úr, hölgyeim és uraim, a Fehér Könyvvel a Bizottság egy integrált stratégiát kíván bemutatni az EU számára azzal a céllal, hogy csökkentse a rossz táplálkozáshoz kapcsolódó betegségeket és a túlsúlyhoz és elhízáshoz kapcsolódó egészségi problémákat, amelyekkel társul. Ez jó és helyénvaló, mert a rossz táplálkozáshoz, és a testgyakorlás hiányához kapcsolódó betegségek növekedése cselekvésre kényszerít bennünket.
<P>
A Bizottság célja, hogy a kormányzati politikai területeket átfogó integrált megközelítést fogadjon el, helyes. Csak így lehet megbirkózni az elhízáshoz kapcsolódó betegségek okaival. A kiegyensúlyozott étrend fontos, hasonlóképpen a táplálkozásra vonatkozó oktatáshoz, és az iskolai sportolás elősegítéséhez, és fontos az is, hogy útmutatást és támogatást adjunk, hogy az Európai Unió népei ebbe az irányba mozdulhassanak el. Már elindult többféle pozitív kezdeményezés. Az étrenddel, testgyakorlással és az egészséggel kapcsolatos intézkedés EU platformja az egyik ezek közül, és támogatja ezt a célt. Ez egy egész Európára kiterjedő kezdeményezés, amely megkísérli a polgárokat arra ösztönözni, hogy meghozzák a szükséges változásokat. A Bizottság iskolai gyümölcsprogramja egy másik ilyen példa.
<P>
Ha azonban ismét populista követelésekkel állunk elő, mint ami mellett a javaslat kiáll, egyszerűen elvonjuk a figyelmet a valódi problémáról. Mi értelme megint a reklám korlátozását követelni? Éppen most fogadtuk el a televízió határok nélkül irányelvet. Az nagyon egyértelmű szabályokat tartalmaz, és akkor itt megint új ötletekkel és követelésekkel lépünk fel.
<P>
Én 40 éven keresztül Európa egy olyan részén éltem, ahol tilos volt a reklám. Az eredmény nem az volt, hogy mindannyian lefogytunk volna Európa kommunista részén. Mit csinálnak a zöldek, amikor konkrét típusú táplálkozási tartalommal rendelkező élelmiszerekre adókat követelnek, talán azt akarják, hogy az európai szegények ne ehessenek bizonyos fajta élelmiszereket, mert már nem tudják megfizetni azokat? Ugyan melyik stratégiát akarjuk elfogadni?
<P>
Az a stratégia, amit el kellene fogadnunk, oktatással és képzéssel kezdődik. Ez az, amibe be kell fektetnünk. Nem szabad korlátoznunk a polgárok választási szabadságát büntetőintézkedésekkel vagy az élelmiszerhez való hozzáférésük korlátozásával.
<SPEAKER ID="399" NAME="Edite Estrela" AFFILIATION="PSE">
(PT) Elnök úr, ez egy nagyon fontos vita. Ezért azzal akarom kezdeni, hogy üdvözlöm a Bizottság kezdeményezését és Foglietta úr jelentését. Többet beszélnek az anorexiáról, mint az obezitásról, annak ellenére, hogy az obezitás valóban globális járvánnyá vált. Az európaiak több mint 50%-a túlsúlyos és az egészségügyi ráfordítások körülbelül 6%-át költik el az elhízásra, amint ezt itt ma már megemlítették. A gyermekelhízás is folyamatosan növekszik, ma már 22 millió európai gyermek túlsúlyos.
<P>
Az obezitás elleni küzdelmet az Európai Unió politikai prioritásává kell tenni. Ezért egyetértek a legtöbb javasolt intézkedéssel: a fogyasztók tájékoztatása, televíziós reklámok korlátozása, tápérték és egészségi információ az élelmiszerek címkéjén. Az embereknek tudniuk kell, hogy az elhízás az egyik fő halálok, és számos krónikus betegséggel, például cukorbetegséggel, magas vérnyomással, szív- és érrendszeri zavarokkal, csont- és ízületi problémákkal, légzőszervi betegségekkel és rákkal hozható összefüggésbe. Cselekednünk kell, még hozzá gyorsan. A megoldás nem titok: több testgyakorlás, és nagyobb gondosság az élelmiszerekkel kapcsolatban, ami éppen az ellentéte annak, amit a legtöbb ember tesz. A szendvicsek és üdítőitalok, az édességek és a rágcsálnivalók nem mindennapi fogyasztásra valók, és az ülő életmód semmit sem tesz az egészség érdekében.
<P>
A testgyakorlás lehet csak annyi, hogy naponta legalább fél órát sétálunk. Ez nem kíván túl nagy erőfeszítést, és nem kerül sokba, de működik. Ez fontos a felnőtteknek és létfontosságú a gyermekeknek. Sok szülőben nem tudatosul, hogy milyen kárt okoznak a gyermekeiknek, amikor megengedik nekik, hogy szabadidejüket a televízió vagy a számítógép előtt töltsék, eszegetve azt, amit nem kellene, bármiféle figyelem vagy ellenőrzés nélkül.
<P>
Össze kell fognunk az elhízás ellen, és ezért intézkedéseinket össze kell hangolni, és be kell vonni az iskolákat, a családokat és az üzemeltetőket a termelő, az egészségügyi és a szociális ágazatokban. Mindenkinek megvan a maga felelőssége. A család szerepe a szokások megváltoztatásában döntő. Az iskoláknak kellene az iskolai étkezések minőségi és táplálkozási ellenőrzéséért felelősnek lenniük, és meg kellene tiltaniuk a nagy zsír-, só- és cukortartalmú termékek értékesítését a büfékben és az automatákban. Ugyanakkor elő kell segíteniük a diákok testgyakorlását.
<SPEAKER ID="400" NAME="Holger Krahmer" AFFILIATION="ALDE">
(DE) Elnök úr, én üdvözlöm a Fehér Könyvben lefektetett stratégiát, amely lehetővé teszi számunkra, hogy megbirkózzunk a rossz táplálkozás és az elhízás, valamint a velük összefüggésbe hozható betegségek okaival. Sajnálatos módon Európa élelmiszerpolitikájában - függetlenül attól, hogy tápanyagprofilokról vagy az élelmiszerek címkézéséről beszélünk -, de még a Fehér Könyv bizonyos vonatkozásaiban is rendszerint nagyon egyoldalú megközelítésre támaszkodunk. Általában Európa problémáit termékpolitikán keresztül próbáljuk megoldani.
<P>
Véleményem szerint az a feltételezés, hogy létezik jó és rossz élelmiszer, alapvetően helytelen megközelítés. Amint sok módosítás rá is mutat, nem ez a helyzet. Csak jó és rossz, vagy kiegyensúlyozott és kiegyensúlyozatlan típusú étrend van. Ennek kell a megközelítésünknek lennie. Sok oka van annak, hogy az emberek miért fogyasztják a rossz típusú étrendet. Az a kísérlet, hogy az ügyfeleket adott irányba tereljük a termékcímkézéssel vagy akár a reklámok tiltásával vagy szabályozással, vagy eltérő HÉA-kulcsok alkalmazásával, nem visz bennünket közelebb a kívánt célhoz.
<P>
Nem akarok az élelmiszer-címkézési irányelvről szóló vita elébe menni, de hiszem azt, hogy amikor bármiféle intézkedést fontolgatunk, az az elv kell, hogy irányt mutasson számunkra, hogy arra kellene motiválnunk a fogyasztókat, hogy gondolkozzanak el az étkezési szokásaikról. A közlekedési lámpás címkézés - amely állítólag megállítja a fogyasztót, hogy gondolkozzon, hogy jó vagy rossz terméket választ - olyan megközelítés, ami atyáskodik a fogyasztók fölött a helyett, hogy oktatná őket, és fokozná tudatosságukat. Én egy kiegyensúlyozattabb megközelítést szeretnék látni annak elismerésével együtt, hogy a kizárólag termékpolitika-orientált megközelítés követése nem visz bennünket messzire.
<SPEAKER ID="401" NAME="Roberta Angelilli" AFFILIATION="UEN">
(IT) Elnök úr, hölgyeim és uraim, azzal szeretném kezdeni, hogy dicsérem az előadót kiváló munkája miatt. Nyilvánvalóan meg fogok ismételni sok kollegám által már megtett megjegyzést, de nem hiszem, hogy kertelnünk kellene: az elhízás az európai gyermekek mintegy 25%-át érinti, és ezért ez súlyosan fenyegeti jövőben egészségüket. Az okok közé tartozik a nem megfelelő tájékoztatás, a rossz étkezési szokások, a testgyakorlás hiánya, és a sportlétesítmények hiánya is. Nem szabad alábecsülnünk az ezzel járó társadalmi és pszichológiai problémákat sem, különösen, mert az elhízott gyermekek gyakran sanyargatás áldozatai.
<P>
E miatt úgy gondolom, hogy az iskolai gyümölcsprogram finanszírozásának javasolt növelése, amelynek révén az iskolák ingyen kapnának gyümölcsöt és zöldséget, nagyon jó ötlet. Sőt, 2009-ben újjá kéne születnie a mediterrán étrendnek, és a gyümölcs- és zöldségtermelésnek, különös tekintettel arra, hogy a legutóbbi WHO adatok azt jelzik, hogy az ilyen élelmiszerek fogyasztása még a mediterrán országokban is csökken. E kezdeményezés szerint a zöldséget és gyümölcsöt a helyett, hogy megsemmisítenék, hogy az árakat magasan tarthassák, arra fogják felhasználni, hogy egészségesebb étrendet biztosítsanak, főleg a gyermekeink számára és ezért egészségesebb jövőt is Európa polgárainak.
<SPEAKER ID="402" NAME="Ilda Figueiredo" AFFILIATION="GUE/NGL">
(PT) Elnök úr, létfontosságú, hogy átfogó és integrált módon közelítsük meg a táplálkozást, a túlsúlyt és az elhízást, tekintettel arra, hogy ebben sok tényező játszik szerepet, melyek közül különösen fontos kérdés az élelmiszerszegénység, az alultápláltság és az egészséges étrendre vonatkozó információ hiánya.
<P>
Ezért az egészséges élelmiszer biztosításának kérdése kulcsfontosságú. A közpolitikán keresztül garantálnunk kell, hogy mindenki hozzáférhessen egészséges élelmiszerhez. Ez azt jelenti, hogy intézkedések egész skáláját kell végrehajtanunk biztosítva a kiváló minőségű élelmiszerek helyi mezőgazdasági termelését, ide értve a tejet, a gyümölcsöt és a zöldséget, és ezek elosztását az alacsony jövedelműek körében.
<P>
Ezen kívül egy másfajta közös agrárpolitika, egy olyan, amely védi a családi alapú mezőgazdaságot, és helyi piacokat hoz létre gyümölcsökkel, zöldségekkel és más alapvető élelmiszerekkel, ahol a termelést valóban támogatják, az tudja garantálni az egészséges élelmiszert elérhető áron a teljes lakosságnak.
<P>
Mivel vannak javaslatok az iskolákban gyümölcs és zöldségek elosztásának támogatására, létfontosságú, hogy növeljük azt az összeget, amit az Európai Bizottság erre a programra javasol, hogy garantálhassuk az ingyenes és napi elosztásukat valamennyi iskoláskorú gyermeknek, és nem csak hetente egyszer, mint ami most történik. Hasonlóan fontos azonban a közegészség-politikai programok egész sorozatának végrehajtása, amelyek egyik prioritása a táplálkozás, ide értve az egészségügyi oktatásra és tájékoztatásra, az egészséges életmód és étrend előmozdítására irányuló kampányokat. Ezek közé kell tartoznia a testgyakorlásnak és a sportnak, amelyhez garantálni kell a teljes lakosság hozzáférését, különösen a gyermekek és a fiatalok esetében, és konkrétan az iskolákban.
<SPEAKER ID="403" NAME="Urszula Krupa" AFFILIATION="IND/DEM">
(PL) Elnök úr, a táplálkozáshoz, túlsúlyhoz és elhízáshoz kapcsolódó egészségügyi problémákról szóló szöveg számos fontos megfigyelést tartalmaz. Riasztó mutatók hangsúlyozzák, hogy az elhízás mennyire általánossá vált. Ennek megfelelően lényeges fellépni ez ellen azzal, hogy külön figyelmet fordítunk az organikus élelmiszerek, a sport és a testgyakorlás előmozdítására már korai életkorban. Fontos tudatosítani azoknak a reklámoknak a veszélyes voltát is, amelyek kifejezetten ösztönzik a túlevést. A dokumentum más pozitív tulajdonságai közé tartozik a szoptatás előmozdítása, az iskolai étkezések minőségének javítása, a gyümölcs biztosítása, a nagy zsír-, cukor- és sótartalmú élelmiszerek és italok értékesítésének betiltása az iskolák területén.
<P>
Az elhízásnak és a túlsúlynak azonban más okai is vannak. Ide tartozik a trauma és a pszichológiai állapotok, amelyek fontos szerepet játszanak. Számos pszichológiai zavar vezet irracionális étkezési zavarokhoz. Ennek nyilvánvaló példái az anorexia és a bulimia. A gyors élelmiszerek általános rendelkezésre állása által kiváltott biológiai reakciók sokkal erőteljesebbek lehetnek, mint szokásos akkor, amikor nincs megfelelő személyi fejlődés, hiányzik az értékek tisztelete, széles körben elterjedt a depresszió, és az idegesség. Az etikai és erkölcsi elvek megvetése, valamint a böjtölés jelentésének figyelmen kívül hagyása eltorzíthatja a személyiség fejlődését azzal, hogy az embert függővé teszi vércukor szintjétől és vizuális, illetve ízlelő érzetektől.
<P>
Meglepő, hogy a telített zsírsavak jelentőségét sem az e-mail vita, sem pedig a benyújtott módosítások nem említik. Ezeknek az anyagoknak a fogyasztása növekvőben van. Úgy tűnik, hogy a mesterséges transz-zsírsavak eltérő hatásának a problémája a többihez képest megoldódott. Természetes formájukban a transz-zsírsavak csak néhány termékben, különösen a tejben fordulhatnak elő, ez utóbbi kis százalékban tartalmaz ilyen savakat.
<SPEAKER ID="404" NAME="Avril Doyle" AFFILIATION="PPE-DE">
Elnök úr, az európai lakosság több mint fele túlsúlyos és az Egészségügyi Világszervezet azt állítja, hogy az egész világon egy milliárd ember túlsúlyos és 300 millió elhízott. Az európaiak 50%-a semmilyen testgyakorlást nem folytat.
<P>
A szív- és anyagcsere betegségek, mint például a cukorbetegség, a magas vérnyomás és a szívbetegség riasztó mértékben nőnek, és az erősen elhízottak rendkívül hajlamosak a 2. típusú cukorbetegség kialakulására az ehhez kapcsolódó megbetegedésekkel együtt, és erre utal az ilyen típusú cukorbetegség riasztó mértékű növekedése a nagyon fiatal kamaszok körében. Az orvosok azt is állítják, hogy komoly kapcsolat van az elhízás és a demencia/Alzheimer kór között.
<P>
Ez valóban nagy kihívás a politikacsinálók számára, különösen, amikor a gyermekeinkről van szó, akik közül 22 millió túlsúlyos Európában. Ebben a furcsa, mai világban elérkeztünk abba a fázisba, amikor már többen vannak túlsúlyosak, mint ahányan éheznek. Mindezeken túlmenően, különösen a gazdagabb országokban egyre problémásabb a kapcsolatunk az élelmiszerrel - növekszik az anorexia és bulimia előfordulása - amelyek azoknak az országoknak a betegségei, ahol bőven van mit enni.
<P>
Bár az egészségügyi kérdések nagyrészt a tagállamok kompetenciájába tartoznak, sokféleképpen lehet EU-szinten foglalkozni az elhízással kapcsolatos kérdésekkel: a legjobb gyakorlat cseréje, az egészségesebb életmód előmozdítása a vonatkozó EU-politikákban és a határokon átnyúló epidemiológiai együttműködés.
<P>
A múlt héten itt a Parlamentben én egy reggeli hét háziasszonya voltam, ahol hangsúlyoztuk azt a tényt, hogy az európaiak 61%-a rendszeresen nem reggelizik hét közben. Az orvosaink szerint ez közvetlenül összefüggésben van a súlygyarapodással. A Harvard Medical School a közelmúltban végzett egy vizsgálatot, ami kiderítette, hogy a naponta reggeliző emberek esetében az elhízás valószínűsége 35%-kal kevesebb. A kutatás azt is kiderítette, hogy a reggelit kihagyók nagyobb valószínűséggel lesznek fáradtak, ingerlékenyek és nyugtalanok reggelente.
<P>
A nap megkezdése a megfelelő vércukor szinttel a legjobb ellenszere a nassolásnak és a cukor utáni vágyakozásnak. Bár a polgárok végső soron maguk felelnek a saját étrendjükért, az egészséges életmód folyamatos promóciója kötelező.
<P>
Én határozottan támogatom ezt a jelentést, kivéve a 28. bekezdést, amivel nem tudok egyetérteni: nem hiszem, hogy egy egészségüggyel kapcsolatos jelentésben adózási kérdéseket kellene felvetni.
<SPEAKER ID="405" NAME="Åsa Westlund" AFFILIATION="PSE">
(SV) Elnök úr, amint sokan elmondták már, az itt ma megvitatott téma fontos. Ez egy rendkívül fontos téma, amelyről sokat tanulhatunk egymástól, a tagállamok együtt, ugyanakkor rendkívül fontos, hogy tiszteletben tartsuk a szubszidiaritás elvét, amikor ezt a kérdést vitatjuk meg.
<P>
Az EU sokat tehet az elhízás problémájának enyhítésére és ez az, amire figyelmünket összpontosítanunk kell itt a Parlamentben. A reklám és a fogyasztók tájékoztatása azok a területek, amelyekkel kapcsolatban itt a Parlamentben döntéseket hozunk, és amire összpontosítanunk kell. Azt hiszem, valamelyest mulasztásba estünk e tekintetben. Elmulasztottuk például betiltani a gyermekekre irányuló reklámot, mivel itt olyan csoportról van szó, amely nem tudja megkülönböztetni a reklámot a ténytől, és a nekik ily módon bemutatott információ definíciószerűen félrevezető. A gyermekekre irányuló reklámok közül nagyon sok kapcsolódik a magas zsír-, só- vagy cukortartalmú élelmiszerhez. A gyermekekre irányuló reklám tilalma hatékonyan tudná csökkenteni az elhízás problémáját Európában.
<P>
A második pont, amiről szólni kívántam az a transz-zsírok kérdése. Én nagyon örülök annak, hogy holnap felhívhatjuk a Bizottságot, hogy tegyen javaslatot a transz-zsírok tilalmára. A szokásos érv az ilyen tilalom ellen az, hogy Európában a közegészség szempontjából valójában a telített zsírok jelentik a legnagyobb problémát. Szigorúan szólva ez igaz, de miért nem érvelünk úgy, mint ahogy a dánok teszik? Miközben itt van az óriási probléma a telített zsírokkal, miért kell eltűrnünk a transz-zsírok további problémáját is? Nem tudom megérteni. Nem tudjuk eltávolítani az összes telített zsírt, de hatékonyan eltávolíthatjuk a transz-zsírok ipari termelését, ami egyszerűen csak az élelmiszertermelés egy olcsó és rossz módja.
<P>
Annak is nagyon örülök, hogy a jelentés foglalkozik a glutamátok kérdésével is. Végül, meg akarom ismételni a szubszidiaritás fontosságát. Sokkal kevesebbet mondhattunk volna arról, hogy mit tegyenek az iskolák és milyen élelmiszert szolgáljanak fel. Én azt hiszem, sokkal megfelelőbb politikai szintek vannak az ilyen döntések meghozatalára.
<SPEAKER ID="406" NAME="Cristian Silviu Buşoi" AFFILIATION="ALDE">
(RO) Mindannyian hallottuk az elhízott gyermekekre és felnőttekre vonatkozó statisztikai adatokat, így semmi értelme ezeket megismételni. Ami riasztó az, hogy a 2010 utáni kilátások még sötétebbek. Ezért kell foglalkoznunk a túlsúllyal és az elhízással; ezért üdvözlöm a Bizottság Fehér Könyvét és Foglietta úr jelentését.
<P>
Sajnálatos módon az elhízás főleg a hátrányos kategóriákban lévő embereket érinti, annál is inkább, mivel az alapvető élelmiszerek ára jelentősen nő; azonban az egészséges életmód és az egészséges étkezés előmozdítása megelőzhetné az elhízást és elvezethet az elhízott emberek számának csökkenéséhez, és ezzel egyidejűleg csökkenthetné az egészségügyi rendszer költségeit azzal, hogy az obezitáshoz kapcsolódó komplikációk kezelésének szükségességét megszünteti.
<P>
Én is úgy vélem, hogy a kényszerítő intézkedések nem adnak megoldást. Az európai polgároknak választási szabadságuk van. A megoldás a jobb táplálkozási információ, megfelelő címkékkel, amelyek megadják a tartalmi adatokat, valamint a tájékoztató kampányok, amelyeket az Európai Bizottság és a tagállamok kormányai finanszíroznak. Nem szabad megfeledkeznünk a nagyon fontos szerepet játszó szülőkre irányuló, valamint a gyermekekre irányuló kampányokról. Ezen kívül a tagállamoknak felügyelniük kellene az iskolákban elhelyezett automaták tartalmát, figyelemmel kell kísérniük az iskolák és óvodák által biztosított élelmet és ösztönözniük kellene a gyümölcs- és zöldségfogyasztást. A testnevelési órák is nagyon fontosak. Nem utolsósorban, a Bizottságnak külön figyelmet kell szentelnie az iparnak a felelős reklámozása, valamint a só-, cukor- és zsírtartalom csökkentésére irányuló kezdeményezéseire.
<SPEAKER ID="407" NAME="Zdzisław Zbigniew Podkański" AFFILIATION="UEN">
(PL) Elnök úr, a WHO statisztikája szerint több mint 1 milliárd ember túlsúlyos és több mint 300 millió elhízott. Az európai helyzet még drámaibb. Az elhízás már nem csak probléma, hanem járvánnyá is vált, amely magával vonja a cukorbetegséget, a magas vérnyomást, az infarktusokat és a rák bizonyos fajtáit.
<P>
A túlsúly és az elhízás elleni küzdelem komplex intézkedéseket követel meg. Ezek közé tartozik az egészséges élelmiszer előállítása, az ésszerű táplálkozás, a legszegényebbek pénzügyi helyzetének javítása, a társadalom tudatosítása, a kutatás fejlesztése, a gyermekek étrendjének figyelemmel kísérése, az egészséges életmód és az aktív szabadidő eltöltés előmozdítása. Sajnálatos módon az elhízás és a túlsúly általánosan elismert okain kívül vannak még ehhez hozzájáruló tényezők is, amelyek a felelőtlenséghez és a nyereséghajhászáshoz kapcsolódnak. Ennek jó példája a genetikailag módosított organizmusok terjedése. Ez utóbbiak ültetése és termelése károsítja a biodiverzitást és elveszi a helyet az egészséges élelmiszer elől.
<P>
Az emberi jólét, fejlődés és egészség érdekében koordinált intézkedésre van szükség ahhoz, hogy Európa GMO-mentes legyen. Ezzel a természetes környezetet is védjük. De emlékeznünk kell arra, hogy az egészséges, természetes élelmiszer a legjobb módja a betegségek leküzdésének, ide értve az elhízást és a túlsúlyt is.
<SPEAKER ID="408" NAME="Christa Klaß" AFFILIATION="PPE-DE">
(DE) Elnök úr, a túlsúly és az elhízás társadalmunk nagy problémái. Tudjuk, hogy jogalkotással nem tudjuk megváltoztatni a fogyasztói magatartást. E helyett, amikor a magatartás megváltozik az egész társadalomban, annak van hatása az egyénre: végül is ki akar outsider maradni? Társadalmi környezetünk hat az egészséggel kapcsolatos magatartásunkra és az étrendünkre. Elhangzottak panaszok, hogy a húsfogyasztás növekszik. Igen, ez azonban azért van, mert a társadalomban többen tudják megfizetni a húsfogyasztást, nem azért, mert az egy főre jutó húsfogyasztás emelkedne.
<P>
Az élelmiszerrel és az italokkal való egészséges kapcsolat nagyon fontos. A soványsággal kapcsolatos monománia legalább olyan rossz az egészségre, mint a kényszeres evés. Az étkezési szokásokat törvénnyel nem lehet szabályozni. Az emberek étkezési szükségletei változnak, és nincs "egy méret mindenkinek” előírás az emberek kalória- vagy zsírbevitele vonatkozásában. Az emberek eltérőek és eltérőek az energiaszükségleteik is, függően kortól, nemtől, foglalkozástól és tevékenységi szinttől. A tilalom rosszul helyettesíti a józan észt. Nincs szükség új jogszabályra: amire szükség van, az információs kampányok a tudás átadására. Szabadságra van szükségünk, nem atyáskodásra. A szabadság magában foglalja a felelősséget is.
<P>
Polgáraink intelligens felnőttek, akik képesek a gondolkodásra. A közlekedési lámpás címkézés nem reprezentatív, mivel az csak egyes vonatkozásokra mutat rá, elszigetelten, így csak zavarba ejti a fogyasztót. Ugyan mit kellene választanom, ha a termékcímke azt mutatja, hogy az adott élelmiszernek vannak piros, sárga és zöld táplálkozási elemei. Az élelmiszeripar majd a fogyasztókra hárítja az új címkézés költségeit, még feljebb hajtva az árakat.
<P>
Én az atyáskodó megközelítés és a kötelező színkódolásos csomagolás elején elhelyezett táplálkozási címkézés ellen vagyok, és ezért arra kérem képviselőtársaimat, hogy a jelentés 37. bekezdése ellen szavazzanak. Ha szükséges, foglalkozhatunk ezzel más összefüggésben, amikor a címkézés kérdését vizsgáljuk. A táplálkozással, túlsúllyal és elhízással összefüggő egészségügyi problémákról szóló Fehér Könyvet tekintsük közvélemény formáló eszköznek, amely elgondolkodtatja a társadalmat, nem pedig lehetőségnek még több feltétel és új jogszabály létrehozására!
<SPEAKER ID="409" NAME="Justas Vincas Paleckis" AFFILIATION="PSE">
Elnök úr, szeretnék gratulálni az előadónak azért, mert sikeresen megbirkózott egy ilyen túlméretes témával.
<P>
Először is hangsúlyozni szeretném az iskolás gyermekek számára ingyenes ebéd biztosításának fontosságát; ez a gyakorlat hazámban, Litvániában, de messze nem az összes tagállamban. Természetesen vannak ellenvetések: nem elegendő finanszírozás és általában a tányérra kerülő élelmiszer minősége, ám ez segít a gyermekeknek, különösen a legszegényebb családokban ahhoz, hogy naponta megfelelő és tisztességes minőségű étkezéshez jussanak.
<P>
Üdvözlöm az iskolákban ingyenes gyümölcs és zöldség elosztására vonatkozó kezdeményezést. Ezt a legjobb gyakorlat egyik példájának kellene tekinteni. Úgy vélem, az EU-finanszírozás segíthetné a tagállamokat a pénzügyi teherrel. Ennek fontossága abban rejlik, hogy az ilyen projektek közvetlenül a polgárokhoz viszik az EU-t.
<P>
Utoljára, de semmiképpen sem utolsósorban, a jelentés nem említi meg a fogyasztást a túlfogyasztás értelmében. Manapság a fogyasztási minták megváltoztatása egyenértékű az életmódunk megváltoztatásával. Talán nehéz elképzelni az elhízás és a klímaváltozás közötti párhuzamot, pedig van ilyen összefüggés. Ha egyszerre kezdünk el gondolkozni mindkét témáról, talán kevesebb almát és epret repítenénk be külföldről, és többet termelnénk otthon, értékesítve a gyümölcsöt a helyi élelmiszerpiacokon és nem a szupermarketekben - és ez éppen az, amire ez a jelentés javaslatot tesz.
<SPEAKER ID="410" NAME="Siiri Oviir" AFFILIATION="ALDE">
(ET) Biztos úr, hölgyeim és uraim, a túlsúlyos és elhízott emberek számát itt ma már többen is tárgyalták, ám a szakértők szerint jövőre hozzájuk további 1,3 millió ember csatlakozik. Ez az egész hazám, Észtország teljes lakosságának felel meg, ami elborzasztó gondolat. Sok tényező áll a rossz étrend, és az elhízás mögött, de kétségtelen, hogy az élelmiszerek költségét, rendelkezésre állását és az élelmiszerekkel kapcsolatos tájékoztatást mindenképpen figyelembe kell vennünk értékelésünkben.
<P>
Tizenhat európai uniós tagállam az élelmiszerre kirótt HÉÁ-t a szabványos kulcs alatt tartja, ami dicséretre méltó döntés. Üdvözlöm a jelentés javaslatát a gyümölcs és zöldség HÉÁ-jának 5% alá csökkentésére. A WHO egészségügyi jelentése a hét egészségügyi kockázat egyikeként említi az alacsony gyümölcs- és zöldségfogyasztást. Ebben az összefüggésben dicséretes lenne a gyümölcs biztosítása az iskolában, ám az Európai Unió támogatására lenne szükség akkor, ha ezt az intézkedést mind a 27 tagállamban be akarnánk vezetni.
<P>
Egy perc alatt nem lehet sokat mondani, de szeretnék még néhány szót szólni a reklámról és a médiumokról. Segítségükre és ötleteikre szükség van ahhoz, hogy sárgarépát és ne Pepsi-Colát reklámozzanak, valamint azzal kapcsolatban, hogy milyen jellegű sztereotípiákat és testképeket reklámozzanak, mivel ezek nagyon fontos szerepet játszanak az emberek tájékozottságának növelésében. Végül, hadd köszönjem meg a bizottságnak és az előadónak a munkájukat.
<SPEAKER ID="411" NAME="Andrzej Tomasz Zapałowski" AFFILIATION="UEN">
(PL) Elnök úr, ma az elhízott emberek növekvő számáról tárgyalunk. Ugyanakkor a Mezőgazdasági Bizottság a jövő mezőgazdasági politikájáról tárgyal. Bizonyos értelemben mindkét vita ugyanarra a kérdésre vonatkozik, nevezetesen társadalmunk, és különösen a fiatalok egészségére.
<P>
Úgy tűnik nekem, hogy bizonyos dokumentumokban lamentálunk az egészségi problémák miatt, miközben másokban elősegítjük a GMO-kat, a klónozást és az élelmiszerimportot olyan régiókból, ahol a természetestől messzire eltávolodott módszerek alkalmazásával állítják elő őket. A WTO keretében a mi tárgyalóink további piacnyitást akarnak Európán kívül. Meg kellene kérdeznünk magunkat, hogy valóban törődünk-e a társadalommal vagy egyszerűen csak álszentek vagyunk. A mezőgazdasági közvetlen kifizetések legnagyobb része azokhoz a nagy agrovállalkozásokhoz jut, amelyek nagy vegyszertartalmú élelmiszert állítanak elő a helyett, hogy a családi gazdaságokba jutna, amelyek egészséges élelmiszert termelnek.
<P>
Nyilvánvaló, hogy erre a jelentésre nagy szükség van, de a fő megállapításait végre is kell hajtani. A Bizottság jelenlegi prioritásainak fényében nekem súlyos kétségeim vannak ezzel kapcsolatban.
<SPEAKER ID="412" NAME="Françoise Grossetête" AFFILIATION="PPE-DE">
(FR) Elnök úr, a férfiak 27%-a, a nők 38%-a és minden négy gyermek közül egy tekinthető vagy túlsúlyosnak vagy elhízottnak Európában és évente mintegy 400 000 új eset van. Ez egy olyan métely, ami egyre inkább rákapaszkodik az európai társadalomra. A tájékoztató kampányok és a prevenciós intézkedések minden bizonnyal hatékony reakciók erre, mert sajnálatos módon most már közegészségügyi kérdéssel szembesülünk, olyannal, ami társadalmi problémává alakul át. Sajnálatos módon az elhízás gyakran a szegénységgel és a kirekesztéssel párosul.
<P>
Sokat beszéltek a tájékoztató kampányokról és a megelőzésről. Nem kívánok visszatérni arra, amit már elmondtak az élelmiszercímkézésről, az állami hatóságok szerepéről, az iskolai büfékről, a sportlétesítményekről, a megfelelő tájékoztatásról, az egészséges étrendről, és a napi testgyakorlás szükségességéről.
<P>
Felhívnám azonban a figyelmet az egészségügyi szakemberek fontos szerepére, akik azért vannak ott, hogy felismerjék az elhízáshoz kapcsolódó krónikus egészségi kockázatokat, ide értve a cukorbetegséget és a szív- és érrendszeri betegségeket, és természetesen azokat a következményeket, amelyekkel ezek a túlsúlyos emberek számára járhatnak. A megelőzést a legjobb gyakorlat cseréjével érhetjük el, miközben ugyanakkor tiszteletben tartjuk a szubszidiaritás elvét.
<P>
Vizsgálatok mutattak rá például arra, hogy a nők esetében - a terhesség idejét kivéve - a 88 cm-t és férfiak esetében a 102 cm-t meghaladó derékbőség a hasi obezitás meghatározása, ami már egészségi kockázat, és ez a személy magasságától függetlenül áll. Ezt a nagyon egyszerű mércét még mindig nem eléggé ismerik fel a családi orvosok. A derékbőségmérésnek kellene lennie az egyszerű hivatkozási pontnak valamennyi beteg esetében, aminek ki kellene váltania a kapcsolódó kockázati tényezők, például a glukóz intolerancia, ami a cukorbetegséget megelőző jel, a túl magas koleszterin- és trigliceridszint, valamint az artériás magas vérnyomás vizsgálatát, és azt is tudjuk, hogy sajnos mindezek a tünetek az Alzheimer kór kialakulására is mutatnak.
<P>
Ezért kell hangsúlyoznunk az egészségügyi szakemberek szerepét ezen a területen.
<SPEAKER ID="413" NAME="Marian Harkin" AFFILIATION="ALDE">
Elnök úr, szeretnék gratulálni az előadónak: ez a jelentés nagyon időszerű és megérdemli a politikacsinálók teljes figyelmét. A felhívással kapcsolatos tények megdöbbentőek, és már idézték őket. Tegnap egy Dublinban tartott nagy konferencián egy táplálkozási szakértő azt állította, hogy Írország az elhízásválság csúcsán van, és hasonló a helyzet egész Európában.
<P>
Én csak egy kérdést szeretnék röviden megemlíteni: az önszabályozás kérdését szemben a jogalkotással. Létezik egy önkéntes magatartási kódex az alacsony tápértékű élelmiszer gyermekeknek történő reklámozására, de van egy hatalmas kérdőjel is, hogy ez vajon működik-e vagy sem. Az Ír Szívszövetség szerint ez a magatartási kódex nem hatékony. Én úgy vélem, nagyon gondosan figyelemmel kell ezt kísérnünk, és ha szükséges, azonnal cselekednünk kell.
<P>
Bushill-Matthews úr említette a személyes felelősséget. Ez rendben is van egy szinten, de egyértelmű és közérthető élelmiszercímkézésre van szükségünk - a színkódolás egy pozitív lépés. Olyan világban élünk, ahol egyre nagyobb mennyiségben fogyasztunk feldolgozott élelmiszert. Bizonyos EU politikák még elő is segítik ezt - a Lisszaboni Napirend: ha többen dolgoznak, kevesebb az idő az élelmiszer elkészítésére. Én teljes mértékben támogatom a Lisszaboni Napirendet, de e mellett nekünk az EU politikacsinálóinak kötelességünk biztosítani, hogy az élelmiszergyártók nagyon világosan közöljék, mit tartalmaz az általuk előállított, feldolgozott élelmiszer.
<SPEAKER ID="414" NAME="Bogusław Sonik" AFFILIATION="PPE-DE">
(PL) Elnök úr, a táplálkozáshoz, túlsúlyhoz és elhízáshoz kapcsolódó egészségügyi problémák kérdése nagyon is aktuális és nagyon helyes, hogy mi ezzel most foglalkozunk. Jelenleg az egész világ, nem csak Európa szembesül az elhízás és a közvetve és közvetlenül hozzá kapcsolódó betegségek hatalmas kihívásával. Kezelésük költsége riasztó mértékben emelkedik. Az Egyesült Államok lakosságának 60%-a túlsúlyos és egyharmaduk már elhízástól szenved. Az ebből az országból származó legutóbbi adatok azt jelzik, hogy az előbb említett állapotokra fordított kiadás meghaladja a 100 milliárd dollárt. Ez az egészségügyi ellátás költségvetésének több mint 10%-a. Európa lassan utoléri szomszédait ezeket a hírhedt statisztikákat illetően. Egyre több gyermek és fiatal szenved magas vérnyomástól és cukorbetegségtől. Ezek az állapotok gyakran a rossz táplálkozásra és a testgyakorlás hiányára vezethetők vissza. Európa és lakosai jövőjének érdekében több figyelmet kell szentelnünk a Foglietta úr jelentésében felvetett problémáknak. Az Európát és az egész globalizált világot fenyegető egészségi katasztrófa csak gyors, határozott és közös cselekvéssel hárítható el.
<P>
Az Európai Parlament most nagyon sok gazdasági és szociális üggyel kapcsolatos kérdéssel foglalkozik. Ha sikeresen akarjuk őket végigvinni, nem felejthetjük el, hogy csak egészséges társadalmak képesek teljes mértékben kihasználni a rendelkezésükre álló előnyöket. Intézkedni kell az egészséges életmód előmozdítása érdekében. Ugyanakkor olyan jogszabályokat is be kell vezetni, amelyek elszántabb erőfeszítésre köteleznék a tagállamokat, hogy az egészséges étkezés és sport révén javítsák a polgáraik fizikai állapotát. Természetesen figyelemmel kell lenni arra is, hogy e jelenség leküzdésére a konkrét intézkedések és politikák tagállami kompetenciába tartoznak.
<SPEAKER ID="415" NAME="DanutBudreikait" AFFILIATION="ALDE">
(LT) A Fehér Könyv azt javasolja, hogy amikor Európa számára a táplálkozással, túlsúllyal és elhízással kapcsolatos egészségi problémákra határozunk meg stratégiát, három tényezőt vegyünk figyelembe. Először is, mindenki maga felel az életmódjáért. Másodszor, csak a jól tájékozott személy képes helyes döntést hozni. Harmadszor, a Fehér Könyv több terület - élelmiszer, fogyasztók, sporttevékenységek, oktatás, közlekedés, stb. - közötti koordinálásra tesz javaslatot.
<P>
Azonban mindezeket a tényezőket a reklám befolyásolja. Mit eszünk? Hol látjuk ezeket a termékeket? Hogyan hallunk róluk? Az egészségtelen termékek a televízióban reklámozott élelmiszertermékek 89%-át teszik ki. A gyermekek több mint 70%-a kéri szüleit, hogy olyan élelmiszert vásároljanak nekik, amilyet a televíziós reklámban láttak.
<P>
Az egészségi problémák tárgyalásakor azt hiszem, azonban egy résztvevő hiányzik - az élelmiszeripar képviselői. Szeretném, ha tudatosodna bennük, hogy milyen kárt okoznak az egészségtelen élelmiszertermékekkel, és ebből milyen költségek származnak, amelyeket a társadalomnak kell viselnie. Szeretnénk, ha felhagynának az egészségtelen élelmiszerek reklámjával, de azt is, hogy egészségesebb élelmiszertermékeket állítsanak elő.
<SPEAKER ID="416" NAME="Miroslav Mikolášik" AFFILIATION="PPE-DE">
(SK) Európa lakosságának több mint fele túlsúlyos. A statisztika szerint a férfiak majd 27%-a és a nők 38%-a túlsúlyos és több mint 5 millió gyermek elhízott. Az egészségügyi ellátás ráfordításainak összesen 5-7%-a közvetlenül kapcsolódik az elhízáshoz, és ez milliárdokat jelent. Ez az aggasztó tény az, ami alapvető fontosságúvá teszi az elszánt kezdeményezések elfogadását valamennyi szinten e jelenség leküzdésére.
<P>
Én üdvözlöm a Bizottságnak a Fehér Könyv elfogadására irányuló lépéseit, amely egyértelműen áttolja az étrend, a túlsúly és az elhízás kérdését az Európai Unió politikai prioritásának szintjére, és én úgy vélem, hogy az elhízás elleni küzdelemben akkor tudunk előre lépni, ha a különféle ágazati politikákat európai szinten koordináljuk.
<P>
Szeretném felhívni a figyelmet a túlsúlyos gyermekek és fiatalok problémájára: ennek a korcsoportnak prioritást kell adni. A megfelelő étrend és a testgyakorlás a normális növekedés és egészséges fejlődés előfeltételei a gyermekeknek. Az egészséges étkezésre való oktatás főleg a szülők felelőssége, de e tekintetben az iskoláknak is lehet szerepük. Az iskolák lehetnének az elhízás elleni küzdelem egyik tevékenységi központja.
<P>
Egyetértek az előadó véleményével, hogy az iskolákban legyen orvos és táplálkozási szakértő. Ugyancsak támogatom a túlzottan zsíros, sós és cukrozott termékek értékesítésének betiltását az iskolában, ahol különösen automatákból állnak rendelkezésre. A statisztika szerint ma a fiatalok naponta több mint öt órát ülőtevékenységekkel töltenek, elsősorban televíziót néznek, és számítógépen játszanak. A testgyakorlás ugyanakkor növeli a kálciumlerakódást a csontokban, fejleszti a gyermekek társadalmi készségeit, és fontos tényező a stressz elleni küzdelemben. Fontos az olyan iskolai feltételek megteremtése, ahol elegendő idő van naponta a testnevelésre, és ahol bátorítják a gyermekeket a sportolásra, például játszóterek és sportcsarnokok építésével. Ezek a lépések lényegesek, ha egészséges jövőt kívánunk előkészíteni az ifjabb generációk számára.
<P>
Azzal zárom, hogy az elhízás megelőzéséhez legalább egy békés egészséges étkezésre van szükség családi körben, amely mindenek előtt az egészséges szokásokat kultiválja.
<SPEAKER ID="417" NAME="Antonio De Blasio" AFFILIATION="PPE-DE">
(HU) Köszönöm, elnök úr. Biztos úr, tisztelt képviselőtársaim! Az elhízás és a túlsúly nem kizárólag egészségügyi, hanem szélesebb értelemben vett társadalmi gyökerekből táplálkozik. Örömmel láttam, hogy a fehér könyv és a kapcsolódó jelentés rámutat arra, hogy az elhízás és a túlsúly kérdését nem abban a fázisban kell vizsgálni, amikor az már valós egészségügyi problémává nőtte ki magát, hanem vissza kell nyúlni a kiinduló okokhoz.
<P>
Fontosnak tartom hangsúlyozni, hogy a fehér könyvnek, illetve a parlamenti állásfoglalásnak nem az egészségügyi szférát kell megszólítania, hanem a polgárokat, a közösségeket, vagyis a társadalmat. Ezt a rendkívüli fontosságú kérdést az Európai Unió egyéb dokumentumaival összhangban kell kezelni, hiszen - minthogy a probléma okai többrétűek - a siker érdekében a megoldásnak is több irányból érkezőnek, ugyanakkor összehangoltnak kell lennie.
<P>
Mind európai uniós, mind tagállami, mind pedig regionális és helyi szinten minden lehetséges formában támogatni kell az egészséges életmód népszerűsítését. Különösen nagy hangsúlyt kell helyeznünk azokra a programokra és akciókra, amelyek az iskoláskorú gyerekek és a fiatalok egészséges életmódra nevelését célozzák. Itt kell hangsúlyoznom a helyi önkormányzatok szerepét, hiszen az iskolákat nagy részben ők működtetik. A jól működő programokat pedig széles körben ismertté kell tenni.
<P>
Mindannyian tudjuk, hogy a tudatformálásban a média szerepe egyre szélesebb teret nyer: a reklám erejével divatossá és követendő modellé lehet varázsolni az egészséges táplálkozást, a sportot, a rendszeres mozgást, egyszóval az egészséges életmódot is. Az elhízás megelőzésében a mozgás, a sport fontosságát szorosan össze kell kapcsolni az egészséges táplálkozás követelményeivel, azonban távolról sem elegendő csak erre a két aspektusra fókuszálni, az egészséges életmódra való ösztönzésnek minden kapcsolódó szakpolitika területén elsődleges jelentőségű prioritássá kell válnia.
<P>
A cél az, hogy az emberek megértsék, az egészséges, kiegyensúlyozott étkezés nem azt jelenti, hogy bizonyos táplálékokat soha nem fogyaszthatunk. A rendszeres mozgás nem azt jelenti, hogy minden szabad percben mozognunk kell. A hangsúly a mértéktartáson van, ettől válik az étrendünk és az életünk is kiegyensúlyozottá. Szeretném megköszönni a jelentéstevő munkáját és azt, hogy meghallgattak. Köszönöm szépen.
<SPEAKER ID="418" NAME="Zbigniew Zaleski" AFFILIATION="PPE-DE">
(PL) Elnök úr, ma két, az élelemmel kapcsolatos zavarral foglalkozunk. Ezek egyike az anorexia, amelynek általában pszichológiai alapja van, ami ahhoz kapcsolódik, hogy a sovány testeket általában vonzóbbként mutatják be. Mindannyian ismerjük azokat a szélsőséges eseteket, amikor ez a zavar halált okozott. Szerencsére a divat változóban van, és ez a zavar ma már kevésbé elterjedt. A másik zavar az elhízás, amelynek szintén lehet pszichológiai alapja. Az élelmiszerre lehet úgy tekinteni, mint a stresszel való megbirkózás és az élet problémáitól való menekvés egy módjára. Mindezekre tekintettel úgy vélem a kulcskérdés a táplálkozás. Az élelmiszertermelők és -forgalmazók e tekintetben a felelősség sokkal nagyobb részét viselik. Az előttünk álló jelentés üdvözlendő és legyen figyelmeztetés. Veszélyesek a gyorséttermi ételek, amelyeket az iskolai tanulók kirándulásukon kapnak. Végül is ez nem más, mint lecke az étkezésben. A megfelelő oktatásra és az élelmiszer ellenőrzésére van szükség. Nézetem szerint erőfeszítéseink egy lépés a jó irányba és ezért támogatom ezt a jelentést.
<SPEAKER ID="419" NAME="Marian Zlotea" AFFILIATION="PPE-DE">
(RO) Azt hiszem a figyelmünket a túlsúlyos gyermekekre kellene összpontosítanunk és meg kell próbálnunk új programokat létrehozni az elhízás leküzdésére az élet korai szakaszában, akkor, amikor étkezési szokásaink kialakulnak. Az általános iskolában és az után egyaránt támogatnunk kell a táplálkozásoktatást. Valamennyi tagállamnak fel kellene vennie az iskolai tanmenetbe a kiegyensúlyozott étrend és a testgyakorlás alapjait.
<P>
Bizonyos statisztikák szerint tíz év múlva több mint 30 millió túlsúlyos gyermek lesz Európában. Engem nagyon aggaszt ez a súlyos probléma. Következésképpen egy sorozat írásbeli nyilatkozatot indítottam el és javaslatot tettem a speciális programok létrehozására az iskolákban, ide értve az ingyenes rendszeres orvosi ellenőrzést és tanácsadást. Én egyetértek a Fehér Könyv javaslataival, például az élelmiszerek megfelelő címkézésével, a gyermekek számára káros termékek esetén a reklám korlátozásával, a gyümölcs és zöldség, valamint a kizárólag gyermekeknek szánt élelmiszerek HÉÁ-jának csökkentésével. Gratulálni szeretnék az előadónak teljesítményéhez.
<SPEAKER ID="420" NAME="Kovács László">
a Bizottság tagja. - Elnök úr, nagyon örülök, hogy a ma felszólaló képviselők alapvetően egyetértettek a Bizottság Fehér Könyvével. Nem csak osztották a Bizottság nézeteit, hanem a Bizottság kezdeményezéseit is támogatták.
<P>
Én nagyra értékelem a felszólalók komplex megközelítését. Ez teljes mértékben összhangban áll az elhízás problémája komplex jellegével. Sok felszólaló sürgette a közvélemény tudatosítását, és az élelmiszeriparral való együttműködést, ami ugyancsak teljes mértékben összhangban áll a Fehér Könyv szövegének szellemével és betűjével egyaránt. A Bizottság elkötelezettsége tükröződik a fogyasztók élelmiszerekről való tájékoztatására irányuló javaslatban, amelyet hamarosan megvitat a Parlamenttel és a Tanáccsal.
<P>
Hangsúlyozni kívánom, hogy az Európai Unióban különféle programok és projektek vannak, amelyek kölcsönösen megerősítik a táplálkozásról, túlsúlyról és elhízásról szóló Fehér Könyvet - ilyen például a városi mobilitásról szóló Zöld Könyv, vagy a sportról szóló Fehér Könyv; mindkettő az egészségesebb életmódot és az egészségesebb környezetet célozza meg. De ide tartozik még a közös agrárpolitika felülvizsgálata - ami például csökkentené a fogyasztási támogatást vajra - és az iskolai tej- és gyümölcsprogramok, a közösségi jogalkotás a reklámról és marketingről, a felelős reklámozás elősegítése érdekében, vagy a tisztességtelen kereskedelmi gyakorlatról szóló irányelv.
<P>
Ezek a nagyon fontos kezdeményezések teljes mértékben összhangban vannak a Bizottság álláspontjával. A Bizottság folytatja a munkát az étrenddel, testgyakorlással és egészségre vonatkozó intézkedések EU platformjával, valamint a tagállami szakértők magas szintű csoportjával.
<P>
Azt is hangsúlyozni kívánom, hogy a Bizottság bátorítja azokat a kezdeményezéseket, amelyek segítenek megelőzni a szív- és érrendszeri betegségek kialakulását Európában, amelynek egyik kockázati tényezője a transz-zsírsav fogyasztás az általános zsírbevitel és a telített zsírsavbevitel mellett. A receptúrák önkéntes megváltoztatása hozhat eredményeket. Az étrendre testgyakorlásra és egészségre vonatkozó intézkedések európai platformjában kötelezettséget vállaltak a termékek receptúrájának megváltoztatására és a bennük lévő transz-zsírok és telített zsírok mennyiségének csökkentésére.
<P>
Még egy kérdés van, amit szeretnék megemlíteni, mivel ez érinti a saját tárcámat - az adózást. Volt egy javaslat csökkentett HÉA kulcsok alkalmazásának lehetőségére a gyümölcsök és zöldségek esetén. Én őszintén szimpatizálok ezzel a javaslattal, mert nagyon pontosan rámutat arra, hogy az adópolitika miként járulhat hozzá más fontos politikai célok eléréséhez.
<P>
Zárásképpen hangsúlyozni kívánom, hogy a Parlament egyike a platform alapító tagjainak, és az Európai Bizottság kész rendszeresen tájékoztatni a Parlamentet a platform tevékenységeiről. A Parlament a monitoring jelentést várhatóan 2010-ben fogja tárgyalni.
<SPEAKER ID="421" NAME="Elnök">
Ezt a vitát az előadó Foglietta úr beszédével zárjuk, akit arra kérek, hogy tartsa be a neki adott két percet.
<SPEAKER ID="422" NAME="Alessandro Foglietta">
előadó. - (IT) Elnök úr, hölgyeim és uraim, a biztos nyilatkozatának egy vonatkozását szeretném hangsúlyozni, amit nagyon fontosnak tartok. Nagy figyelmet kell szentelni egy olyan kérdésnek, amely megérdemli a komoly megfontolást, miközben megkísérelünk új lehetőségeket létrehozni.
<P>
Ez a téma, úgy vélem, mindannyiunkat érint, mivel több a kérdésre irányuló felszólalás tárta azt fel, és kísérelte meg a Bizottságot cselekvésre késztetni. Mindenekelőtt a jelentés maga teszi egyértelművé, hogy egy rendkívül kritikus állapottal foglalkozunk, az obezitással.
<P>
Ami az egészségi problémákat illeti, az elhízás egy rendkívül komplex problémává válik, amit meg kell oldani. Segítséget kell biztosítani és egy olyan jelentést kell előállítanunk, amely segít céljaink elérésben. Biztos, a Bizottság valóban alábecsülte az Egészségügyi Világszervezet szerepét, de ne felejtsük el, hogy a WHO maga is arra hív fel, hogy 2015-ig fordítsuk meg a gyermekelhízás növekvő trendjét. Egy másik fontos dátum 2010, amikorra olyan helyzetben leszünk, hogy meg tudjuk ítélni e stratégia eredményeit.
<P>
Szeretnék ezért köszönetet mondani a vitában felszólalóknak és az árnyékelőadóknak. Nagyon hálás vagyok a javaslataikért és úgy vélem, hogy nagyon éberen és gondosan kell ezt a fontos jelentést elkészítenünk, ami lehetővé teszi számunkra, hogy valóban a megelőzésben és a kiegyensúlyozott egészséges étkezésben gondolkozzunk, nem csak a test, hanem a szellem és a lélek érdekében is. Úgy vélem, hogy minden bizonnyal elérjük ezt a célt, hála mindenki együttműködésének. Még egyszer köszönetem mindazoknak, akik a jelentés mellett felszólaltak. Köszönöm, biztos úr.
<SPEAKER ID="423" NAME="Elnök">
Köszönjük a munkáját Foglietta úr, amit mindenki elismer.
<P>
A vitát lezárom.
<P>
A szavazásra holnap kerül sor.
<P>
Írásbeli állásfoglalások (142. cikk)
<SPEAKER ID="424" NAME="Genowefa Grabowska  " AFFILIATION="PSE">
írásban. - (PL) A túlsúly és az elhízás korunk járványa, amelynek veszélyes következményei vannak az emberek egészségére, sőt az életére is. A cukorbetegség, a keringési zavarok, a magas vérnyomás, a szívroham és a rák bizonyos fajtái az elhízás és a túlsúly veszélyes eredményei közül mindössze néhány. Ezért nagyon helyes, hogy az Európai Parlament részt vállal a túlsúly és az elhízás elleni küzdelemben. Az is helyes, hogy a Parlament ösztönzi az EU polgárok egészségéért felelős testületeket, hogy vegyenek részt ebben a küzdelemben. Én most a nemzeti és az európai közigazgatás valamennyi szintjének testületeire utalok.
<P>
Különösen aggályos a gyermekkori obezitás. Már most több mint 22 millió túlsúlyos gyermek van Európában, és számuk folyamatosan nő. Ha nem fordítjuk vissza ezt a trendet, társadalmunk hamarosan még elhízottabb, még kevésbé egészséges, és markánsan kevésbé termelékeny lesz. Ezért én teljes mértékben támogatom ezt a jelentést. Úgy vélem, eljött az idő, hogy egyesítsük erőfeszítéseinket és elszánt és kitartó támadást indítsunk a túlsúly és az elhízás ellen. A társadalom legérzékenyebb szegmenseire kell összpontosítanunk, például a gyermekekre és az idősekre, különösen a nőkre és az egyedül élőkre.
<P>
Ha meg tudjuk győzni a társadalmat, hogy érdemes testsúlyunkat kontrol alatt tartani, érdemes hadat üzenni a túlsúlynak, és ha sikerül létrehozni az egészséges életmódot támogató mechanizmusokat , sok problémát el fogunk tudni kerülni. Az elhízás megelőzése ezért nemcsak egészség és szépség kérdése, hanem társadalmi és kulturális vonatkozásai is vannak.
<SPEAKER ID="945" NAME="Louis Grech  " AFFILIATION="PSE">
írásban. - Az obezitás és a táplálkozási betegségek problémája világszerte drámai méreteket öltött. Nézetem szerint a szofisztikált és agresszív marketing módszerek megakadályozzák a fogyasztókat abban, hogy tájékozottan hozzanak döntéseket étrendjükkel kapcsolatban. E tekintetben a gyermekek különösen is veszélyeztetettek. Az audiovizuális médiaszolgáltatásokról szóló irányelv előirányozza, hogy a médiaszolgáltatók önkéntes magatartási kódexet fogadjanak el az élelmiszerekről és az italokról szóló kereskedelmi kommunikációt illetően. Bár én értékelem az ipar és a médiumok önszabályozásra irányuló vágyait, szívesebben vettem volna, ha konkrét korlátozások születnek a gyermekekre irányuló reklámozás volumenére és típusára. A rossz minőségű élelmiszer társadalomra gyakorolt pusztító hatása leginkább az alkoholéval és a dohányéval hasonlítható össze, amelyeknek a reklámozását szigorúan szabályozzák. Hasonló megközelítést lehetne alkalmazni az olyan élelmiszereknél is, amelyekről megállapították, hogy károsítják az emberi egészséget. A fogyasztóknak egyértelmű és tárgyilagos tájékoztatásra van szükségük, amely az élelmiszer-címkézés szigorúbb normáinak előírásával, és a reklám további korlátozásával biztosítható.
<P>
A jelenlegi pénzügyi válság ismételten leleplezte a kapzsiság és a szabályozatlanság elegyének eredményeit. Mindegy, hogy a házunk vagy az egészségünk forog kockán, azt hiszem, a tétek túlságosan magasak a marketing közömbös megközelítéséhez. Szabályozóként közbe kell lépnünk, és el kell látnunk a feladatunkat.
<SPEAKER ID="425" NAME="Mieczysław Edmund Janowski  " AFFILIATION="UEN">
írásban. - (PL) Üdvözlöm a táplálkozással, a túlsúllyal és az elhízással kapcsolatos egészségügyi problémákról szóló, Foglietta úr által bemutatott jelentést. Nagyon helyes, hogy a Parlament ismételten napirendre tűzi az egészséges táplálkozás támogatásának fontos kérdését. Jól tennénk, ha nem feledkeznénk meg arról, hogy az egészséges táplálkozás egyike annak a 12 tényezőnek, amelyek az Egészségügyi Világszervezet szerint hozzájárulnak a jó egészséghez. Az egészséges személy az egészséges társadalom sine qua non-ja. Az élelmiszerbiztonság kulcsfontosságú ebben az összefüggésben. A legutóbbi esetek, amelyekben a szennyezett kínai csecsemőtápszerek szerepeltek, azt bizonyítják, hogy ez mennyire fontos.
<P>
A rossz táplálkozás sok baj okozója, beleértve a túlsúlyt és az elhízást is. Az elhízás a testben a zsír túlzott lerakódása. Az elhízás növeli a szívbetegség, a magas vérnyomás, az atherosclerosis, a cukorbetegség, az epekő, a vesekő és a húgyvezeték kövek, a csont- és ízületi degeneráció, valamint a rák egyes fajtáinak kockázatát. Lengyelországban a 35-65 éves népesség 65%-a túlsúlyos vagy elhízott. Az elhízás előfordulása a legfiatalabb polgáraink körében járványszerű méreteket öltött. Huszonkét millió európai gyermek érintett. A magas zsír-, cukor- vagy sótartalmú élelmiszerek reklámjának negatív hatása nagyon súlyos. Fontos, hogy az iskolák és a családok ismerjék a megfelelően elkészített, jó minőségű élelmiszerek támogatására irányuló erőfeszítéseket. Az iskoláknak és a családoknak ösztönözniük kell a fiatalokat az egészséges életmódra, amely magában foglalja a sportot és más szabadidős tevékenységeket.
<SPEAKER ID="426" NAME="Bogusław Rogalski  " AFFILIATION="UEN">
írásban. - (PL) A túlsúly és az elhízás olyan probléma, amely az emberi egészségre gyakorolt negatív hatása miatt a közelmúltban járványszerű méreteket öltött. Az Egészségügyi Világszervezet adatai szerint Európa lakosságának 50%-a túlsúlyos vagy elhízott. Az a tény, hogy 5 millió gyermek elhízott és 22 millió túlsúlyos, különösen nagy aggodalomra ad okot. A számok riasztó ütemben nőnek. Az elhízás fontos halálok és olyan krónikus betegségek okozója, mint a 2. típusú cukorbetegség, a szív- és érrendszeri zavarok, a magas vérnyomás, a szívroham és a rák bizonyos fajtái.
<P>
Az elhízás kezelése valóban nagyon költséges. Az Unióban a nemzeti egészségügyi költségvetések mintegy 7%-át és a kormányzati egészségügyi ráfordítások mintegy 6%-át jelenti.
<P>
A probléma leküzdésére az európai fogyasztóknak jobb hozzáférést kell biztosítani a legjobb élelmiszerforrásokra vonatkozó információhoz, hogy megfelelő étrendet választhassanak. Az élelmiszert egyértelműen kell címkézni. Bizonyos hozzávalókat, például a mesterséges transz-zsírsavakat és transz-izomereket ki kell vonni a használatból. Fontos arra is figyelemmel lenni, hogy a televíziós reklámok befolyásolják a 2-11 éves gyermekek úgynevezett rövid távú fogyasztási szokásait. Ennek viszont negatív hatása van az étkezési szokások kialakulására.
<P>
A túlsúly elleni küzdelemnek, különösen a gyermekek körében, prioritást kell kapnia nemzetközi, európai, nemzeti és helyi szinten egyaránt.
<SPEAKER ID="944" NAME="Daciana Octavia Sârbu  " AFFILIATION="PSE">
írásban. - (RO) A nem megfelelő étkezési szokások és a testedzés hiánya miatti elhízás és súlygyarapodás mindenütt növekszik az EU-ban és súlyos gazdasági és társadalmi következményekkel jár. Az egészségesebb társadalom előmozdítása érdekében a Bizottságnak aktívan kellene részt vennie ebben a küzdelemben, támogatást nyújtva a tagállamoknak a táplálkozási egyensúlytalanság és az ülő életmód káros hatásai csökkentésében. Nem elegendő azonban az egészséges életmód hirdetése az EU polgárai körében; motiválnunk is kell őket, és létre kell hoznunk a nekik szükséges infrastruktúrát. Helyi intézkedéseket kell hozni a személygépkocsi-használat csökkentése és a gyaloglás elősegítése érdekében; legyenek parkok és kerékpárutak. Az elhízás elleni küzdelemre vonatkozó politikákat összhangba kell hozni a városfejlesztési és közlekedéspolitikákkal, például a városi mobilitásra vonatkozó zöld kártyával, és ezeknek a politikáknak ki kell egészíteniük a testedzést ösztönző politikákat. Több figyelmet kell szentelnünk a társadalmi és gazdasági szempontból hátrányos csoportokra, amelyeket súlyosabban érint a nyersanyagok és az élelmiszerek árának emelkedése, valamint a veszélyeztetett csoportoknak, például a gyermekeknek és a terhes nőknek. Az egészségügyi oktatás elősegítése az iskolákban, valamint a magas zsír-, cukor- és sótartalmú élelmiszerek értékesítésének tilalma az iskolákban és az óvodákban fogja biztosítani a jövő generációinak egészségét.
<SPEAKER ID="427" NAME="Richard Seeber  " AFFILIATION="PPE-DE">
írásban. - (DE) Tekintettel Európa gyermekeinek riasztó egészségi trendjére - több mint 5 millió gyermek elhízott és 22 millió túlsúlyos - az európai táplálkozási stratégia kidolgozása nagyon is üdvözölt lépés. Az élelmiszerek lelkiismeretes felcímkézése a táplálkozásra vonatkozó információkkal kiváló eszköz, ami lehetővé teszi a fogyasztók számára, hogy tájékozottan hozzanak döntéseket étrendjük javítása érdekében. Az átfogó tudatosítás már kora gyermekkortól szintén kétségtelenül segít majd a trend visszafordításában az elkövetkezendő évek során. Középtávon közbenső kampányok, mint például a friss gyümölcs biztosítása az iskolák számára, alapvető fontosságúak. Európa iskoláinak nagyobb mértékben kell felelősséget vállalniuk az iskolai sportért és napi testedzésért tekintettel arra, hogy a gyermekek és a fiatalok napjaik nagy részét az iskolában töltik.
<P>
Az európai szintű szabályozás azonban csak a környezetet teremtheti meg az egészséges táplálkozáshoz, és nem követheti el azt a hibát, hogy megtagadja a polgároktól alapvető felelősségüket. Ha hosszú távon egészségesebb Európát akarunk, az Európai Uniónak minden szinten partnereket kell keresnie: a politikai színtéren, az üzleti szektorban és a civil társadalomban egyaránt.
