<CHAPTER ID="016">
A játékok biztonsága (vita)
<SPEAKER ID="145" NAME="Elnök">
A következő napirendi pont a Belső Piaci és Fogyasztóvédelmi Bizottság nevében Thyssen asszony által készített jelentés a játékok biztonságáról szóló európai parlamenti és tanácsi irányelvre irányuló javaslatról - C6-0039/2008 -.
<SPEAKER ID="146" NAME="Marianne Thyssen">
előadó. - (NL) Elnök úr, Biztos úr, Elnök asszony, hölgyeim és uraim, több ízben tanúsítottuk, hogy a Parlament részéről határozottan a magas szintű fogyasztóvédelmet támogatjuk a belső piacon. A többéves fogyasztóvédelmi programban, az állásfoglalásban és a nem biztonságos, főleg kínai játékok visszavonására vonatkozó vitában szenvedélyesen érveltünk a legkisebb és legvédtelenebb fogyasztók, a gyermekek kiemelten kezelt védelme érdekében.
<P>
Az új játékbiztonsági szabályozás előadójaként ezért nagyon örülök, hogy bejelenthetem: a következő néhány nap során valószínűleg lehetővé válik egy új és szigorúbb, a játékok biztonságára vonatkozó irányelv keresztülvitele - amennyiben minden a terv szerint halad.
<P>
Szeretnék köszönetet mondani a Bizottságnak, amiért reagált az új irányelv javaslatával kapcsolatos felhívásunkra. Szintén szeretnék köszönetet mondani a vélemények előadóinak, az árnyékelőadóknak, az elnöknek és a Belső Piaci és Fogyasztóvédelmi Bizottság tagjainak a kiváló együttműködésért, amely lehetővé tette, hogy november 6-án egyhangúlag jóváhagyják a jelentésemet. Továbbá hálával tartozom a Tanácsnak, a Bizottságnak és valamennyi munkatársunknak kitartásáért és elkötelezettségéért, illetve konstruktív hozzáállásáért, amellyel lehetővé tették számunkra, hogy ezt a rendkívül lényeges fogyasztóvédelmi jogszabályt tíz hónap alatt befejezhessük.
<P>
Hölgyeim és uraim, több okból is büszkék lehetünk a munkánkra. A játékbiztonsági előírások kétségkívül egyre jobbak és szigorúbbak, amelyet el is vár tőlünk a közvélemény. Elviekben a rákkeltő, a mutagén és a reprotoxikus anyagok engedélyezett játékalkatrészekben való felhasználása tilos lesz. Emellett szigorúbb szabályok kerülnek bevezetésre az elkerülhetetlen nehézfém-nyomokra vonatkozóan. Ezt nem csupán úgy fogjuk elérni, hogy több típusú anyagra maximális értékeket határozunk meg, hanem jóval szigorúbb határértékeket szabunk az ólom, a kadmium, a higany, a króm (VI) és a szerves ón elkerülhetetlen nyomaira vonatkozóan.
<P>
Egy másik, teljesen új szempont az allergén illatanyagokra vonatkozó előírás, amelynek bizonyosan nem szeretnénk kitenni a gyermekeket. Ez a szempont szintén szigorodik a bizottsági javaslathoz képest; végeredményben pedig nem kevesebb, mint 55 allergén illatanyag kerül betiltásra, és 11 további anyagot csak figyelmeztető címke feltüntetése mellett lehet majd használni. A címkézéstől és más vonatkozó szabályozásoknak megfeleléstől függően valamelyest enyhébb elbírálás alá esnek az oktató célú aroma- és ízlelőjátékok.
<P>
Egy további lényeges pont az esetleges fulladást megelőző előírások javítása, az alapvető biztonsági előírások tisztázása, és az édességekben található játékok teljesen új szabályozása. A figyelmeztetési rendszert is kiterjesztjük és megerősítjük, amely nem csak egyértelműen, a fogyasztó által érthető nyelven lesz feltüntetve, hanem az árusítás helyén is látható lesz; így tehát az elővigyázatosság elve megfelelő helyet kap a szabályozásban.
<P>
Az előírásoknak természetesen nincs értékük, csak ha betartatják őket. Ezt az árukra vonatkozó új intézkedéscsomag új politikájának beépítése, a szigorúbb dokumentációs előírások és a nyomon követhetőségre vonatkozó előírások bevezetése garantálják. Azonban ezeket is nyomon kell követni. Biztos úr, ezért szeretném megkérni Önt a Parlament nevében, hogy amikor az irányelvet figyelemmel kíséri, fordítson különös figyelmet arra, hogy a tagállamok hogyan fejtik ki felügyeleti tevékenységüket, az országhatárokon belül és kívül egyaránt. A maximális megnyugtatásunk végett szeretnénk megerősítést Öntől arról, hogy az új, szigorúbb és harmonizált elveket tovább fejlesztik a játékokra vonatkozó zajszintekre, ezen belül mind a zajcsúcsra, mind a kitartott zajra vonatkozóan, és ugyanezt szeretnénk kérni a csak papírból és kartonból készült könyvekre vonatkozóan, amelyek esetében jelenleg nincs jogbiztonság.
<P>
Végül pedig kifejezetten a harmadik fél általi tanúsítási rendszer ellen döntöttünk azokra a játékokra vonatkozóan, amelyek megfelelnek a szabványoknak. Hosszú vitákat folytattunk ebben a témában, és a többség ellene foglalt állást. Itt szintén szeretnénk a Biztos úr megerősítését, hogy a figyelemmel kísérés során külön figyelmet szentelnek majd ennek a szempontnak. Ezzel tehát várható, hogy a megfelelőség-értékelési eljárásokat is hamarosan kézhez kapjuk.
<SPEAKER ID="147" NAME="Valérie Létard">
a Tanács hivatalban lévő elnöke. - (FR) Elnök úr, Biztos úr, Thyssen asszony, hölgyeim és uraim, az Elnökség örömmel látja, hogy az Európai Parlament a játékok biztonságának ügyét ilyen jelentősnek értékeli, különösen az ünnepek közeledtével. Szükséges, hogy a játékok biztonságáról meg legyünk győződve, mivel ezek a termékek gyermekeknek készülnek.
<P>
Ezen okból kifolyólag a Tanácsnál elsőbbséget élvez a Bizottság javaslata, amelyet 2008 januárja végén nyújtott be. A javaslat célja, hogy a játékok biztonságát növeljük, amellett, hogy megőrizzük szabad mozgásukat a belső piacon. A játékok piaca alkalmazkodóképességéből, innovációs képességéből és struktúrájából kifolyólag különösen érzékeny és összetett. A társjogalkotóknak így meg kellett találni azt a kiegyensúlyozott megközelítést, amely anélkül garantálja a játékok biztonságát, hogy emelné az árakat, és amely nem ró túlságosan nagy kötelezettségeket a jó hírű játékok gyártóira és importőreire.
<P>
Az árakon és az innováción kívül nemrégiben új, lényeges szempontokat is figyelembe vesznek a fogyasztók. A nyilvános vita középpontjában áll a környezet védelme, és az olyan anyagok mellőzése, amelyek bármilyen módon toxikusak, vagy allergiás kockázatot jelentenek. Ez nyilvánvalóvá vált azóta, hogy néhány vállalat úgy döntött, hogy visszavonul a piacról, és visszahívja azon termékeit, amelyek esetlegesen nem teljesen biztonságosak.
<P>
Ennek megfelelően az Európai Unió a 80-as évek óta műszaki harmonizációs megközelítést alkalmaz az áruk belső piaci szabad mozgásának védelme céljából, miközben magas követelményeket állít a biztonsági szintekre vonatkozóan, annak érdekében, hogy csak megfelelő áruk mozoghassanak a piacon. Ezt a megfelelőséget garantálja a CE-címke.
<P>
Az EU-ban forgalomba hozott árucikkek 80%-ához hasonlóan a játékok is a műszaki harmonizációs megközelítés alá esnek, amelyet jól ismert rendszerrel összhangban végeznek. Az európai jogszabályok - ez esetben az új irányelvekre vonatkozó javaslatok - lefektetik azokat az alapvető biztonsági előírásokat, amelyeket szabványokra fordítanak és műszakilag finomítanak. A Bizottság a tagállamokkal együtt lefektet olyan dokumentumokat is, amelyek útmutatást adnak a közösségi jog végrehajtására vonatkozóan.
<P>
Ennek a rendszernek az egésze egészülne ki a javaslat elfogadásával, a társjogalkotók módosításának megfelelően. A játékbiztonság újraértékelése ezen új jogalkotási normáknak megfelelően a társjogalkotóknak e kiemelt terület iránti elkötelezettségét mutatja, mivel ez az említett horizontális rendelkezések első ágazati alkalmazása.
<P>
Az intézmények által tárgyalt szövegben - amelyet a tagállamok nagy többsége támogat, és amely ezért a Tanács számára is elfogadható - nem csupán a piacfelügyeletre, hanem számos alapvető biztonsági előírásra, többek között a játékok potenciális vegyi ártalmának korlátozására vonatkozó javaslatokra is nagyobb hangsúlyt fektetnek.
<P>
A rákkeltő és mérgező anyagokra vonatkozó előírások szigorodtak a társjogalkotók közötti tárgyalások során annak érdekében, hogy ezek az anyagok minimálisra csökkenjenek, vagy teljesen eltűnjenek, különösen valamennyi elérhető játékalkatrészre vonatkozóan; illetve hogy erősítsék a lehetséges reakciókra vonatkozó óvintézkedéseket a szájba vett játékoknál, ami elkerülhetetlen ezen árucikkek fogyasztói esetében.
<P>
Továbbá azok az előírások, amelyek az elzáródás vagy fojtás általi fulladást okozó játékok és játékalkatrészek kockázatának kiiktatását célozzák, szintén egyértelműbbek és erősebbek lettek.
<P>
Ennek megfelelően, annak biztosítása érdekében, hogy a fogyasztók szülei helyes döntést hozhassanak, a játékok lehetséges kockázataira, illetve a minimális és maximális korhatárokra vonatkozó figyelmeztetéseket szintén elérhetővé kell tenni, a vásárlást megelőzően, mindazoknak, akik ilyen termékeket vásárolhatnak, beleértve az internetet is.
<P>
Ami az árucikkek alapvető biztonsági előírásoknak való megfelelését illeti, a közösségi rendszer továbbra is fennáll; ahol pedig létezik európai szabvány, a gyártók maguk ismerhetik el a játékok megfelelőségét, és tüntethetik fel a CE címkét. Nyilvánvaló módon amennyiben ez hibásan történik, valamennyi gazdasági szereplőnek teljesítenie kell a kötelezettségeit a megfelelő szinten az ellátási láncban, a tagállamok piacfelügyeletért felelős hatóságai pedig ellenőrzik a megfelelőséget, vagy büntetik annak elmulasztását.
<P>
Európai szabványok hiányában előírás a harmadik fél általi tanúsítás, amellyel a magas szintű biztonság garantálható. Ez a rendszer nem zárja ki a CE címkével való visszaélés kockázatát, de a piacfelügyeleti hatóságok éberségének és egyre jobb európai szintű együttműködésének köszönhetően a kockázat fokozatosan csökken.
<P>
Végül pedig az elővigyázatosság elve és az új kockázatokhoz való alkalmazkodás képessége: ahol ezeket azonosítják, szintén az irányelv része. A francia elnökség ezért üdvözli az Európai Parlamenttel való konstruktív együttműködést e fontos ügy tárgyalásai során, és háláját fejezi ki a Tanács nevében azon férfiaknak és nőknek, akik a három intézményben hozzájárultak ehhez a pozitív eredményhez, amely lehetővé fogja tenni számunkra, hogy első olvasatkor megállapodásra jussunk.
<SPEAKER ID="148" NAME="Günter Verheugen">
a Bizottság alelnöke. - (DE) Elnök úr, Elnök asszony, hölgyeim és uraim, 2007 második felében szembesültünk egy nagy játékgyártó cég visszahívásaival, amely önként bevonta a hibás termékeit a piacról. Mindazonáltal ez bizonytalanságot eredményezett.
<P>
Annak ellenére, hogy mindannyian tudjuk, hogy senki nem garantálhatja teljes mértékben a mindennap használatos termékek biztonságát, a polgárok helyesen várják el, hogy a gyermekeik békében játszhassanak, és azt is, hogy a játékaik biztonságosak legyenek.
<P>
A játékok biztonságáról szóló 2007. szeptember 26-i állásfoglalásában az Európai Parlament felszólította a Bizottságot, hogy haladéktalanul kezdeményezze a játékbiztonsági irányelv felülvizsgálatát, hatékony és részletes követelményekkel a termékbiztonságra vonatkozóan.
<P>
2008 januárjában a Bizottság benyújtotta javaslatát, és nagyon örülök, hogy ma - csupán tizenegy hónappal ezt követően, és jóval karácsony előtt - rendelkezésünkre áll egy új uniós jogszabály, amely széleskörűen javítja a játékok biztonságát. Őszintén szeretném megköszönni az előadónak, Thyssen asszonynak a sikeres munkáját. Szintén szeretnék köszönetet mondani McCarthy asszonynak hatalmas elhivatottságáért, amelyet az Elnökséggel és a Bizottsággal folytatott konzultációk során tanúsított. Köszönöm a francia elnökségnek a hatalmas lendületet, amellyel ezt a dokumentációt keresztülvitte a Tanácsnál.
<P>
A játékokról szóló új európai irányelv biztonságosabbá teszi a játékokat Európában. Az irányelv azon a gondolaton alapul, hogy a játékok biztonsága valamennyi érintett fél közös felelőssége, különböző fókuszpontokkal.
<P>
Először is, a gazdasági szereplőket, azaz a gyártókat, az importőröket és a kereskedőket kötelezettség terheli. Azonban ezzel együtt a javaslat átfogó szabályokat tartalmaz a felügyeleti hatóságok számára, mind az EU külső határain, mind a tagállamok piacain. Az irányelv természetesen nem oldja fel a felelősség alól a gyermekek gyámjait sem. Nekik szintén felelősségük, hogy a gyermekek biztonságosan játsszanak.
<P>
A játékbiztonsági követelményekre vonatkozó új szabályok szigorúak. Ez különösen érvényes a játékoknál használt vegyi anyagokra, amelyekre vonatkozóan az irányelv teljesen új előírást vezet be. Ez az irányelv világszerte az egyetlen szabályozás, amely kifejezetten betiltja a rákkeltő anyagokat és az olyan anyagokat, amelyek a reprodukciót károsítják, vagy genetikai változásokat okoznak. Ezeket az anyagokat csak akkor lehet használni, ha egyértelműen, tudományos úton bebizonyosodik a biztonságosságuk.
<P>
Az új irányelv rendelkezik világszerte a legalacsonyabb határértékekkel a mérgező anyagokra vonatkozóan, mint például az ólomra és a higanyra. Az allergén illatanyagokat lényegében szintén tiltja az irányelv. Ebben a tekintetben az irányelv még tovább megy, mint a kozmetikumokra vonatkozó szabályozás.
<P>
A vegyi anyagokra vonatkozó fejezet mellett az irányelv tartalmaz néhány további, szigorúbb biztonsági előírást a tervezésre és gyártásra vonatkozóan. Ez különösen azokra a szabályokra vonatkozik, amelyekkel elkerülhető a kis alkatrészek okozta fulladás kockázata, amely komoly veszélyt jelent a gyermekekre, és immár hatékonyabb ellenintézkedést jelent. Első ízben tartalmazza az irányelv a játékokban lévő élelmiszerekre vonatkozó szabályozást is.
<P>
A jövőben a játékgyártóknak nagyobb felelősségük lesz a megfelelőség-értékeléssel kapcsolatban. A gyártóknak átfogó értékelést kell majd végezniük azokról a kockázatokról, amelyeket egy-egy játék hordoz, függetlenül attól, hogy hol gyártották a játékot. Ezt az elemzést alaposan dokumentálniuk kell, és a piacfelügyeleti hatóságok kérésére rendelkezésre kell bocsátaniuk. A játékimportőrök kötelezettségei is szigorodtak. Ez különösen jelentős, mivel a játékok nagy részét importáljuk az Európai Unióba. Az importőröknek le kell ellenőrizniük, hogy a gyártók helyesen végezték-e a megfelelőség-értékelést, és ha szükséges, szúrópróbaszerű vizsgálatokat kell tartaniuk. Az irányelv akkor rendelkezik harmadik fél által végzett kötelező vizsgálatról, ha nem létezik harmonizált európai szabvány. Részletesen megvitattuk a harmadik fél általi tanúsítást, továbbá felmértük az előnyöket és hátrányokat.
<P>
Nem lehet minden egyes játékot bevizsgálni, amelyet piacra dobnak Európában. A szúrópróbaszerű vizsgálat természetesen lehetséges, de költséges. A Bizottság azon a véleményen van, hogy egy független tanúsítványt kibocsátó szervezet vizsgálata olyan költségekhez vezetne, amelyet nem indokolna a megnövekedett biztonság. Ez különösen a kis- és középvállalkozásokra vonatkozik. A Bizottság az irányelv alkalmazásának felülvizsgálatakor külön figyelmet fog fordítani a megfelelőségi vizsgálatok szabályozására. Ezzel kapcsolatban figyelembe fogja venni a tagállamok piacfelügyeletre vonatkozó tapasztalatait, és előterjeszti a jelentését a Parlamentnek. A Bizottság ennek megfelelő nyilatkozatot fog benyújtani a Tanácsnak a jegyzék számára.
<P>
A gazdasági szereplők megnövekedett kötelezettségein kívül az irányelv rendkívül részletesen szabályozza, hogyan kell a tagállamoknak piacfelügyeletet végezniük a belső piaci csomaggal összhangban, ez év júliusától kezdődően. Ez kapcsolódik a külső határokon végzett szabályos vámellenőrzésekhez, és a tagállamokon belüli vizsgálatokra is. A jól működő piacfelügyelet az irányelv rendkívül fontos eleme. Ha a szigorú tervezési és gyártási követelményeket megfelelő módon felügyelik független állami szervezetek, akkor válhat valóvá az európai játékbiztonság elképzelése.
<P>
A jelenlegi szöveg azt példázza, hogy az európai intézmények hogyan képesek rövid idő alatt jó, átfogó, globálisan egyedülálló európai jogszabályozást elindítani. Úgy gondolom, hogy ezzel az irányelvvel jó alapot teremtettünk a biztonságos játékokhoz Európában.
<SPEAKER ID="149" NAME="Anne Ferreira">
a Környezetvédelmi, Közegészségügyi és Élelmiszer-biztonsági Bizottság véleményének előadója. - (FR) Elnök úr, Biztos úr, Miniszter úr, két lényeges alapkérdés vezetett az Európai Parlament játékokra vonatkozó jogszabályozásának felülvizsgálatához: a biztonsági problémát jelentő játékok jelentős száma, amelyeket egy éve vontak be; illetve azok a tanulmányok, amelyek kimutatták a vegyi anyagok káros hatását a gyermekek egészségére.
<P>
Sajnos az a jogszabályozás, amelyet ma kellene elfogadnunk, nem felel meg a kockán forgó ügynek, és én nem osztom az előző felszólalók lelkesedését.
<P>
Sőt mi több, sajnálatosnak tartom, hogy több ponton sem támasztottunk nagyobb igényeket, legfőképpen a vegyi anyagok és az allergén illatanyagok kérdéseiben. Ismétlem: a gyermekek az egyik legsérülékenyebbek a társadalomban, és gyorsan fejlődő szervezetük törékeny.
<P>
A vegyi anyagok különböző szabványai ezt nem veszik figyelembe. Miért csak részben tiltottak a CMR (rákkeltő, mutagén és reprodukciót károsító) vegyi anyagok? Miért nem tiltja az irányelv az endokrin diszruptorokat? Miért került annyi eltérés elfogadásra?
<P>
Szintén sajnálattal vettem a nehézfémek újbóli felvételét. Nem értem, hogyan tiltható a kadmium és az ólom bizonyos cikkekben, és hogyan engedélyezhető a játékokban, amikor tudjuk, hogyan használják őket a gyermekek.
<P>
A második kérdésem a piacfelügyeletre vonatkozik. Az irányelvbe belefoglalt elővigyázatosság elve vonatkozik a tagállamokra, de valójában milyen mértékben hatályos a gyártókra?
<P>
Egy további probléma, hogy a vásárlói tájékoztatás olyan nyelven vagy nyelveken történhet, amelyek érthetőek számukra, de nem tudjuk, hogy a vásárlók anyanyelvükön kapnak majd tájékoztatást, vagy országuk nyelvén. Miért maradtak ilyen pontatlanok a visszaküldésre vagy a bevonásra vonatkozó intézkedések, olyan rendelkezésekkel, amelyek nem igazán hatékonyak sürgős helyzet esetén? Miért kell elvetni a független, harmadik fél által kiállított gyártói tanúsítványra vonatkozó elképzelést?
<P>
A Környezetvédelmi, Közegészségügyi és Élelmiszer-biztonsági Bizottság azok mellett a módosítások mellett szavazott, amelyek jobban figyelembe vették a gyermekek egészségét és biztonságát. Sajnálattal veszem, hogy ez nem talált nagyobb támogatásra.
<SPEAKER ID="150" NAME="David Hammerstein" LANGUAGE="ES">
Valóban igaz, hogy néhány lépést tettünk a játékok biztonságossá tétele felé. Azonban mi úgy gondoljuk, hogy ezek a lépések nagyobbak is lehettek volna. Nem értjük, hogy a játékok hogyan tartalmazhatnak még mindig olyan anyagokat, mint az ólom, a higany és a kadmium. Elszalasztottuk annak a lehetőségét, hogy ezeket az anyagokat betiltsuk, amelyek tovább gyűlnek az európai gyermekek kis testében, számos egészségügyi problémát okozva.
<P>
Emellett szeretnénk ezen irányelv egy másik problémájára is felhívni a figyelmet, mivel az irányelv nem fekteti le a játékok által keltett zaj decibelhatárait. A zaj jelentős ártalom, amely a gyermekeket és a felnőtteket egyaránt érinti, és sok játék túlságosan hangos.
<P>
Felkérem a Bizottságot és a Tanácsot, hogy foglaljon állást ez ügyben, és nyújtsa be a Parlamentnek a zaj határértékeit, amint lehetséges, mivel a zaj is befolyásolja a gyermekeink testi épségét.
<SPEAKER ID="151" NAME="Andreas Schwab">
a PPE-DE képviselőcsoport nevében. - (DE) Elnök úr, Elnök asszony, Verheugen biztos úr, hölgyeim és uraim, először is szeretném őszintén köszönetemet nyilvánítani az Európai Néppárt (Kereszténydemokraták) és az Európai Demokraták képviselőcsoportja előadójának, Thyssen asszonynak. Az utóbbi néhány hónap során Thyssen asszony hatalmas lendülettel szentelte magát ennek a különösen nehéz, és politikailag is vitás dokumentumnak, és nagy sikerrel képviselte az Európai Parlament álláspontját a Bizottsággal és a Tanáccsal folytatott tárgyalások során.
<P>
Verheugen biztos úr, amit Ön az imént a játékokról szóló irányelv lényegeként ismertetett, illetve Thyssen asszony megjegyzéseit is csupán hangsúlyozni tudjuk. A játékokról szóló új irányelv eredményeképpen az Európai Unióban biztonságosabbá válnak majd a játékok. Azonban egy irányelv sem lehet olyan biztonságos, hogy bármilyen visszaélést kizárhatna. Látnunk kell azt, hogy a játékok csupán 14%-át teszik ki mindannak, amivel ma a gyermekek játszanak. A fennmaradó 86%-ot ugyanúgy használják a gyermekek, de ezekre nem terjed ki a játékokról szóló irányelv hatálya. Ezen oknál fogva szeretnénk felhívni a figyelmet a hamis biztonságérzetre, és nagyon gondosan át kell gondolni, hogy például az elemek a jövőben nem lehetnek a játékok részei, és hogy vajon végül valóban szolgálja-e a játékok oktatási célját, ha csak különleges követelményeknek megfelelő árucikkek lehetnek. Nem vitás. A játékok biztonsága a PPE-DE képviselőcsoport számára is elsődleges.
<P>
Mivel számos nézőpontot már említettek, szeretnék most egy pontra reagálni. Az Európai Unió számos tagállamában a könyvek jelentősen hozzájárulnak a gyermekek oktatásához. Ezek a könyvek, különösképpen a kisgyermekeknek szólók, nagy nehézségeknek lesznek kitéve, ha ez az irányelv a jelenlegi formájában lép életbe - nem magából az irányelvből kifolyólag, hanem az irányelv alapját képező műszaki előírások miatt. Ezért, Biztos úr, nagyon hálás lennék, ha felkérné a CEN-t (Európai Szabványügyi Bizottságot) vagy az érintett ágazatot arra, hogy amint lehetséges, alakítsák ki a gyermekkönyvekre vonatkozó különböző vizsgálatok előírásait, valamint a gyermekkönyvek kartonpapírjainak ellenállását oly módon, hogy a jelenleg létező gyermekkönyveket is megtarthassuk a jövőben.
<P>
Szeretném megköszönni az előadó munkáját, és várakozással tekintek a további vita elé.
<SPEAKER ID="153" NAME="Anna Hedh" LANGUAGE="SV">
Szeretnék köszönetet mondani Thyssen asszonynak, kollégáimnak, a Tanácsnak és a Bizottságnak a rendkívül konstruktív együttműködésért. Ahogy Thyssen asszony és számos más képviselőtársam kijelentette, számos területen javítottuk az irányelvet. Számunkra, szociáldemokraták számára, az állandó, magas szintű biztonság volt a legelső célkitűzés. Úgy gondolom, hogy magas szintű biztonságot értünk el anélkül, hogy irreális követelményeket támasztottunk volna az iparággal szemben. Természetesen szerettünk volna tovább lépni néhány kérdésben, de úgy gondolom, hogy a kompromisszum nagyrészt konstruktív szöveget eredményezett.
<P>
Képviselőcsoportunk bizonyos játékokra harmadik fél általi tanúsítást szeretett volna, de nem kaptunk ezzel kapcsolatban támogatást, sem a többi bizottsági csoporttól, sem a Tanácstól, sem a Bizottságtól. Természetesen ez csalódást okozott, de mivel úgy érezzük, hogy az új irányelv ettől eltekintve fejlődést mutat a jelenlegihez képest, támogatni fogjuk a plenáris ülésen. Különösen örülök annak, hogy szigorúbban szabályozzuk a rákkeltő, mutagén és reprodukciót károsító anyagok használatát - amellyel kapcsolatban a Parlament szocialista képviselőcsoportja nem állt készen kompromisszumra.
<P>
A Tanács javaslatához képest most sokkal jobb alapunk van az értékeléshez, és eltávolítottuk a helyettesítés elve alóli kivételeket, amellyel ezen anyagok korlátozott felhasználását érjük majd el. A legveszélyesebb nehézfémekre vonatkozóan felére csökkentettük a migrációs határértékeket, és megtiltottuk használatukat minden olyan alkatrészben, amellyel a gyermekek érintkezhetnek.
<P>
Az elővigyázatosság elve szintén az egyik legjelentősebb előrelépés. Ez az elv most szerepel a cikkben, amely azt jelenti, hogy a piacot felügyelő hatóságok már hivatkozhatnak erre az elvre, ha okuk van feltételezni, hogy egy játék veszélyes, de nem létezik tudományos bizonyíték.
<P>
Elkészítettünk egy jobb leírást arról, hogyan kell a játékokat úgy tervezni, hogy ne okozzanak fulladást. A fulladás az egyik leggyakoribb halálos kimenetelű baleset a játékokkal, és jelentős előrelépésnek tekintjük, hogy egyértelmű szabályok vonatkoznak erre a területre. Üdvözöljük azt, hogy az új irányelv előírja, hogy a játékok ne károsítsák a hallást. A Bizottság ígérete szerint összeállít egy új előírást, és remélem, hogy megtartja a szavát. Az allergén illatanyagokra vonatkozóan szerettünk volna szigorúbb szabályozást, mely szerint valamennyi allergént betiltottunk volna, nagyon különleges esetektől eltekintve. A Parlament ennek ellenére nagyobb mértékben korlátozta a használatukat, mint a Bizottság javaslata, és reméljük, hogy a listát folyamatosan frissítik, ha más allergén illatanyagokat kezdenek használni a játékoknál.
<P>
Üdvözöljük azt is, hogy a figyelmeztetésekre vonatkozó szabályok világosabbá váltak, és hogy többfajta játékon kell majd szerepelnie figyelmeztető szövegnek, mivel máskülönben könnyű volna elfeledkezni a figyelmeztetésről, miután eltávolították a csomagolást. Azokat a figyelmeztetéseket, amelyek fontosak a játék megvásárlásánál, szintén láthatóvá kell tenni a vásárló számára, függetlenül attól, hogy a játékot üzletből vagy az interneten keresztül vásárolják.
<P>
Remélem, hogy az e heti szavazást követően csomagolhatunk, és a jövőben biztosak lehetünk abban, hogy biztonságosabb játékok kerülnek a karácsonyfa alá. Köszönöm.
<SPEAKER ID="154" NAME="Karin Riis-Jørgensen" LANGUAGE="DA">
Elnök úr, először is szeretném őszinte köszönetemet nyilvánítani az előadónknak, Thyssen asszonynak a játékokról szóló irányelvvel kapcsolatban. Marianne, rendkívül hatékony és szakmai munkát végzett. Szintén szeretnék köszönetet mondani a Tanácsnak, és a mi lányunknak a francia elnökségben. Szép munka volt! Köszönetet mondok a Bizottságnak is a rugalmasságáért, hogy rendkívül gyorsan talált közös nevezőt a ma elénk terjesztett szöveghez.
<P>
A játékokról szóló irányelv előkészítésének teljes folyamata rendkívül tanulságos volt, nekem és a ma este itt jelenlévő kollégáimnak egyaránt. Abból kiindulva, hogy valamennyi vegyi anyagot és illatanyagot be kellene tiltani, eljutottunk odáig, hogy megtudjuk: semmi sem fekete vagy fehér. Jobban tisztában vagyok azzal, hogy mi lehetséges, és másfelől mi teszi lehetetlenné a játékok előállítását. Ezért az volt a kiindulópontom az irányelvvel való munkában, hogy szigorúan, ugyanakkor természetesen tisztességesen kell eljárni. Azt gondolom, hogy az előttünk lévő javaslat rendkívül ésszerű. Számottevő előrelépések történtek a játékokra vonatkozó jelenlegi szabályozásban, bár ezek a szabályok 1988-ra nyúlnak vissza. Azt hiszem, hogy kompromisszumra jutottunk a Tanáccsal és a Bizottsággal, amely azt jelenti, hogy elégedettek lehetünk, és ami még fontosabb, hogy a gyermekek továbbra is játszhatnak, a gyártók pedig továbbra is gyárthatnak játékokat, de biztonságos játékokat.
<P>
Az új javaslatban foglalt jelentős előrelépések közül szeretném kiemelni azt, hogy immár világos szabályok vonatkoznak a vegyi anyagok és az illatanyagok alkalmazására. Lényeges, hogy tisztáztuk, mely anyagokat lehet felhasználni, mivel vannak köztük endokrin diszruptorok, rákkeltő és allergén anyagok. Azonban nem szabad betiltani valamennyi vegyi anyagot, ha ez az egészség szempontjából nem szükséges, mivel ezzel megakadályoznánk például a gyermekkerékpárok előállítását. Igen, jól hallották. Ha betiltanánk valamennyi vegyi anyagot, akkor nem lehetne abroncsot tenni a gyermekkerékpárokra, és ezt bizonyosan nem akarhatjuk. Ezért ismétlem: szigorúnak, de igazságosnak kell lennünk.
<P>
Szeretném megemlíteni a háromoldalú egyeztetést, amely során nem tudtunk megállapodásra jutni a zajra, a könyvekre, illetve a harmadik fél általi tanúsításra vonatkozó jogalappal kapcsolatban. Ezért várakozással tekintek az elé, Biztos úr, hogy a Bizottság e három ügyre vonatkozó, rendkívül egyértelmű megállapításait át fogják-e vinni, és a Parlamentben szintén nyomon fogjuk követni. Remélem, hogy egyértelmű többséget érünk el e Házban csütörtökön, amely elé várakozással tekintek.
<SPEAKER ID="155" NAME="Heide Rühle" LANGUAGE="DE">
Elnök úr, én szintén szeretnék köszönetet mondani az előadónak és kollégáimnak. Azonban képviselőcsoportunk fájlalja, hogy ezt a munkát hatalmas időnyomás alatt kellett végeznünk. Különösen azt fájlaljuk, hogy nem került sor megfelelő első olvasatra a Parlamentben, amelyen a többi, az irányelven dolgozó bizottság, például a Környezetvédelmi, Közegészségügyi és Élelmiszer-biztonsági Bizottság, illetve az Ipari, Kutatási és Energiaügyi Bizottság lehetőséget kapott volna a felszólalásra. Így tehát a bizottságokat gyakorlatilag kizárták a döntésből. Ezt demokratikus deficitként értékelem, amelyet a Parlament feladatának kell tekinteni. A jelenlegi, az első olvasatra vonatkozó iránymutatásoknál világosabbakra van szükség.
<P>
Ha számba veszem az elért pozitívumokat, azt kell mondanom, hogy általánosságban jelentős fejlődést értünk el. Ismét tökéletesítettük a Bizottság jelentését, és az eredmények, amelyeket az első olvasat során kitűztünk, sok esetben nagyon jók. Mindazonáltal ezen okokból is szükség lett volna egy megfelelő eljárás véghezvitelére.
<P>
Különösen három területen mutatkoznak hiányosságok, amelyeket szeretnék tisztázni. Az első hiányosság a független tanúsító általi tanúsítvány kérdésköre. Maximálisan hajlandóak lettünk volna további kompromisszumokra ezen a területen, például azzal, hogy a többször a RAPEX-en jelentett vállalkozásokat különleges tanúsítvány megszerzésére kötelezzük. Ebben az összefüggésben készek lettünk volna további vizsgálatokra és tárgyalásokra, illetve kompromisszumokra, de ez ügyben egyáltalán nem került sor vitára a Bizottsággal és a Tanáccsal. Ezt rendkívül sajnálatosnak tartom, mivel úgy gondolom, hogy kedvező hatással lett volna a játékok biztonságára, ha elértük volna a harmadik fél általi tanúsítást, legalább bizonyos játékokra vonatkozóan.
<P>
Egy másik probléma - amelyet Schwab úr már felvetett -, hogy más területeken ezzel szemben túlságosan óvatosak vagyunk. Egyetlen olyan esetről sem tudok, amely során egy gyermek megfulladt vagy más sérülést szenvedett egy kartonból készült képeskönyv miatt. Ezért nem értem, hogy a kartonból készült képeskönyvek miért esnek a játékok kategóriájába, és miért vonatkoznak rájuk különleges eljárások az Európai Szabványügyi Bizottságnál. Ez érthetetlen. Előnyös lett volna, ha úgy döntünk, hogy a kartonból készült képeskönyveket nem vonjuk be az irányelvbe - amelyet éppenséggel az egész bizottság támogatott volna. Ez helyes döntés lett volna.
<P>
Azt gondolom, hogy a kevés idő miatt a CMR-anyagok területén, amelyek körébe tartoznak a rákkeltő anyagok, bizonyos helyeken nem elég egyértelmű a szöveg. Ez esetben szintén be fogunk nyújtani módosító indítványt, hogy ismételten tisztázzuk, melyik irány felé kell haladnunk.
<P>
Szeretném megismételni: jobb munkát végezhettünk volna, ha több idő állt volna rendelkezésünkre, és ha a többi bizottságot is be lehetett volna vonni.
<SPEAKER ID="156" NAME="Seán Ó Neachtain" LANGUAGE="GA">
Elnök úr, a karácsonyi időszak a legforgalmasabb a játékkereskedelem és a játékgyártók számára. Furcsa, hogy a gyermekeink, a közösségünk legsérülékenyebb tagjai vannak gyakran veszélynek kitéve a nem megfelelő minőségű termékek miatt. Ezek a termékek nagyon messziről érkeznek, és gyakran nem tudjuk, hogyan gyártják őket és mit tartalmaznak.
<P>
Több mint 22 millió játékot vittek vissza világszerte az elmúlt öt év során. Hazámban, Írországban 120 000 játékot vittek vissza ezen időszakban.
<P>
Aggodalomra ad okot, hogy az Írországban eladott játékok messziről érkeznek, és bizonytalan a minőségük. Ezt meg kell állítani. Ez az irányelv előrelépést, de csupán a kezdetet jelenti. Folytatnunk kell, és meg kell bizonyosodnunk arról, hogy ezek a termékek biztonságosak.
<SPEAKER ID="157" NAME="Eva-Britt Svensson" LANGUAGE="SV">
Időnként újra hallunk olyan termékekről, amelyeket bevonnak, mert veszélyesek a gyermekeink számára. Hogy a svéd játékpiaci helyzetet megnézzük, a svéd baloldali pártból kollégám és én 17 különböző, véletlenszerűen kiválasztott játékot vásároltunk Stockholmban, majd felkértünk egy laboratóriumot a vizsgálatukra. Az egyik játék előírásnak nem megfelelő mennyiségű ólmot tartalmazott, és másik öt játék bróm gyúlásgátlót tartalmazott. Ez természetesen teljesen elfogadhatatlan. A példa azt mutatja, hogy jobb szabályozás szükséges, de jobb ellenőrzés is. Az új játékokat kötelező, független tesztelésnek kellene alávetni.
<P>
A gyermekek, amint azt tudjuk, fantáziadúsak és találékonyak, és nem csupán úgy használják a játékokat, ahogyan a gyártók azt elképzelik. Nagyon nehéz, csaknem lehetetlen előre megjósolni, hogyan használnak majd egy-egy játékot a gyermekek. Ezért a szabályozásnak vonatkoznia kell a törött játékokra is, mivel néhány veszélyes anyag ilyen úton szabadul fel. A gyermekek biztonsága és védelme vitán felül áll. Nincs lehetőség kompromisszumra ebben. Üdvözlöm az irányelvet, de az Egységes Európai Baloldal/az Északi Zöld Baloldal Képviselőcsoportja szeretett volna tovább lépni, azzal, hogy teljesen betiltja az allergiát kiváltó anyagokat, a rákkeltő, mutagén és reprotoxikus anyagokat. A gyermekek biztonsága fontosabb a rövidtávú gazdasági előnyöknél. Köszönöm.
<SPEAKER ID="158" NAME="Hélène Goudin" LANGUAGE="SV">
Számomra és sok ma itt jelenlévő számára nyilvánvaló, hogy a játékoknak biztonságosnak kell lenniük, mivel a kisgyermekek nem tudják elolvasni a figyelmeztető feliratokat, vagy felmérni a felmerülő kockázatokat. A termékeknek nem kellene olyan vegyi anyagokat sem tartalmazni, amelyek károsak az egészségre. A Júniusi Lista ezért azon a véleményen van, hogy a jelenlegi jogszabályozás korszerűsítése ezen a területen örvendetes, de ugyanakkor szeretnék figyelmeztetni a rosszul leplezett protekcionizmusra. A játékoknak meg kell felelniük a biztonsági előírásoknak, hogy az Unióba importálhatók és eladhatók legyenek, függetlenül attól, hogy az EU-ban vagy Ázsiában gyártották-e azokat. Köszönöm.
<SPEAKER ID="159" NAME="Zita Pleštinská" AFFILIATION="PPE-DE">
- (SK) Hölgyeim és uraim, ez a vita a karácsony előtti időszakban került napirendre, amikor a játékok helyet kapnak valamennyi karácsonyi ajándék között.
<P>
A szülőknek és a nevelőknek nyugodtnak kell lenniük afelől, hogy az európai piacon értékesített játékok megfelelnek a szigorú biztonsági előírásoknak, és a gyermekeket, mint a legvédtelenebb fogyasztókat, a lehető legjobban védeni kell. A legnagyobb játékgyártó, a MATTEL problémái ráirányították a közvélemény figyelmét a Belső Piaci és Fogyasztóvédelmi Bizottság programjának fontosságára. Több mint egy év eltelt azóta, hogy az Európai Parlament elfogadta a termékek, különösen a játékok biztonságáról szóló nyilatkozatot, amely elindította a 2008 márciusában jóváhagyott termékbiztonsági intézkedéscsomaggal kapcsolatos munkát.
<P>
Hálás vagyok azért, hogy az előadó figyelembe vette a termékbiztonsági csomaggal kapcsolatos kompromisszumot a termékek piaci bevezetésére vonatkozóan, amelyen többek között én is dolgoztam, mint az Európai Néppárt (Kereszténydemokraták) és az Európai Demokraták Képviselőcsoportjának egyik előadója. Az irányelv tükrözi az elmúlt 20 év tudományos eredményeit, és tiltja a veszélyes anyagok felhasználását a játékoknál. A gyártóknak világosan meg kell határozniuk azokat az allergéneket, amelyek ártalmasak a három év alatti gyermekekre. A gyártóknak figyelmeztetéseket kell elhelyezniük a játékokon, látható és megfelelő módon, olyan nyelven, amelyet a fogyasztók értenek. Az irányelv tartalmazza a CE-jelölés feltüntetésére vonatkozó szabályozást, amely látható folyománya a megfelelőségi vizsgálatok teljes folyamatának irányelvbe foglalásának, tágabb értelemben.
<P>
Azzal, hogy a gyártó feltünteti a CE-jelölést a játékon, elismeri, hogy az olyan termék, amely valamennyi hatályban lévő követelménynek megfelel, illetve hogy teljes felelősséget vállal érte. Ugyanez a felelősség vonatkozik az ellátási lánc valamennyi tagjára, amelyen a piaci felügyelő szervek minőségellenőrzést fognak végezni, és meggyőződnek arról, hogy az értékesített termékek teljes mértékben megfelelnek a magas szintű biztonsági követelményeknek.
<P>
Szeretném kiemelni Marianne Thyssen munkáját, akinek sikerült első olvasatkor megállapodásra jutni. Határozottan úgy vélem, hogy a most elért kompromisszum magasabb szintű játékbiztonságot fog jelenteni, és ugyanakkor nem fogja korlátozni a főleg kis- és középméretű játékgyártók tevékenységét.
<SPEAKER ID="160" NAME="Evelyne Gebhardt" AFFILIATION="PSE">
- (DE) Elnök úr, rákkeltő vegyi anyagok a gyermekek csörgőjében? Ólom a játékautókban? Plüssjátékok, amelyek allergiát okoznak? A szülőknek van alapjuk az aggodalomra, ami a gyermekeik játékának biztonságát illeti.
<P>
Ezért létfontosságú volt, hogy az előző irányelvet, amely több mint 20 éves volt, egy modern szabályozás váltsa fel, amely tükrözi a legújabb eredményeket. Szükség volt erre a gyermekeink egészsége és biztonsága érdekében. Sikerült előrelépnünk, aminek nagyon örülök, mivel magasabb szintű védelmet értünk el. Ezzel szigorodtak a szabályok az olyan anyagokra vonatkozóan, amelyek rákkeltők, mutagének, vagy reprodukciót károsítók. Látható és egyértelműen megfogalmazott figyelmeztetések mutatják a szülőknek, hogy a játékok milyen körülmények között lehetnek veszélyesek. Emellett sikerült megfelelnünk annak a kihívásnak, hogy betiltsuk sok olyan illatanyag alkalmazását a játékoknál, amelyek az allergia terjedéséért felelősek. Mindez sikertörténet, amelyet az Európai Parlament a többi intézménnyel, a Tanáccsal és a Bizottsággal együtt ért el.
<P>
Azonban van egy üröm az örömben: szerettünk volna független vizsgálatot végző intézmények általi tanúsítást is, hogy valóban nyugodtak lehessünk. Nem elég, hogy a játék az üzletbe kerül, és szúrópróbaszerű vizsgálatnak vetik alá. Nem, szükség lenne egy sokkal következetesebb eljárásra ezzel kapcsolatban. Valójában azt kellene tennünk, amit a személygépkocsikkal kapcsolatban. Nem mi magunk tanúsítjuk, hogy az autónk alkalmas az üzemre. Szükség lenne egy játékokat vizsgáló TÜV-re - és ennek ugyanolyan magától értetődőnek kellene lennie, mint a személygépkocsikat vizsgáló TÜV-nek.
<P>
Az Európai Bizottság ezt nem akarta, a Miniszterek Tanácsa ezt nem akarta, a konzervatívok és a liberálisok többsége ezt nem akarta. Rendkívül sajnálatosnak tartom, hogy ezidáig nem sikerült ezt végrehajtanunk, de csütörtökön szavazni fogunk egy módosításról. Talán mindezektől függetlenül sikerül majd előrelépnünk.
<SPEAKER ID="161" NAME="Zuzana Roithová" AFFILIATION="PPE-DE">
- (CS) Tavaly szeptemberben a YouTube-on és más fórumokon is figyelmeztettem a veszélyes játékok egyre növekvő előfordulására, és ígéretet tettem arra, hogy a Parlament lépéseket fog tenni ebben, hogy karácsonyra a piac biztonságosabbá váljon. Sok újságíró kifigurázta ezt, mások viszont megértették az ügy célját. Olyan hatalmas vizsgálati hullám indult el, hogy karácsonyra több millió veszélyes játékot vontak vissza a piacról. Még karácsony előtt is. Nagyra értékelem azt, hogy az Európai Bizottság gyorsan válaszolt a kérésünkre, és új, szigorúbb irányelvet terjesztett elő. Szintén rendkívül nagyra értékelem Thyssen asszony hatékony munkáját. Természetesen meg szeretném említeni a francia elnökség rugalmasságát is.
<P>
Az irányelv reagál a mesterségesen előállított anyagok új fejlesztéseire, és többek között a gyermekek fizikai károsodására vonatkozó eredményekre is. Ezért szigorúbban jár el a gyártókkal szemben, miközben több hatáskört biztosít a megfigyelő szerveknek. Rendkívül fontosnak tartom, hogy az irányelv növeli, azaz inkább áthárítja a jogi felelősséget az importőrökre. Végeredményben a fő probléma nem az európai gyártókra, hanem az importtermékekre vonatkozik. Az esetek 80%-a Kínából származó játékokkal kapcsolatos. Szintén határozott véleményem, hogy jövő ilyenkor, azaz még mielőtt az irányelv hatályba lép, az importőrök már rendkívül gondosan fognak - kínai vagy más nemzetiségű - gyárakat választani, amelyektől játékokat importálnak Európába. Emellett csak olyan gyártókat fognak választani, akik megfelelnek az európai követelményeknek. Bárcsak ugyanezt lehetne elérni más termékekkel kapcsolatban.
<P>
Ma délután ismét találkozóm volt cseh játékgyártókkal, és el kell mondanom, hogy örömmel üdvözölték ezt az irányelvet, és a szabványok harmonizációját. Természetesen szeretnék a gyártók, ha a Parlament növelné az akkreditált vizsgálószervek jogi felelősségét. Mindezt azért, mert néha a fizetett vizsgálatok ellenére a felügyelők bizonyos hiányosságokat tárnak fel. A kisebb gyártók számára a vizsgálatok nem elhanyagolható költségei így pénzkidobást jelentenek.
<P>
Szeretném arra is felhívni a Ház figyelmét, hogyan játszható ki az irányelv - nem csupán a jelenlegi, hanem valószínűleg az e héten elfogadásra kerülő is. Bár valóban nem lesz lehetséges feltüntetni azt, hogy "ez nem játék”, olyan termékeken, amelyek játéknak tűnnek, a gyártók sajnos "dekorációként” fogják feltüntetni a játékokat. Ez az irányelv tehát csupán az első lépés, és még mindig sok munkára van szükség.
<SPEAKER ID="162" NAME="Arlene McCarthy" AFFILIATION="PSE">
Elnök úr, világos, hogy a tavalyi, karácsony előtti játékbiztonsági riadalmat és bevonásokat követően a jelenlegi, 1988-ban szövegezett játékbiztonsági szabályozás nem tud megbirkózni a gyermekek biztonságát veszélyeztető új kockázatokkal. Húsz év elteltével az EU-ban a játékok 80%-a, hazámban pedig 95%-a harmadik országból importált, elsősorban Kínából. Húsz év elteltével többet tudunk bizonyos vegyi anyagok kockázatairól és veszélyeiről. Húsz év elteltével a játékok tervezése megváltozott: néhány játék erős mágnest, több elektronikus alkatrészt tartalmaz, lézert használ, és több zajt bocsát ki. Ezért történhetett, hogy a játékbiztonsági riadalom és a bevonások ráébresztették Európát arra, hogy radikálisan felülvizsgálja, korszerűsítse és megerősítse a játékbiztonsági szabályozás normáit.
<P>
Az új jogszabály jobban megnyugtatja majd a szülőket, hogy a polcokon található játékok biztonságosabbak. Nem biztonságosak, hanem biztonságosabbak. Nem csak a gyártók, hanem az importőrök is felelősek lesznek azért, hogy meggyőződjenek az Európába behozott játékok új előírásoknak való megfelelőségéről. Tény, hogy a gyártóknak tilos olyan káros anyagokat alkalmazni a játékokban, mint az ólom, a CMR-anyagok, és az olyan illatanyagok, amelyek allergiát okoznak, vagy váltanak ki a gyermekekben.
<P>
Szigorítottuk a fojtási és fulladási kockázatra vonatkozó szabályokat is. Egyértelmű és hatékonyabb figyelmeztető szövegeket vezettünk be a játékokon. A szabályozás azonban csak úgy fog működni, ha betartatják. Ezért előnyös, hogy az irányelv nagyobb erőt biztosít a 27 tagállam végrehajtó testületeinek, amelyek követelhetik valamennyi szükséges adatot az ellátási lánc bármely tagjától, és ahol szükséges, helyszíni ellenőrzéseket folytathatnak. Emellett az Unió valamennyi végrehajtó testülete törvény szerint köteles együttműködni, és információt megosztani, a nem biztonságos játékok kockázatának csökkentése érdekében.
<P>
Szeretnék tehát gratulálni Thyssen asszonynak. A Bizottsággal és a francia elnökséggel való jó együttműködésnek köszönhetően három dolgot értünk el. Betartottuk a tavalyi parlamenti állásfoglalás határidejét, és 2008 karácsonya előtt szavazunk az új játékbiztonsági szabályozásról. Úgy gondolom, hogy nem eredményezne jobb jogszabályozást, ha tovább várnánk. Megnyugtathatjuk a szülőket, hogy az Európai Unióban értékesített játékok a jövőben biztonságosabbak lesznek, és határozottan jelezzük ma a gyártóknak, márkatulajdonosoknak és importőröknek, hogy meg kell felelniük a magas biztonsági normáknak, vagy termékeiknek nem lesz helye a termékeiknek a polcokon.
<P>
Ha megszavazzuk ezt a jogszabályt, egyértelműen kijelentjük, hogy nem vagyunk hajlandóak mérgező játékokat és veszélyes játékokat megtűrni Európában.
<SPEAKER ID="163" NAME="Emmanouil Angelakas" AFFILIATION="PPE-DE">
- (EL) Elnök úr, Biztos úr, először is szeretnék gratulálni az előadónak kivételes munkájáért ezen a nehéz és kényes ügyön, amely a játékok biztonsága. Thyssen asszony módszeresen dolgozott a Tanáccsal, a francia elnökséggel és a Belső Piaci és Fogyasztóvédelmi Bizottsággal való megbeszélések során. Számos kompromisszumot kötött annak érdekében, hogy olyan végleges szöveget kapjunk, amely elősegíti a játékok biztonságát, ugyanakkor egyensúlyba hozza a fogyasztóvédelmet és a játékgyártók életképességét. Az 1988-as irányelv lehetséges, hogy húsz évig megfelelt az elvárásoknak, és gondoskodott a játékok biztonságának magas szintjéről, de sürgősen felülvizsgálatra és korszerűsítésre szorul, mivel már új típusú játékok és új nyersanyagok vannak a piacon, és gyárakat létesülnek az Európai Unión kívül.
<P>
Az alapvető cél az volt, hogy a gyermekeknek a lehető legjobb védelmet nyújtsunk, a szülőknek nagyobb garanciát arra, hogy azok a játékok, amelyeket megvásárolnak gyermekeiknek, megfelelnek a magas biztonsági előírásoknak, és azokra a gyártókra pedig szigorúbb büntetések vonatkoznak, akik nem felelnek meg a kérdéses követelményeknek. Úgy gondolom, hogy több kérdésben előrelépés történt, mint például a játékokban használt rákkeltő anyagok betiltásában, amely megalapozottan adott aggodalomra okot a gyermekek egészsége tekintetében; a nehézfémek, például a kadmium és az ólom fokozatos csökkentésében a játékgyártásban; az aromás és allergén anyagok listájának csökkentésében; az ételekben található játékok külön címkézésében; illetve valamennyi játékgyártóra vonatkozó szigorúbb biztonsági előírásokban.
<P>
Zárásképpen szeretném leszögezni, hogy a felelősség több formájában létezik a játékbiztonsági ágazatban, és éppen ezért kell biztosítani az importőröknek és a forgalmazóknak, hogy a játékok megfelelnek az előírásoknak. Úgy gondolom, hogy valamennyi érdekelt fél, különösen a fogyasztói szervezetek használni fogják a rendelkezésre álló ellenőrző eljárásokat, hogy szigorúan figyelemmel kövessék az új irányelv alkalmazását. Ma nagy lépést tettünk előre, és biztos vagyok abban, hogy a jövőben ezt még több követi.
<SPEAKER ID="164" NAME="Christel Schaldemose" AFFILIATION="PSE">
- (DA) Elnök úr, a jelenlegi állás szerint a játékokra vonatkozó javaslat azt fogja jelenteni, hogy két vagy négy éven belül az európai gyermekek sokkal biztonságosabb játékokkal tudnak majd játszani, mint ma. Ez helyes dolog, de szükséges is, ezért tehát teljes mértékben támogatom a javaslatot. Szükséges és jó dolog, hogy a jelenlegi szinthez képest javítottunk a biztonságon. Ezenkívül viszont azt is gondolom, hogy azonban elszalasztunk egy lehetőséget arra, hogy nem csak javítsuk, hanem sokkal jobbá tegyük gyermekeink helyzetét. Sokan beszéltek már a javaslat problémáiról, tehát én egyetlen dologra szeretnék összpontosítani, az illatanyagok kérdésére.
<P>
A játékokban megtalálható illatok és illatosítók véleményem szerint problémásak. Tisztában vagyok azzal, hogy az elvégzett munka azt eredményezte, hogy kiegészítettük a tiltott illatanyagok listáját, de nem gondolom, hogy elég csupán a lista kiegészítése. Úgy gondolom, hogy kifejezett tilalmat kell bevezetni. Ha valaki allergiás a diófélékre, elkerülheti a fogyasztásukat. Ha valaki allergiás a nikkelre, elkerülheti a nikkeltartalmú termékek használatát. De ha valaki allergiás lesz az illatokra és illatanyagokra, akkor nehezen tud közterületeken tartózkodni, mivel nem tudja megakadályozni a használatukat. Ezért egész egyszerűen azt gondolom, hogy ezen a ponton szigorúbbnak kellett volna lennünk, és gyermekeink érdekében kifejezett tiltást kellett volna bevezetni az illatanyagokra. Az illatanyagok szükségtelenek a gyermekek számára és a játék számára. Ha meg akarjuk tanítani, milyen illatúak a virágok vagy a gyümölcsök, jobb megvenni a természetes árucikket.
<P>
Ezt leszögezve tehát a javaslat természetesen kifejezett haladást jelent a jelenlegi helyzethez képest, és nagyon jó dolog, hogy szigorítottuk a piacfelügyeletre és a tagállamok felelősségére vonatkozó szabályokon is. Ezért úgy gondolom, hogy ma a Parlament kifejezetten egyértelmű üzenetet küld a tagállamoknak. Nem hangsúlyozhatjuk eléggé, hogy a tagállamoké a felelősség, és hogy a jelenlegi gyakorlatnál jobban figyelemmel kell kísérniük a piacot. Ragaszkodnunk kell ahhoz, hogy a piac figyelemmel kísérése érdekében több anyagi és más forrást használjanak fel, amely lehetővé fogja tenni azt is, hogy az új, szigorú szabályok valóban hatékonyan működhessenek.
<SPEAKER ID="165" NAME="Colm Burke" AFFILIATION="PPE-DE">
Elnök úr, üdvözlöm a háromoldalú tárgyalások eredményét, és úgy gondolom, hogy a szavazásra kerülő szöveg kiegyensúlyozott és pozitív kicsengésű mindenki számára.
<P>
A játékok biztonsága most és az év más időszakaiban is rendkívüli jelentőségű, mivel a gyermekeink egészsége és biztonsága forog kockán. Üdvözlöm a jelenlegi javaslat új, szigorú intézkedéseit, úgy, mint a CMR-anyagok és az allergén illatanyagok betiltását.
<P>
Szintén üdvözlöm a javaslat kiegyensúlyozott jellegét. Több mint 2000 játékgyártó létezik az EU-ban. A nagy többségük rendkívül ügyel arra, hogy a piacra dobott termékük biztonságos legyen. Nekik nem kellene megsínyleni a helyzetet, mert a kisebbség alacsony minőséget állít elő, vagy, mert néhány importőr és forgalmazó alacsony minőséget nyújt.
<P>
A legutóbbi riasztó történetek megmutatták, hogy nem kell túlreagálni és teljesen betiltani néhány játékot, hanem meg kell győződni arról, hogy a már hatályban lévő szabályozást jobban betartsák. Úgy gondolom, hogy ez a szöveg egyensúlyt mutat, és ezért szeretném elismerni kollégám, Thyssen asszony és mindazok munkáját, akik ezt az irányelvet sikeressé tették.
<SPEAKER ID="166" NAME="Hiltrud Breyer" AFFILIATION="Verts/ALE">
- (DE) Elnök úr, a mérgező játékok nem a gyermekek kezébe valók, és egyikünk sem akar mérgező játékokat tenni a karácsonyfa alá. Azonban a Bizottság csupán bátortalan erőfeszítést tett a játékokról szóló uniós irányelv érdekében, és sajnálatos módon nem javult e kompromisszum által.
<P>
Az a szándék, hogy ne csapjuk be magunkat a veszélyes vegyi anyagok biztonságosságával, mivel hatalmas foghíjak vannak e kompromisszumon belül, például mivel a mérgező nehézfémek nem kerültek egyértelműen tiltásra. Megmagyarázhatatlan az, hogy miért engedélyezhető még mindig a kadmium és az ólom a gyermekjátékokban. Ugyanez vonatkozik a krómra, a higanyra és a cinkre. Ezek nem a gyermekek kezébe valók, még egészen kis mennyiségben sem. Ezzel tehát, Verheugen úr, porhintés volt, amikor az utolsó visszahívás idején azt állította, hogy az ólom tiltott anyag a gyermekjátékokban.
<P>
A kompromisszum megengedi a rendkívül kockázatos anyagok nagyobb határértékeit, bár a Bizottság szándékához képest feleakkora mértékben. Csupán az egyértelmű tiltás vezet biztonsághoz. Sajnos az Európai Unió kikerülte a felelősséget a gyermekek egyértelmű védelme érdekében.
<P>
Ugyanez vonatkozik az allergén illatanyagokra. Ez esetben nem sikerült betiltanunk valamennyi allergén illatanyagot, ahogy azt javasoltuk a Környezetvédelmi, Közegészségügyi és Élelmiszer-biztonsági Bizottságban. A zajra vonatkozó határértékek szintén csalódásra adnak okot, mivel nem született megállapodás egyértelmű célkitűzésről ezzel kapcsolatban.
<SPEAKER ID="167" NAME="Jacques Toubon" AFFILIATION="PPE-DE">
- (FR) Elnök úr, hölgyeim és uraim, szeretném hangsúlyozni az ügy kapcsán, hogy mennyire hatékonyan reagálnak a közösségi intézmények polgártársaink problémáinak eredményes megoldása érdekében.
<P>
2007 nyarán történt számos botrány. A Parlament felszólított az intézkedésekre. A Bizottság erőfeszítéseket tett ennek érdekében, és ma abban a helyzetben vagyunk, hogy elfogadjuk a játékok biztonságáról szóló irányelvet, amely jelentős előrelépést jelent.
<P>
Természetesen ez elsősorban - és ezt szeretném hangsúlyozni - az előadónak és az elvégzett munkának köszönhető, amely a kezdetben ellentmondó álláspontokat összhangba hozta. Ma rendelkezésünkre áll egy hatékony és kiegyensúlyozott szöveg, amely például azt is lehetővé teszi - amelynek elkötelezte magát a Bizottság -, hogy felülvizsgáljuk a gyermekkönyvekre vonatkozó előírást, és az irányelv kiegyensúlyozott módon kezeli a számos játékban lévő illatanyagokat is.
<P>
Ez az európaiak az európaiakért elv szerinti jogszabályozás tökéletes példája, és ki kell jelentenem, hogy e Ház jelentős szerepet játszott benne.
<SPEAKER ID="168" NAME="Günter Verheugen">
a Bizottság alelnöke. - (DE) Elnök úr, hölgyeim és uraim, szeretném áttekinteni azt a néhány problémakört, amely e vita során releváns volt.
<P>
Először is, a vegyi anyagok témájával kapcsolatban, az itt lefektetett követelmények nem lehetnek a jelenleginél szigorúbbak. Nem lehetséges a vegyi anyagok teljes betiltása, mivel nyomokban a természetben is előfordulnak. Breyer asszony, nem akadályozhatom meg, hogy a természeti törvényeket figyelmen kívül hagyja, de amit Ön tesz, az felelőtlen félelemkeltés. Ezt határozottan le kell szögeznem. Ön azt a látszatot kelti, hogy az európai jogalkotók mérgező játékokat adnak a gyermekek kezébe, amikor épp az ellenkezője igaz. Határozottan visszautasítom a hozzászólásában rejlő gyanúsítást.
<P>
Amit itt véghezvittünk, példátlan. Általánosságban az a szabály, itt e Házban és máshol is, hogy egy-egy vegyi anyagot akkor tiltanak be, ha bebizonyosodott, hogy káros. Ez esetben fordítva történt: vegyi anyagok kerültek tiltásra, és csak akkor kerülnek engedélyezésre, ha egyértelműen bizonyítható, hogy biztonságosak. Szeretném megtudni, hogy még milyen lépés lett volna elvárható. Az itt véghezvitteken kívül nem tehetünk többet, és bárki, aki azt a látszatot kelti, hogy amit tettünk, nem nyújt megfelelő védelmet a gyermekek számára, az - sajnálattal közlöm - szándékosan félrevezeti az európai közvéleményt. Nem tudom elképzelni, miért tenné ezt bárki.
<P>
A zajra vonatkozó megjegyzéseik - miszerint a játékok természetesen nem okozhatnak halláskárosodást - valóban helyesek: ezért tartalmazza az irányelv az erre vonatkozó szabályokat. A határértékeket, más szóval a decibelszinteket az európai jogalkotás rendje szerint állapították meg: a játékokra vonatkozó irányelv sem tér el e tekintetben. A műszaki szabályozások a szabványosítás részeként lettek lefektetve, és ugyanez igaz itt is. A decibelszintek ezért a szabványosítás során lesznek lefektetve, és az irányelv biztosítja ennek jogalapját.
<P>
A könyvek kérdésével kapcsolatban nagyon meglepett, hogy ez az ügy az előző napok során felbukkant. A "könyv” szó nem egyszer szerepel az előttünk lévő szövegben. Semmi nem változik a jelenlegi állásponthoz képest. Úgy tűnik, hogy az egyik német gyártó sajtókampányt indított e témában, és erősen lobbizik az Európai Parlamentben. Egyetlen szó sem igaz az ügyből: semmi nem változik a jelenlegi állásponthoz képest. A Bizottság azonban hajlandó kezeskedni - mivel helyes a Parlament kérésére cselekedni -, hogy az alkalmazandó szabványok javításáért és korszerűsítéséért. A Bizottság ezzel összefüggésben utasításokat fog kiadni.
<P>
A harmadik fél általi tanúsítást illetően - és ezt e Ház TÜV-csoportjának mondom - az az elképzelés, miszerint egy játék vagy bármely termék biztonságosabb lesz Európában, mivel egy harmadik fél bevizsgálta, sajnos alaptalan. A Bizottságnak most már valóban rendelkezésére áll a termékbiztonságra vonatkozó sok éves eredmény. Semmi, egyáltalán semmi nem utal arra, hogy a harmadik fél általi tanúsítás bármely terméket biztonságosabbá tenne. Olyan esetekben előírás a harmadik fél tanúsítványa - és ez egy olyan európai jogalkotási alapelv, amelyet e Ház sok éve figyelembe vesz -, ha a szóban forgó termék különösen összetett.
<P>
Kedves Gebhardt asszony, szeretném újra hangsúlyozni: van egy bizonyos különbség egy csúcstechnológiát képviselő termék, mint egy modern autó és egy plüssmackó komplexitása között. Úgy gondolom, hogy kissé túllő a célon az összehasonlításuk.
<P>
Ez az irányelv is - szokás szerint - olyan esetekben írja elő a harmadik fél általi tanúsítást, amikor nem áll rendelkezésre szabvány. Határozottan kérném Önöket, hogy ne higgyék el azt, hogy egy-egy játék biztonsága érdekében csupán egy harmadik félre kell bízni a tanúsítvány kiadását. A gyakorlatban felmerülő kockázatok ellen egyáltalán nem lehet küzdeni a tanúsítványokkal. Nézzék csak meg az itt említett eseteket: a problémák nem a harmadik tanúsító szervnek benyújtott prototípussal voltak, hanem az ellátási lánccal - a gyártók megbízhatatlanok voltak. Csak a termék gyártója van abban a helyzetben, hogy garantálja a teljes megbízhatóságot és biztonságot az ellátási lánc egészében. Határozottan kérem Önöket, hogy távolodjanak el ettől az alapelvtől, és adjanak a gyártóknak teljes felelősséget a termékeik biztonságáért. Nem igaz, hogy a gyártóknak csupán ki kell jelenteniük, "a termékeim biztonságosak”, vagy "a játékaim biztonságosak”. Képesnek kell lenniük arra, hogy a piacfelügyeleti hatóságok kérésére ezt a tényt bármikor, teljes mértékben, hiánytalanul dokumentálhassák. Ezt ellenőrzik, és ellenőrizniük kell, és ugyanez vonatkozik az importőrökre is.
<P>
Véleményem szerint e szabályok nem lehetnek szigorúbbak, mivel máris a lehető legmagasabb szintű hatékonyságot garantálják. Azonban egyetértek mindazokkal, akik azt mondták, hogy nagyon is sok múlik a tagállamokon, amelyek valóban szigorúan veszik az ellenőrzést, és kiterjesztik a piaci ellenőrzés lehetőségeit.
<P>
Az illatanyagok kérdésével kapcsolatban: itt szintén nem tudtam teljesen követni az érvelés logikáját. Valóban kíváncsi vagyok, mi értelme lenne betiltani a játékoknál az olyan illatanyagok használatát, amelyek engedélyezettek a gyermekeknek gyártott kozmetikumokban, amelyeket közvetlenül a gyermekek bőrén alkalmaznak. Az illatanyagok engedélyezése e termékekben és betiltása a játékokban, csak azért, hogy ne legyen olyan rossz szaguk, értelmetlen. Ettől függetlenül ez az irányelv valóban tovább megy, mint a kozmetikumok irányelv azon tekintetben, hogy betiltja azokat az illatanyagokat, amelyek a kozmetikumokra vonatkozó irányelvben címkézési kötelezettség alá esnek. Ezért ebben a kérdésben szintén nem értem, még mit tehetnénk.
<P>
Hadd fejezzem be a következőkkel: ma több módosításra tettek javaslatot, és az Európai Parlamentnek természetesen jogában áll elfogadni ezeket. Azonban szeretném leszögezni Önöknek, hogy ez a dokumentum általános kompromisszumot képvisel a Tanács, a Parlament és a Bizottság között, és hogy például a Gebhardt asszony által a harmadik fél általi tanúsításra javasolt módosítás megakadályozza ezt a kompromisszumot. Más szóval, ha az Európai Parlament elfogadja az említett módosítást, az irányelv megbukik, és nem lép hatályba.
<P>
Nem kaphatják meg mindig mindazt, amit akarnak. Ez - újra hangsúlyozom - egy általános kompromisszum. Ez egy kiegyensúlyozott kompromisszum, ami elérhető és szükséges mértékű játékbiztonságot hoz létre. Határozottan felszólítom Önöket, hogy fogadják el ezt az általános kompromisszumot.
<P>
a Bizottság alelnöke. -
<P>
Az Európai Bizottság nyilatkozatai a játékok biztonságáról szóló európai parlamenti és tanácsi irányelv elfogadásáról (Thyssen-jelentés)
<P>
Az Európai Bizottság nyilatkozata a biztonsági szempontok ellenőrzéséről (47. cikk)
<P>
A játékok biztonságáról szóló felülvizsgált irányelv hatálybalépését követően a Bizottság részletesen ellenőrzi valamennyi, a végrehajtáshoz kapcsolódó fejleményt, annak érdekében, hogy felmérje, az irányelv vajon megfelelő szintű játékbiztonságot garantál-e, különösen a IV. fejezetben lefektetett megfelelőség-értékelési vizsgálatok alkalmazását illetően.
<P>
A felülvizsgált játékbiztonsági irányelv jelentéstételi kötelezettséget ír elő a tagállamok részére a játékok biztonságára vonatkozó helyzetre, az irányelv hatékonyságára, illetve a tagállamok által végzett piacfelügyeletre vonatkozóan.
<P>
A Bizottság értékelése többek között a tagállamok jelentésére fog támaszkodni, amelyet három évvel az irányelv hatálybalépési dátumától számítva kell beadniuk, különös figyelmet fordítva az Európai Unión belüli és külső határain alkalmazandó piacfelügyeletre.
<P>
A Bizottság jelentést tesz az Európai Parlamentnek legkésőbb egy évvel a tagállamok jelentéseinek benyújtását követően.
<P>
Az Európai Bizottság nyilatkozata a hangok kiadására tervezett játékokra vonatkozó előírásokról (II. melléklet I. pont 10. alpont)
<P>
A játékok biztonságáról szóló irányelv új, alapvető biztonsági előírásai alapján, amelyek a hangot kibocsátó játékokra vonatkoznak, a Bizottság megbízza az Európai Szabványügyi Bizottságot, hogy határozzon meg egy felülvizsgált szabványt, amely korlátozza a játékok által kibocsátott impulzusos és kitartott zaj csúcsértékeit egyaránt, annak érdekében, hogy megfelelően védje a gyermekeket a halláskárosodás kockázatától.
<P>
Az Európai Bizottság nyilatkozata a könyvek besorolásáról (I. melléklet 17. pont)
<P>
Figyelembe véve az EN71:1 számú harmonizált játékszabvány által a kartonból és papírból készült könyvek esetében előírt megfelelő vizsgálatokhoz kapcsolódó nehézségeket, a Bizottság felhatalmazza az Európai Szabványügyi Bizottságot, hogy állapítson meg egy felülvizsgált szabványt, amely magában foglalja a gyermekkönyvek megfelelő vizsgálatát.
<SPEAKER ID="170" NAME="Marianne Thyssen">
előadó. - (NL) Elnök úr, Bizottsági elnök úr, Elnök asszony, hölgyeim és uraim, szeretném megköszönni mindenkinek a közreműködését, és szeretném kifejezni elégedettségemet azzal kapcsolatban, ahogy a többi politikai intézmény az ügyben eljárt.
<P>
Szeretném hangsúlyozni azonban, hogy ez nem csupán egy kompromisszumról szól, amellyel kapcsolatban az Európai Parlamentnek meg kellett hátrálnia, hanem valójában épp ellenkezőleg. Gyakorlatilag minden lényegi elemet sikerült keresztülvinnünk. Sikerült jó egyezségeket kötnünk a Bizottsággal és a Tanáccsal. Sikerült meggyőzni a többi intézményt sok területen arról, hogy fogadják el nagyon szigorú javaslatainkat, és egy lépéssel tovább menjen, mint amit a bizottsági javaslat eredetileg magába foglalt. Ezért tehát nagyon elégedett előadónak mondhatom magam, tudva, hogy ilyen megállapodás született.
<P>
Biztos úr, meghallgattam az Ön kijelentéseit is. Hallottam, hogy Ön azt mondta, nagy hangsúlyt fektet a piacfelügyeletre, és feltételezem, hogy a monitoring során a Bizottság külön figyelmet fog fordítani arra, hogy a tagállamok hogyan tesznek eleget piacfelügyeleti feladatuknak. Ismét meghallgattam az álláspontját a megfelelőség-értékelési vizsgálatokra vonatkozóan. Szükségtelen hozzátennem: belefoglalhatunk minden szükséges elemet a megfigyelési folyamatba. Azonban valójában az a helyzet, hogy a harmadik fél általi tanúsítás egyáltalán nem nyújt jóval több biztonságot, és hogy a lehetséges problémák nem a további termelési lánc alapját képező típusmodellben, hanem másutt lépnek fel.
<P>
Azt is hallottam, Biztos úr, hogy Ön szeretné jobban szabályozni a zajra vonatkozó előírásokat, és szabványosítás útján pontosítani ezeket - ugyanez vonatkozik a könyvekre is, amelyeket szabványok írnak elő - és azt, hogy meg kell vizsgálnunk azt, hogyan biztosíthatnánk nagyobb jogbiztonságot ezen a területen. Úgy gondolom, hogy mi a Parlament részéről szerencsésnek mondhatjuk magunkat, hogy ilyen jó kapcsolatban vagyunk a többi intézménnyel, és ez valószínűleg egy szép karácsonyi ajándék lesz az európai családok számára: biztonságos, vagy talán inkább, mostantól még biztonságosabb játékok.
<SPEAKER ID="171" NAME="Elnök">
A vitát lezárom
<P>
A szavazásra kedden, 2008. december 18-án kerül sor.
<P>
Írásbeli nyilatkozatok (az eljárási szabályzat 142. cikke)
<SPEAKER ID="995" NAME="Adam Bielan  " LANGUAGE="PL">
Elnök úr, mindannyian szeretnénk meggyőződni arról, hogy a piacon kapható játékok nem veszélyeztetik gyermekeink biztonságát. Teljesen egyetértek azzal, hogy a szülőknek meg kell győződniük arról, hogy ha megvásárolnak egy játékot, az nem teszi kockára gyermekük egészségét. Ettől függetlenül úgy gondolom, hogy egy további, a gyártótól teljesen független harmadik fél általi tanúsítási követelmény bevezetése nem fogja jelentősen javítani az előállított játékok biztonsági garanciáit. Azonban bizonyosan növelni fogja a játékok előállítási költségeit, és ennek negatív hatása lesz több tagállam játékgyártási ágazatára.
<P>
Lengyelországban például sok vállalkozás állít elő rendkívül jó minőségű, fából vagy szintetikus anyagból készült játékot. Ezen vállalatok nagy többsége 10 munkavállalónál kevesebbet foglalkoztató kis- vagy középvállalkozás. A szigorúbb előírások az ilyen jellegű tanúsítványok hatálya alá tartozó játékok árának jelentős emelkedéséhez vezetnének. Ez sok kis- és középvállalkozás bezárásához, és több ezer munkahely megszűnéséhez vezetne.
<P>
A független termékvizsgálat megszerzésének követelménye nem garantálná, hogy gyermekeink biztonságosabb termékekkel játsszanak, mivel a vásárlók egyébként is a legolcsóbb termékeket választanák. Ezért úgy gondolom, hogy a Tanáccsal kialakított kompromisszum helyes, és az előadó szavainak megfelelően érdemes a támogatásunkra.
<SPEAKER ID="172" NAME="Šarūnas Birutis  " AFFILIATION="ALDE">
írásban. - (LT) Ez az irányelv alapvetően nem változtat a jelenlegi szabályozási rendszeren, de javítja és szigorítja azt. Teljes mértékben egyetértek az előadóval abban, hogy e jogi aktus vitája során a legnagyobb figyelmet a következők kapták:
<P>
a játékokban használt rákkeltő, vegyi és illatanyagok kérdése,
<P>
a játékbiztonságot értékelő folyamatok, a különleges figyelmeztetésekre vonatkozó követelmények,
<P>
az irányelv alkalmazásának területe, rugalmassága, és összefüggése más közösségi jogi aktusokkal.
<P>
A rákkeltő, mutagén, mérgező, allergén és illatanyagok teljes betiltását az irányelv gyakorlati végrehajtása szempontjából kell értékelni. Lehetséges, hogy nehéz vagy nagyon költséges eltávolítani bizonyos káros anyagok természetes nyomait más anyagokból, ezért tehát nehéz lenne a gyakorlati alkalmazása. Másfelől valamennyi rákkeltő, allergén stb. anyag kategorikus betiltását nehéz volna alkalmazni azon egyszerű okból kifolyólag, hogy nem áll és állhat rendelkezésre ezen anyagok véges listája, és nagyon nehéz világos határt húzni a káros anyagok és a nem káros anyagok között.
<P>
Valamennyi illatanyag teljes betiltása aránytalanul erős intézkedés lenne, és negatív hatással lenne bizonyos játékgyártókra.
<P>
Örülök, hogy a szavazás során az Ipari, Kutatási és Energiaügyi Bizottság megértést mutatott, és nem gyakorolt túl nagy nyomást az irányelv követelményeinek szigorításakor, mivel ez sem az ipar, sem maguk a fogyasztók javára nem szolgált volna. Amikor indokolatlanul szigorú követelményeket fektetünk le, megnő a figyelmen kívül hagyásuk kockázata, ha pedig megtörténik a betartásuk, kedvezőtlen mellékhatások jelentkezhetnek. Ne feledjük, hogy aki mindenért fizet a végén, az általában a fogyasztó.
<SPEAKER ID="173" NAME="Małgorzata Handzlik  " LANGUAGE="PL">
A mai vita különösen idevágó a karácsony előtti időszakban. A karácsonyi vásárlási roham során nem mindig állunk meg, hogy elgondolkodjunk a legfiatalabb barátainknak és rokonainknak vásárolt játékok biztonsági előírásairól. Sajnos a nem teljesen biztonságos gyermekjátékok továbbra is jelen vannak az európai piacokon.
<P>
Az irányelvben javasolt változtatások a helyzet javítását célozzák. Azt célozzák, hogy a piacon lévő játékok biztonsága nagyobb legyen, és még fontosabb, hogy megszüntessék azokat a nem kívánatos kockázatokat, amelyeket a játékok jelenthetnek a gyermekekre. Különösen örülök, és üdvözlöm a vegyi anyagokra és az átmeneti időszakra vonatkozóan kialakított rendelkezéseket.
<P>
Az irányelv a jelenleg hatályban lévőknél jóval magasabb szintű előírásokat vezet be, különösen a játékok vegyianyag-tartalmával kapcsolatban, beleértve a CMR-anyagokat, illatanyagokat és allergéneket. Úgy gondolom, hogy az előadó által e kérdés kapcsán elért megállapodás a lehető legjobb. Az irányelv biztosítani fogja, hogy a gyermekek kezébe kerülő játékok teljesen biztonságosak legyenek.
<P>
Emellett az irányelv nem vezet be indokolatlan akadályokat vagy költségeket, különösen a kis- és középvállalkozásokra nézve. A kis- és középvállalkozások a játékipari ágazat nagy többségét alkotják. A Parlamenttel folytatott megbeszélések során ezek többször hangsúlyozták azokat a nehézségeket, amelyekkel a vállalkozásaik szembesülhetnek. Az új követelményekre való rövid tervezett átállási időszak volt az egyik említett probléma. Ezt az időszakot most meghosszabbítottuk, hogy a vállalkozások megtehessék a szükséges lépéseket a változásokra.
<SPEAKER ID="994" NAME="Katrin Saks  " AFFILIATION="PSE">
írásban. - (ET) Valóban nagyon örvendetesnek tartom, hogy sikerült elfogadni a játékbiztonsági irányelvet. Sürgető szükség van arra, hogy a jelenleg érvényes biztonsági szabályozást naprakésszé tegyük. A régi irányelv valóban nem tud lépést tartani a megváltozott körülményekkel, és nem biztosít megfelelő védelmet. Szeretném megköszönni az előadónak és a szociáldemokrata frakció kollégáinak nehéz munkáját, amellyel biztonságos környezetet teremtenek gyermekeink számára.
<P>
Rendkívül lényeges, hogy az élelmiszereket és a játékokat megfelelő módon, jól elkülönítve tárolják, hogy elkerülhető legyen annak a veszélye, hogy a gyermekek véletlenül olyasmit vegyenek a szájukba, ami fulladás kockázatával jár. Minden lehetséges erőfeszítést meg kell tennünk, hogy megakadályozzuk az elkerülhető baleseteket, amelyekről azonban időről időre továbbra is hallunk.
<P>
Természetesen létfontosságú, hogy a játékok ne tartalmazzanak rákkeltő anyagokat. Ez magától értetődő. Úgy gondolom, hogy hatékony munkát végeztünk e veszély elhárítása érdekében.
<P>
Mivel a terméktervezés nem mindig felelős, és a játékok hibás gyártási folyamat miatt is veszélyessé válhatnak, fontos, hogy ellenőrzés történjen a gyárakban, a piacokon, illetve a vámhivatalokban is, ahová a játékok érkeznek az Európai Unió kereskedelmi partnereitől. Személy szerint remélem, hogy az ellenőrzések jelenleg - karácsony előtt - megerősödnek.
<P>
Mivel az EU piacain lévő játékok többsége kínai eredetű, a harmadik országokkal, különösen Kínával való együttműködés lényeges. Itt szeretném üdvözölni az e területen történt legújabb erőfeszítéseket, valamint az Európai Bizottság és a kínai tisztviselők között létrejött egyetértési megállapodást. Azzal, hogy javítjuk az információáramlást és az együttműködést, biztonságosabbá tehetjük az üzletekben árusított játékokat.
<SPEAKER ID="993" NAME="Richard Seeber  " AFFILIATION="PPE-DE">
írásban. - (DE) A globális piacok egyre inkább összefonódó jellege gyors fejlesztéseket és változásokat eredményezett a termékeket illetően, és a gyermekjátékok sem képeznek kivételt ez alól. A játékbiztonságról szóló (88/378/EGK) európai irányelv azonban 1988-ra nyúlik vissza, és így már nem felel meg napjaink kihívásainak. Ezen előírások felülvizsgálata tehát örvendetes előrelépés. Különösen a gyermekjátékok alkotórészeit szükséges felmérni a legújabb adatoknak és az Európai Unió jelenlegi vegyi anyagokra vonatkozó jogszabályozásának megfelelően. Ez azt is jelenti természetesen, hogy a CMR 1-es és CMR 2-es anyagokat be kell tiltani a gyermekjátékokban. A Parlament elé terjesztett szöveg megfelelő módon szintén tekintetbe veszi a gyermekeknél kiváltott allergia egyre nagyobb problémáját, és szigorítja a gyermekjátékoknál használható illatanyagokra vonatkozó előírásokat. Az ellenőrzés egyik lényegi eleme az egyértelmű figyelmeztetés és jelölés lesz: különösen fontos az élelmiszerekben található játékokra vonatkozó egyértelmű tájékoztatás. Ezen okból kifolyólag a könnyen olvasható és érthető figyelmeztetést kell előnyben részesíteni a másodlagos információkkal szemben.
<SPEAKER ID="174" NAME="Marian Zlotea  " LANGUAGE="RO">
Az előttünk lévő jogszabály 1988 óta van hatályban és immár nem korszerű, mivel a modern játékok elektronikus alkatrészeket is tartalmaznak, illetve zajt bocsátanak ki. A gyermekeink biztonsága első számú prioritás. Az új irányelv alátámasztja ezt az alapelvet, mivel jelentős előrelépést jelent az előzőhöz képest. A veszélyes anyagokat be kell tiltanunk, hogy a gyermekeinket ne tegyük ki felesleges kockázatnak. A gyermekek nem tudják elolvasni a címkéket, és nincsenek tudatában annak, hogy milyen veszélyeknek vannak kitéve.
<P>
Úgy gondolom, hogy az előrelépések, amelyek a tárgyalásokat követően az irányelvben történtek, nem jelentenek túlzott követeléseket az iparág számára sem. Az importőröknek gondoskodniuk kell arról, hogy a harmadik országokból importált játékok biztonságosak legyenek, és ne veszélyeztessék gyermekeink biztonságát. Csak olyan játékokat választhatnak, amelyek megfelelnek az európai szabványoknak. A hatóságoknak szigorú ellenőrzéseket kell alkalmazniuk a piacon. Szükség van egy naprakész szabályozásra, annak érdekében, hogy gyermekeink jólétét védjük.
