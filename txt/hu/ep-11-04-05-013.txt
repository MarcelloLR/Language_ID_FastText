<CHAPTER ID="013">
Kérdések órája (a Bizottsághoz intézett kérdések) 
<SPEAKER ID="451" NAME="Elnök">
A következő napirendi pont a kérdések órája (B7-0210/2011).
<P>
A következő kérdéseket a Bizottsághoz intézik.
<P>

<P>
Tárgy: Humanitárius segítségnyújtás az észak-afrikai országoknak
<P>
Az észak-afrikai országokban (Egyiptom, Tunézia, Líbia) a közelmúltban lezajlott események csak még tovább rontották a már egyébként is nehéz életfeltételeket, amelyekkel a lakosság számos csoportja szembesül.
<P>
A gazdasági szegénység következményeként jelentős migrációs mozgásoknak vagyunk tanúi a Földközi-tenger medencéjében található uniós országok irányába. Fogadott-e el a Bizottság gazdasági, orvosi-gyógyszerészeti, valamint humanitárius segítségnyújtásra irányuló intézkedéseket az Észak-Afrikát ért válságot követően? Ha igen, melyek ezek az intézkedések?
<P>
Milyen intézkedéseket helyez kilátásba a Bizottság a Földközi-tenger medencéjében elhelyezkedő uniós tagországok tekintetében, amelyek befogadják az Észak-Afrikából származó menekülteket?
<P>
A folyamatban lévő katonai műveletek milyen problémákat okoznak a humanitárius segítségnyújtás terén?
<SPEAKER ID="453" NAME="Kristalina Georgieva">
a Bizottság tagja. - Elnök asszony, 2011. február 25-én a Bizottság elfogadott egy 3 millió EUR összegű humanitárius segítségnyújtási műveletekről szóló sürgős döntést a líbiai válsággal kapcsolatban. Ezt az összeget azonnal mobilizálták, és gyakorlatilag az első jelentős támogatást jelentette. A kezdeti összeget március 3-án 30 millió EUR-ra növelték, figyelembe véve a gyorsan növekvő humanitárius szükségleteket. További 6 millió EUR-t mobilizáltak a polgári védelemre szánt költségvetési tételből a tagállamok által biztosított természetbeni támogatások társfinanszírozására.
<P>
Az uniós humanitárius segítségnyújtást partnereinken keresztül hajtjuk végre, a Humanitárius Segélyek és Polgári Védelem Főigazgatóságának támogatásával, vagy a tagállamoktól érkező természetbeni segítségnyújtáson keresztül, és az uniós polgári védelmi mechanizmuson keresztül mobilizáljuk és koordináljuk. Magában foglalja a Líbiából a Tunéziával, Egyiptommal és Algériával közös határokon keresztül menekülő embereknek nyújtott segítséget, a harmadik országok állampolgárainak a származási országukba való visszatelepítésével kapcsolatos támogatást, a segítségnyújtást és humanitárius védelmét azoknak a menekültstátusszal rendelkező embereknek, akik nem térhetnek vissza országukba - vagy nincs ország, ahova mehetnének -, valamint a Líbiából menekülő líbiaiaknak, a biztonsági készletek felhalmozását és előzetes elhelyezését, hogy támogatást nyújtsanak Líbián belül, valamint az egészségügyi felszerelések, a sürgősségi beavatkozások és az élelmezési segélyek finanszírozását Líbián belül, amelyet akkor hajtanak végre, amikor az egyes területek megközelíthetővé válnak. Jelenleg nem az egész terület érhető el. Pillanatnyilag csak keleten tudunk működni, nyugaton nem, az a terület Kadhafi irányítása alatt van.
<P>
A Bizottság és az Unió külügyi és biztonságpolitikai főképviselője 2011. március 8-án közösen elfogadta a "Partnerség a demokráciáért és a közös jólétért a dél-mediterrán térséggel” című közleményt, amely Európa számára a déli szomszédságában folyamatban lévő nagy jelentőségű változások támogatására vonatkozó stratégiát kínál. A Bizottság annak érdekében is mozgósította eszközeit, hogy szükség esetén támogatást nyújtson Olaszországnak és más tagállamoknak, amennyiben jelentős Észak-Afrikából érkező migrációs hullámok alakulnának ki. Ez a válaszlépés működésbeli intézkedéseket és pénzügyi támogatást is tartalmaz. A Frontex közös műveletét - Hermes 2011 - február 20-án indították el, több tagállamból érkező eszközökkel és szakértőkkel. Szorosan nyomon követjük a fejleményeket, és felkészülünk a különböző eshetőségekre. Szükség esetén a Frontex műveleteit meg lehet erősíteni, hogy segítsen az esetleges új beáramlások kezelésében. A Bizottság kész további pénzügyi támogatást mobilizálni olyan alapokból, mint a Külső Határok Alap vagy az Európai Menekültügyi Alap, amelyek összesen 25 millió EUR összeget tesznek ki. Számos tagállam kész nagyon szívesen látott szakosított személyzetet és technikai eszközöket rendelkezésre bocsátani.
<P>
A status quóhoz képest a jelenlegi katonai műveletek nem befolyásolják a humanitárius hozzáférés szintjét, mivel azt a válság kezdete óta korlátozzák a Kadhafihoz hű erők. A Tripoliban található hatóságok és az Egyesült Nemzetek Humanitárius Segítségnyújtást Koordináló Hivatala (UNOCHA) közötti folyamatban lévő tárgyalások során eddig nem született megállapodás a Nyugat-Líbiához való humanitárius hozzáférés tekintetében.
<SPEAKER ID="454" NAME="Georgios Papastamkos" AFFILIATION="PPE">
(EL) Elnök asszony, köszönöm biztos asszonynak részletes válaszát. Rendkívül fontosnak tartom, hogy az Európai Unió globálisan élenjárjon a humanitárius segítségnyújtásban, hogy megmutassa humanitárius arcát.
<P>
Egy kérdés van természetesen - egy régóta fennálló kérdés -, hogy a humanitárius segély vajon eléri-e az igazi címzetteket, és ebben az átláthatóság igen nagy szerepet játszik. Értem, biztos asszony, az észak-európai országok tartózkodását, hogy túlmenjenek a szerződéses kereten és megnyissák az európai piacot, megnyissák határaikat az ezekből az országokból, az Észak-Afrikából az Európai Unióba érkező mezőgazdasági termékek előtt. Ugyanakkor nem lehet, hogy újra Dél-Európa fizessen, mert itt zajlik a verseny. A Dél nyomás alatt van a bevándorlás miatt; nem vállalhatjuk még egy mezőgazdasági probléma kialakulását is itt.
<SPEAKER ID="455" NAME="Kristalina Georgieva">
a Bizottság tagja. - Először is, a humanitárius segítségnyújtás hatékonyságával kapcsolatban, a kezdetektől, a válság kirobbanásától, az eddigi legdrámaibb humanitárius kérdést három részre lehet osztani. Az első a migráns munkavállalók kiáramlása Tunéziába, Egyiptomba, Algériába és Nigériába - ezen a területen a Bizottság és a tagállamok nagyon hatékonyak voltak. A tagállamok légi és tengeri eszközeit is bevetettük, hogy hazavihessük az embereket, és humanitárius támogatást biztosítottunk a Nemzetközi Migrációs Szervezetnek és az ENSZ Menekültügyi Szervezetének, hogy segítséget tudjanak nyújtani a Líbiát elhagyó nagy számú - 420 000 - embernek.
<P>
Másodszor, Líbia keleti részén, ahova el tudunk jutni, támogatást biztosítottunk az orvosi ellátás, valamint az élelmiszerkészletek előzetes elhelyezése terén. Még nincs élelmiszerválság, de az ország az élelmiszerek 90%-át importálja, ezért fel kell készülnünk. Segítjük továbbá a Szaharától délre élő afrikaiakat, különösen a csádokat, akik biztonsági szempontból nagyon nehéz helyzetben vannak, mivel zsoldosokként, harcosokként tekintenek rájuk, pedig sokan természetesen nem azok. Szintén prioritást élvez, hogy segítsünk nekik biztonságos helyre jutni, főleg Egyiptomban.
<P>
Harmadszor, tudjuk, hogy a Kadhafi által ellenőrzött területeken igény lenne humanitárius segítségnyújtásra, de nem tudunk eljutni oda. Elkülönítettünk 9 millió EUR-t arra az időszakra, amikor a körülmények lehetővé teszik ennek mobilizálását. Utasítást adtunk az Élelmezési Világprogram és más humanitárius szervezetek számára, hogy álljanak készen a segítségnyújtásra.
<P>
Kérdése második részét, a piacokhoz való hozzáférést illetően, ez a felvázolt dél-mediterrán kezdeményezés központi kérdése. Arról szól, hogy hogyan tudunk jobb jövőt biztosítani a munka és a jólét szempontjából ezeknek az országoknak. Ezen belül valóban nagyon nagy hangsúlyt fektetünk a kereskedelemre, az Európával való kereskedelemre, de a mediterrán országok közötti kereskedelemre is.
<SPEAKER ID="456" NAME="Zigmantas Balčytis" AFFILIATION="S&amp;D">
(LT) Elnök asszony, biztos asszony, az Észak-Afrikában kialakult helyzet ténylegesen arra kényszerítette az Európai Uniót, hogy jelentős kihívásokkal nézzen szembe. A biztost idézték a Financial Times-ban, amikor azt mondta, hogy az Európai Unió sikeresen evakuálta állampolgárait Líbiából. Ugyanakkor azonban az ország egészségügyi szakemberek nélkül maradt, akiknek a többsége bolgár volt. Ahogy említette, az Európai Unió különböző formában nyújt humanitárius támogatást, ugyanakkor azonban egy másik vészhelyzettel kell szembenéznünk, mivel szükséges orvosi segítségnyújtás nélkül hagytuk az országot. Hogyan kívánja megoldani ezt a kérdést?
<SPEAKER ID="457" NAME="Kristalina Georgieva">
a Bizottság tagja. - Engedjék meg először is, hogy elmondjam, az evakuálás nagyon sikeres volt. Sikerült koordinációt elérnünk a tagállamok között, és bevetettük a megfigyelési és tájékoztatási központot, hogy platformot biztosítson ennek a koordinációnak. Ennek eredményeképp állampolgáraink jelentős részét a lehető leggyorsabban és legbiztonságosabban kimenekítettük Líbiából. Mire ez a jelentős evakuálás befejeződött, csak körülbelül 200 olyan ember maradt, akik el akarták hagyni az országot. Mostanra - miközben beszélek - néhányukat biztonságosan kimenekítette egy orosz repülőgép.
<P>
Az orvosi szolgáltatásokat illetően, az európai állampolgárok evakuálása nem várt következményekkel járt, mivel az európai állampolgárok némelyike a líbiai egészségügyi szolgálat részeként orvosi feladatokat látott el. Sok ápolónőt evakuáltunk, de nem olyan sok orvost. Jelenleg minden erőfeszítést megteszünk, hogy lehetővé tegyük az orvosi ellátásra specializálódott humanitárius szervezetek számára, hogy hozzáférést biztosítsanak az ilyen ellátásokhoz a líbiaiak, és a Líbiában élő harmadik országok állampolgárai számára.
<P>
Nem lehet eléggé hangsúlyozni, milyen döntően fontos, hogy Kadhafi lehetővé tegye a humanitárius szervezetek számára, hogy Líbia nyugati részén is működhessenek. Sajnálatos módon ez eddig nem történt meg. Van egy saját szakértői csoportunk az ország keleti részében. Most tértek vissza egy értékelő misszióból, és azt jelentették, hogy bár egyre nő az orvosi ellátást igénylő sebesültek száma, a nemzetközi közösség által nyújtott orvosi ellátás és támogatás - beleértve a személyi igényt is - nagyjából kielégítő Líbia keleti részén. Más azonban a helyzet az olyan városokban, mint Misrata, és a Kadhafi ellenőrzése alatt álló egyéb területeken. Ahogy minden bizonnyal tudják, jelenleg kísérletet teszünk orvosi hajók tengeren való eljuttatására, hogy növeljük az orvosi ellátáshoz való hozzáférést.
<SPEAKER ID="458" NAME="Elnök">

<P>
Tárgy: Az egészségügyi ellátás terén észlelt egyenlőtlenségek a tagállamokban
<P>
A mai napig jelentős egyenlőtlenségek észlelhetők az egészségügyi szolgáltatások terén az Unió különböző régiói, illetve a tagállamok szintjén, ami a betegek számára nyújtott minőségi szolgáltatásokat, valamint az összetett betegségek -ilyen például az Alzheimer-kór - kezeléséhez szükséges gyógyszerek árának visszafizetését illeti.
<P>
Tervez-e a Bizottság intézkedni e tekintetben? Amennyiben igen, milyen lépéseket kíván tenni annak érdekében, hogy ösztönözze azoknak az integrált nemzeti vagy regionális stratégiáknak a kidolgozását, amelyek célja az egészségügyi ellátásbeli egyenlőtlenségek csökkentése, valamint annak biztosítása, hogy a betegek számára Unió-szerte hozzáférhetővé váljanak a magas színvonalú egészségügyi szolgáltatások?
<SPEAKER ID="459" NAME="Maria Damanaki">
a Bizottság tagja. - Tisztelt parlamenti képviselők, a Szerződés értelmében a tagállamok hatásköre ezeknek a kérdéseknek a kezelése. Az Európai Unió tevékenységei a tagállamok tevékenységeinek támogatására, koordinálására és kiegészítésére, az emberi egészség védelmére és javítására irányul. Mindezekkel együtt a Bizottság úgy véli, hogy az Unió összes állampolgárának hozzáférést kell biztosítani a magas szintű ellátáshoz.
<P>
A Bizottság ezért számos kezdeményezést indított ezen a téren, és örömmel válaszolok a tisztelt parlamenti képviselő által feltett kérdésre. 2009-ben a Bizottság elfogadott egy közleményt "Szolidaritás és egészség: az egészségügyi egyenlőtlenségek csökkentése az Európai Unióban” címmel, és ez a közlemény hangsúlyozza az egészségügyi egyenlőtlenségek áthidalásának szükségességét.
<P>
Múlt decemberben a bizottsági szolgálatok emellett elindítottak egy együttes fellépést 14 tagállammal az egészségügyi egyenlőtlenségek csökkentésével kapcsolatban az egészségprogram keretében. A magas szintű ellátáshoz való egyetemes hozzáférés az egészségügyi koordináció nyílt módszerének és a tartós ápolás-gondozásnak is központi kérdése. Ebben az összefüggésben a tagállamok speciális célkitűzésekről állapodtak meg az egészségügyi rendszerekkel, az egészségügyi ellátáshoz való hozzáféréssel, az egészség minőségével és az egészségügyi politikák fenntarthatóságával kapcsolatban. A betegeket a határokon átnyúló egészségügyi ellátásban megillető jogokról szóló új irányelv mellett az uniós betegeknek lehetőségük lesz információt szerezni a külföldön elérhető kezelésekről, és költségeik esetleges megtérítését is kérhetik.
<P>
Végezetül, az egészségügyi ágazat a jelenlegi kohéziós politika egyik támogatható területe. Az ebben az összefüggésben finanszírozott intézkedések, mint például a kórházi infrastruktúra modernizálása, az orvosi felszerelések beszerzése vagy az egészségügyi alkalmazottak képzése segíthet az állampolgárok egészségügyi ellátáshoz való hozzáférésének fejlesztésében, különösen a legszegényebb régiókban.
<SPEAKER ID="460" NAME="Zigmantas Balčytis" AFFILIATION="S&amp;D">
(LT) Elnök asszony, biztos asszony, szeretném megköszönni nagyon átfogó válaszát, de ha az összetett betegségekben szenvedőkről van szó, választópolgáraim gyakran egy konkrét kérdést vetnek fel. A legfontosabb kérdés valójában a gondozás, ezt azonban gyakran a betegek családja biztosítja. A gondozók nem tudnak teljes mértékben részt venni a munkaerőpiacon, és helyzetük igen bizonytalan. Nem érzi úgy, hogy az egészségügyi szolgáltatások harmonizálása mellett ezt a kérdést is szabályozni kellene, hogy a gondozók is részesüljenek szociális védelemben?
<SPEAKER ID="461" NAME="Nikolaos Chountis" AFFILIATION="GUE/NGL">
(EL) Elnök asszony, biztos asszony, mivel a betegeket a határokon átnyúló egészségügyi ellátásban megillető jogokról szóló irányelv, amelyre utalt, még nem lépett hatályba, szeretném megkérdezni öntől: a betegek biztosításuk alapján már most is igényelhetnek visszatérítést, ha más tagállambeli egészségügyi szolgáltatásokat vesznek igénybe? Szeretném egyszerűen emlékeztetni a Házat arra, hogy a Bíróság már e mellett szóló határozatot hozott.
<SPEAKER ID="462" NAME="Silvia-Adriana Ţicău" AFFILIATION="S&amp;D">
(RO) A következő kérdést szeretném feltenni. A nemzeti egészségügyi szolgáltatásokkal és azzal kapcsolatban, hogy a gazdasági és pénzügyi válság következtében sajnálatos módon sok tagállam csökkentette egészségügyi költségvetését, milyen intézkedéseket szándékozik tenni a Bizottság, hogy a tagállamoknak ne kelljen csökkenteniük egészségügyi költségvetésüket? Minden olyan beteg, akit nem kezelnek időben, további költségeket jelenthet az egészségügy számára.
<SPEAKER ID="463" NAME="Maria Damanaki">
a Bizottság tagja. - Általánosságban azt mondhatom el, hogy ezeket a problémákat azt figyelembe véve kell kezelnünk, hogy ezen a téren a tagállamok rendelkeznek határsörrel. Ezt tehát tiszteletben kell tartanunk.
<P>
Megértem álláspontját, hogy a különbségek továbbra is fennállnak, a Bizottság azonban minden tőle telhetőt megtesz, hogy megkönnyítse a tagállamoknak az egymással kapcsolatos helyzetük harmonizálását. Prioritásként kezeljük a tagállamok közötti együttműködés megkönnyítését az egyenlőtlenségek csökkentése érdekében. Egy más dolog, amit tehetünk, hogy támogatjuk a kérdést a Bizottság által indított társadalmi felelősségvállalás folyamata a gyógyszerek terén elnevezésű kezdeményezés részeként.
<P>
A Chountis úr által feltett kérdés kapcsán azt tudom elmondani, hogy amikor az irányelv érvénybe lép, egyértelmű jogi keretet alakítunk ki a határokon átnyúló egészségügyi ellátás költségeinek visszatérítésével kapcsolatos jogok terén. Javasoljuk továbbá az európai bírósági határozatok eltérő végrehajtásából eredő egyenlőtlenségek csökkentését. Az állampolgárok így biztosan tudják, hogy mikor és milyen alapon kapnak vagy nem kapnak visszatérítést a külföldi ellátást követően. Addig azonban attól tartok, várnunk kell.
<SPEAKER ID="464" NAME="Elnök">

<P>
Tárgy: Alaptechnológiák
<P>
Tekintettel arra, hogy Európa mindig is nehezen tudta a K+F-et kereskedelmi termékekké konvertálni, tudna-e áttekintést adni a Bizottság arról, milyen Európa helyzete a kulcsfontosságú alaptechnológiák megerősítése terén?
<SPEAKER ID="465" NAME="Antonio Tajani">
a Bizottság alelnöke. - (IT) Elnök asszony, tisztelt képviselők, az alaptechnológiákkal kapcsolatban 2009. szeptember 30-án a Bizottság elfogadott egy közleményt, amely közös stratégiát fektetett le ezen a területen. Ebben a közleményben hangsúlyoztuk, hogy a kitűnő kutatási és fejlesztési képességek ellenére egyes kulcsfontosságú alaptechnológiák terén nem sikerül ezzel arányos sikert elérnünk, amikor ezeket az eredményeket a termékek és szolgáltatások előállítására kell átfordítani.
<P>
Fontosnak tartom tehát egy olyan stratégia meghatározását, amelynek célja, hogy előmozdítsa a kulcsfontosságú alaptechnológiák felhasználását az európai iparban. Ezt a megközelítést különböző bizottsági kezdeményezésekben is megfogalmazták, különösen az iparpolitikai kezdeményezések, az innovatív Unió és az európai digitális stratégia terén.
<P>
A közlemény elfogadását követően, múlt év júliusában a Bizottság felállította a kulcsfontosságú alaptechnológiákkal foglalkozó magas szintű szakértői csoportot. Munkájukat három biztos segítette: Nelly Kroes, a digitális menetrend elnökhelyettese, Máire Geoghegan-Quinn, a kutatásért, innovációért és tudományért felelős biztos, és az ipari- és vállalkozáspolitikai biztos. A csoport egyéves megbízatást kapott, hogy politikai intézkedésekre irányuló ajánlásokat fogalmazzon meg, hogy előmozdítsa a kulcsfontosságú alaptechnológiák ipari felhasználását Európában.
<P>
A csoport a tagállamok közigazgatásából, a kutatói közösségből, az európai alaptechnológiai ágazatból, az Európai Beruházási Bankból és a kis- és középvállalkozások szövetségeiből választott 27 képviselőből áll.
<P>
Idén februárban a csoport bemutatott egy félidős munkadokumentumot az Európai Bizottságnak, amely részletezte a kulcsfontosságú alaptechnológiák forgalomba hozatalával kapcsolatos főbb kihívásokat Európában. Az első belső munkadokumentumot a főigazgatóság "Enterprise” oldalán lehet megtekinteni. A szakértői csoport végleges jelentését valamikor júliusban fogják bemutatni a Bizottságnak. Ez a jelentés jelentősen hozzá fog járulni a kutatás és innováció támogatására irányuló kezdeményezések összehangolását segítő egységes stratégiai keret létrehozását célzó bizottsági észrevételekhez.
<P>
A kulcsfontosságú alaptechnológiák létfontosságúak gazdaságaink számára, mivel valós eszközöket jelentenek, amelyek segítik a jövőbeni termékek és szolgáltatások kialakulását, és ezért ipari alapját képezik annak, amit harmadik ipari forradalomnak nevezhetünk.
<P>
Azok, akik tudják, hogy fordítsák javukra ezeket a technológiákat Európában, azok arra is képesek lesznek, hogy versenyképesebbé tegyék iparainkat, és élen fognak járni az alacsony széndioxid-kibocsátású gazdaságra való áttérésben, amely hatékony az erőforrások felhasználása tekintetében, és tudáson alapul. Ha nem használjuk ki a kulcsfontosságú alaptechnológiákat, akkor Európa elveszti vezető szerepét olyan ágazatokban, amelyekben erősek vagyunk, és innovációs kapacitást veszítünk olyan alkalmazásokban, amelyek stratégiai fontossággal bírnak Uniónk számára.
<P>
Ugyanakkor ezek a technológiák rendkívül nagy piaci lehetőségeket jelentenek a növekedés tekintetében. Szeretnék felsorolni néhány szimbolikus adatot. Becsléseink szerint értékük a globális piacon évente 950 milliárd EUR és 1100 milliárd EUR között mozog, és várható éves növekedésük 5% és 46% között van. A feltörekvő technológiák ezért rendkívüli lehetőséget jelentenek, és az összes iparosodott gazdaság erre fogja alapozni versenyképességét, hiszen ez elengedhetetlen eszköze a jövőbeni növekedésnek.
<P>
Hiba lenne elszalasztani ezt a lehetőséget, és a Bizottság élni kíván szerepével. Szükségünk van az Európai Parlament támogatására, különösen a Lisszaboni Szerződést és az Európai Parlament hatásköreinek kibővítését követően, és úgy gondolom - és ezt az Európai Parlament egykori tagjaként mondom -, hogy ez az Európai Parlament és a Bizottság közötti együttműködés lehetővé fogja tenni számunkra, hogy jó eredményeket érjünk el ebben az ágazatban, amely ennyire kulcsfontosságú az európai gazdaság növekedése és versenyképessége tekintetében.
<SPEAKER ID="466" NAME="Marian Harkin" AFFILIATION="ALDE">
Biztos úr, köszönöm válaszát, és gratulálok a Bizottságnak abbéli munkájához, hogy megpróbálja biztosítani, hogy Európa élén maradjon annak, amit ön "harmadik ipari forradalomnak” nevezett.
<P>
A magas szintű csoport számos kérdéssel foglalkozott, ezek egyike volt ez a "halál völgyének” nevezett időszak, más szóval az a szakadék, amely elválasztja a kreatív ötletet a piactól, és rámutatott, hogy Európa gyakran elveszti az első lépésből származó előnyét.
<P>
Beszélt továbbá több úttorlaszról, például egy szellemi tulajdonnal kapcsolatos európai szabadalom hiányáról, valamint a már érvényben lévő szabályozási keret széttöredezettsége csökkentésének szükségességéről. Kérdésem tehát az, hogy tett-e, és ha igen, milyen lépéseket tett a Bizottság ezekkel a kérdésekkel kapcsolatban?
<SPEAKER ID="467" NAME="Antonio Tajani">
a Bizottság alelnöke. - (IT) Köszönöm, Harkin asszony, egyrészről, hogy elismerte a Bizottság munkáját, másrészről hogy nagyobb elkötelezettségre szólít fel a végrehajtás terén. Jelenleg a szakértői csoport szakpolitikai ajánlásaira várunk, mielőtt meghatároznánk a Bizottság végleges stratégiáját.
<P>
A félidős munkadokumentumban a szakértői csoport egy három pilléren alapuló hidat javasolt az innováció terén tapasztalható szakadék áthidalására. A három pillér három feltételt jelent, amelyet teljesíteni kell, hogy lehetővé váljon a kulcsfontosságú alaptechnológiák alkalmazása az Európai Unióban.
<P>
Az első pillér a technológiai kutatással kapcsolatos. Európának versenyképesebb technológiákat kell kifejlesztenie a szabadalmaztatott prototípus szakaszig. Ehhez arra van szükség, hogy az Unió kutatási programjai jobban összpontosítsanak a technológiai kutatásra.
<P>
A második pillér a termékbemutatással kapcsolatos. A technológiai sikereket versenyképes termékekké kell alakítanunk, és ehhez az Unió kutatási programjainak kiegyensúlyozására van szükség, hogy előmozdítsuk a demonstrációs projekteket.
<P>
A harmadik pillér a globális szintű ipari versenyképesség. Európának fenn kell tartania jelenlegi termelési kapacitásait, vagy új kapacitásokat kell létrehoznia, hogy innovatív termékeink versenyezni tudjanak a globális piacon az ár és a mennyiség terén. Javítanunk kell tehát a keretfeltételeket a befektetők számára, hogy befektetésre ösztönözzük őket az Európai Unióban. Beruházást kell tehát idevonzanunk, ugyanakkor fejlesztenünk kell az összes uniós programot, amely segíteni tudja ezt a rendkívül fontos ágazatot, és meg kell próbálnunk megszüntetni a szakadékot a kutatás és alkalmazás között, ami sok termelési ágazatra jellemző.
<P>
Ez a kutatásból az alkalmazásig való átmenet egy olyan probléma, amellyel a teljes ipari ágazatnak szembe kell néznie. Ezért támogatom, és ezért támogattuk a klaszterpolitikát - körülbelül 2000 van belőle -, amely lehetővé teszi a kutatás és az ipar, az egyetemek, a kutatás és ipar és innováció közötti kapcsolatok kialakítását, hogy ipari rendszerünket versenyképesebbé tegyük.
<P>
Ez a jelenlegi helyzet, Harkin asszony. Folytatjuk munkánkat, és alaposan meg fogok vizsgálni minden, az Európai Parlamenttől érkező javaslatot, és foglalkozni fogok minden útmutatással, amelyet ez a Ház ad számomra.
<P>

<P>
Tárgy: Az uniós halászati ágazat jövője
<P>
A Bizottság jelezte, hogy az uniós halászterületek legnagyobb részét fenntarthatatlan módon kezelik. Vázolná-e a Bizottság, hogy hogyan értékeli a halászati ágazat és az azon belüli foglalkoztatottság jövőjét, amennyiben nem változik az aktuális politika, folytatódnak a jelenlegi gyakorlatok, továbbá nem történnek reformok a kapacitásfölösleg csökkentésére és a halak visszadobásának mérséklésére, és amennyiben nem hoznak intézkedéseket a fenntartható gyakorlatok előmozdítására?
<SPEAKER ID="469" NAME="Maria Damanaki">
a Bizottság tagja. - Amikor a szolgálataim megkezdték a közös halászati politikáról szóló reformcsomag elkészítését, alapos hatásvizsgálatot készítettek több lehetséges reformlehetőséggel kapcsolatban. Ezeknek a lehetőségeknek az egyike, hogy a jelenlegi politikát folytatjuk 2013-at követően is. Ezt a status quót használták referenciaként a többi lehetőség hatásainak összehasonlításához. A status quo forgatókönyv figyelembe vesz új hosszú távú gazdálkodási terveket, az ellenőrzési rendeletet, és a jogellenes, nem bejelentett halászattal kapcsolatos rendeletet.
<P>
A status quo forgatókönyv eredményei egyértelműek: ha nem változtatjuk meg politikánkat, akkor 2020-ra elképzelhetetlen lesz általában az állományok fenntarthatósága.
<P>
A környezeti fenntarthatóság tekintetében a vizsgált állományoknak csak 6%-a érné el a legnagyobb fenntartható hozamot 2020-ra. Ezt azzal a kötelezettségvállalásunkkal kell összehasonlítani, hogy 2015-re elérjük a legnagyobb fenntartható hozamot. Tehát ha fennmarad a jelenlegi helyzet, akkor semmiképp nem fogjuk tudni teljesíteni a legnagyobb fenntartható hozam 2015-re való elérésével kapcsolatos kötelezettségünket.
<P>
A halászati flottáink gazdasági teljesítménye terén a status quo forgatókönyv alkalmazása esetén csak néhány flotta lesz gazdaságilag versenyképes. A halászati ágazat egészének a nyeresége nullához közeli, vagy még rosszabb lesz.
<P>
Végezetül, a társadalmi fenntarthatóság tekintetében is hasonló a helyzet. A foglalkoztatás a halászati ágazatban a jelenlegivel azonos ütemben csökkenne; a bérek alacsonyak maradnának, ami egyre kevésbé vonzóvá tenné a halászatot a fiatalabb generációk számára.
<P>
A status quo fenntartása tehát nem elképzelhető a Bizottság számára. Szükség van a reformra, és dolgozunk rajta.
<SPEAKER ID="470" NAME="Chris Davies" AFFILIATION="ALDE">
A biztos asszony meglehetősen lehangoló képet festett, azt állítva, hogy ha a jelenlegiek szerint haladunk tovább, sötétek a kilátások, a halászflották sok esetben gazdaságilag életképtelenné válnak, és csökkennek a munkalehetőségek a halászok számára.
<P>
Ugyanakkor nem lehet, hogy a csökkenés jobb, mint a másik lehetőség? Valójában nem tudjuk. Nincs tudományos ismeretünk halászatunk 50%-áról. Tudjuk, hogy több évtizedes túlhalászást követően a halállományok sok esetben alacsonyak. Az igazság az, hogy a helyzet nagyon törékeny. Nagyon sérülékenyek vagyunk. Biztos úr, nem lehet kizárni annak lehetőségét, hogy ha a jelenlegiek szerint haladunk, ezeknek a halászatoknak jó része teljesen összeomlik.
<SPEAKER ID="471" NAME="Barbara Matera" AFFILIATION="PPE">
(IT) Egyetértek képviselőtársamnak a mediterrán-térségbeli halászati ágazattal kapcsolatos aggályaival, valamint a tengeri ökoszisztémák védelmével kapcsolatos aggodalmakkal. Ugyanakkor figyelembe véve a tengerrel kapcsolatos iparágakat érintő társadalmi-gazdasági nehézségeket, és különösen azokat a tengeri közösségeket, amelyeket csapdába ejtett az európai szabályozások merevsége, azt kérdezem, hogy a Bizottságnak szándékában áll-e kiegyensúlyozott és azonnali megoldásokat találni egyrészt az ökoszisztémák, másrészt az ágazatban dolgozó európai polgárok védelme érdekében.
<SPEAKER ID="472" NAME="Seán Kelly" AFFILIATION="PPE">
Elég lehangoló képet fest, biztos asszony. Az egyik probléma, amelyet Davies úr kiemelt kérdésében, az a visszadobások kérdése. Nemrégiben találkoztam egy halásszal, aki azt állította, hogy felfedezett vagy kitalált egy olyan hálót, amely véget vet a visszadobásnak a tonhalhalászat terén. Hajlandó lenne ezt megvizsgálni a biztos asszony? Úgy gondolja, hogy lehet olyan technológiát alkalmazni, amely megszünteti, vagy legalább csökkenti a visszadobásokat?
<SPEAKER ID="473" NAME="Maria Damanaki">
a Bizottság tagja. - Ha folytatjuk a jelenlegi helyzetet, akkor igen, szembe kell néznünk több állomány összeomlásának lehetőségével, és ez nem megengedhető.
<P>
Teljes mértékben egyetértek azzal, hogy helyzetünk nagyon törékeny. Ha szélsőséges helyzettel kell szembenéznünk, a következmények igen súlyosak lesznek. Ezért van szükség a reformra, és ezért fogjuk megvizsgálni, hogy melyik a legjobb előremutató út, hogy egyensúlyt érhessünk el az állományok fenntarthatósága és a reform társadalmi-gazdasági hatása között.
<P>
Ugyanakkor engedjék meg, hogy egyértelműen fogalmazzak: nem arról van szó, hogy előnyben részesítjük a környezet védelmét halászaink védelmével szemben. Törődünk halászainkkal és az elkövetkezendő generációkkal. Ezért van szükségünk a reformra, mert, hogy őszinte legyek önökkel, ha nem lesznek halállományok, akkor a halászoknak a Mediterrán-térségben és az összes többi európai vízen nem lesz jövőjük. Ahhoz, hogy biztosítsuk a halászati ágazat jövőjét, reformra van szükség. Szándékunkban áll megalapozott javaslatok előterjesztése, és szándékunkban áll, hogy megélhetést biztosítsunk halászainknak. Ezt szeretnénk tenni.
<P>
Egy másik képviselő utalt a halászeszközök szelektivitására. Szolgálataink nagy örömmel vizsgálnak meg minden új eszközt, és a szelektivitással kapcsolatos minden innovációt. Szeretném azt is elmondani, hogy az új finanszírozási rendszer keretében a válság ellenére bőkezűen szándékozunk pénzt biztosítani annak érdekében, hogy a szelektivitással kapcsolatos fejlesztéseket bevezessék. Nagyon üdvözlendőnek tartok minden olyan kezdeményezést az ipar - a halászaink - részéről, amelynek célja a halászeszközök szelektivitásának fejlesztése.
<P>
Általánosságban szeretném elismételni, hogy a status quo fenntartása nem lehetőség. Nem lehetőség az állományok fenntarthatósága, halászaink megélhetése és a part menti közösségek jövője tekintetében. Ezért van szükség a reformra.
<SPEAKER ID="474" NAME="Elnök">

<P>
Tárgy: A cápauszony levágásának betiltására irányuló javaslat
<P>
Annak fényében, hogy az Európai Parlament képviselői a közelmúltban kinyilvánították, hogy támogatják a cápauszony levágásának betiltását, valamint tekintettel arra, hogy az Egyesült Államok Kongresszusa az említett gyakorlatot tiltó jogszabályt fogadott el - továbbá más országok is komolyan tervezik hasonló rendelkezések bevezetését -, milyen jogszabályi választ javasol a Bizottság a képviselők aggodalmaira?
<SPEAKER ID="475" NAME="Maria Damanaki">
a Bizottság tagja. - Szeretném megköszönni a tisztelt képviselőnek a kérdést, mivel ez lehetőséget kínál számomra, hogy tájékoztassam a Házat a cápauszony levágásával kapcsolatban.
<P>
Az uszonylevágást 2003 óta tiltják egy tanácsi rendelet alapján a bárhol a világon halászó uniós hajókon, és az összes uniós vízen halászó hajón. A cápauszony levágását általánosságban tiltják. Ugyanakkor a jelenlegi szabályozás lehetővé teszi - és ezzel a problémával szembesülünk - bizonyos körülmények között a fedélzeten történő feldolgozást, beleértve az uszonyok eltávolítását is a hajók fedélzetén, miközben kötelezővé teszik minden cápatetem fedélzeten tartását. Ezért kell szembesülnünk a cápauszony levágásának problémájával az utóbbi években.
<P>
Egy cselekvési tervet terjesztettünk elő 2009 februárjában, és számos intézkedést hoztuk azóta. Aktívan együttműködünk továbbá regionális szervezetekkel, hogy hatékony gazdálkodási rendszereket vezessünk be a legkiszolgáltatottabb cápafajok esetében, és hogy biztosítsuk fenntartható kiaknázásukat. A probléma kezelésére tehát egy nyilvános konzultációra van szükség, és mostanra már néhány hónapja tart ez a nyilvános konzultáció. A konzultációs dokumentum három fő lehetőséget mutat be, amelyeket jelenleg tárgyalnak a szakemberek az egész világon az ellenőrzések javítása és a teljes megfelelőség biztosítása érdekében. Sok érdekelt, köztük a halászati ipar, tudósok, vezetők és nem kormányzati szervezetek, valamint a lakosság is küldött nekünk észrevételeket.
<P>
Szeretném megnyugtatni önöket, hogy nagyon komolyan veszem a cápák védelmének kérdését. Felkértem ezért a szolgálataimat, hogy alaposan tanulmányozzák az összes beérkezett hozzájárulást. Ezután elkészítünk egy hatásvizsgálatot, amelyre, ahogy tudják, szükség van a szabályozás módosításához. Szándékaim szerint a lehető leghamarabb el fogunk fogadni egy jogalkotási javaslatot. Szeretném tájékoztatni önöket, hogy prioritássá tettem ezt a kérdést, hogy ne veszítsünk több időt.
<P>
Szeretném azt is elmondani, hogy a Bizottság sok intézkedést hozott általában a fenntartható gazdálkodás és a cápák védelme érdekében a cápauszony levágásának betiltására irányuló erőfeszítések mellett. Előterjesztettünk egy cselekvési tervet, és számos intézkedést hoztunk azt követően. Betiltottuk a heringcápa, az óriáscápa és a fehér cápa halászatát az uniós vizeken. Betiltottuk az eresztőhálók használatát 200 méternél mélyebben a mélyvízi cápák védelme érdekében. Múlt évben - és ezt szeretném hangsúlyozni - fenntartható és tudományosan megalapozott kvóták bevezetését javasoltuk a különböző cápafajokkal kapcsolatban. Nagyon nehéz tárgyalásokat folytattunk ezen a téren a Tanáccsal. Nem volt könnyű feladat, de végül sikert értünk el, és most van egy fenntartható javaslatunk erre az évre, és remélem, a következő évre.
<SPEAKER ID="476" NAME="Jim Higgins" AFFILIATION="PPE">
Elnök asszony, barbár dolog a cápák uszonyának levágása. Embertelen, barbár tett. A tengerbe visszadobva a cápák meghalnak. Ez egy olyan gyakorlat, amelyet be kellene tiltani. A Bizottság a 2003. évi rendeletére hivatkozott, de az egyszerűen nem működik.
<P>
Megértem, hogy ez nagyon nehéz kérdés. De hogyan biztosítják a rendet? Egy olyan rendeletre van szükségünk, amely teljes körűen tiltja ezt a gyakorlatot. Konkrétan egyes fajok eltörléséről, teljes kihalásáról beszélünk. Az adatok magukért beszélnek. Jelenlegi becslések alapján például 2009-ben 26 millió és 73 millió közötti cápauszony került forgalomba a világon. Ez valóban nagyon jövedelmező üzlet. Teljesen be kell tiltanunk. Barbár dolog, nem lenne szabad elnézni, és egyszer és mindenkorra be kell tiltanunk. Élen kell járnunk e tekintetben.
<SPEAKER ID="477" NAME="Brian Crowley" AFFILIATION="ALDE">
2003-ban betiltották a cápauszony halászatát. Hasonlóan, most itt van a makrélával kapcsolatos helyzet az Európai Unióban, amellyel kapcsolatban van egy európai szintű és egy, az Európai Gazdasági Térség szintjén működő megállapodás a makrélahalászat csökkentéséről. Ugyanakkor azt látjuk, hogy mind Izland, mind a Feröer-szigetek fejenként 150 000 tonnányit fogott ki, és ez közvetlen hatással van az európai halászflották fenntarthatóságára. Milyen lépéseket lehet tenni tehát? És különösen, be lehet-e vezetni kereskedelmi szankciókat e két terület ellen?
<SPEAKER ID="478" NAME="Chris Davies" AFFILIATION="ALDE">
Mivel az oroszlánok eltűnőben vannak Afrikából és a cápák eltűnőben vannak tengereinkből, értékelem, amit a biztos asszony tenni próbál, de ezeket a dolgokat nagy mértékben a piac irányítja. Nagy kereslet volt Ázsiában a cápauszony iránt, és rengeteg pénzt csinálnak ebből.
<P>
Ahhoz, hogy biztosak lehessünk abban, hogy megfelelően irányítani és mérni tudjuk, hogy mi történik, biztosítanunk kell, hogy az uszonyok a cápák testével együtt kerüljenek a szárazföldre. Így újra ellenőrzésünk alá vonhatjuk a dolgokat. Remélem, hogy a biztos asszony figyelembe veszi ezt a javaslatok megfogalmazásakor.
<SPEAKER ID="479" NAME="Maria Damanaki">
a Bizottság tagja. - Egyetértek a parlamenti képviselőkkel abban, hogy bár tilalom van, nem lehetünk elégedettek a helyzettel. Egyetértek önökkel, és ismerjük a valóságot, és hogy hogyan működik. Tudjuk, hogy egy nagyon jövedelmező ipar áll mindezek hátterében, de jogi keretünkkel összhangban kell intézkedéseket hoznunk, hadd magyarázzam el tehát.
<P>
Az okozza a problémát, hogy jelenleg két különböző kikötőben is ki lehet rakodni az uszonyokat és a cápákat. Partra szállíthatják az uszonyokat, amelyek a nagy kereslet miatt sokkal értékesebbek, különösen Ázsiában, egy helyen, és a cápák testét egy másik helyen, ami nagyon bonyolulttá teszi az ellenőrzést. Ezért történik mindez. Ezt kell figyelembe vennünk. Ezért javasoltuk ezt a konzultációs eljárást, mert szeretnénk megküzdeni ezzel a nagyon nehéz helyzettel.
<P>
Azt tudom tehát elmondani önöknek, hogy egy ambiciózus javaslatot fogunk előterjeszteni, és remélem, hogy az év végére lesz egy új jogszabály a cápauszonyokkal kapcsolatban, amely konkrét eredményeket fog hozni. Egyszer és mindenkorra szabályozni fogjuk ezt a helyzetet.
<P>
A makréla helyzetével való analógia tekintetében azt tudom elmondani, hogy az Európai Unió a lehető legtöbbet tette. Szeretném elmondani, hogy a tagállamok nagyon együttműködőek voltak ezen a területen, és hogy halászainknak és iparunknak sok áldozatot kellett hoznia az állományok fenntarthatóságának biztosítása érdekében.
<P>
Ezért keserít el minket, amikor Izland és a Feröer-szigetek egyoldalú megközelítéssel álltak elő, és önhatalmúan növelték saját kvótáikat. Ezt egyszerűen nem fogadhatjuk el. Jelenleg dolgozunk ezen az ügyön - szolgálataim együtt dolgoznak a kabinettel és a kereskedelmi biztos, de Gucht úr szolgálataival -, és egy jogalkotási javaslatot fogunk előterjeszteni az ilyen helyzetek fennállásakor alkalmazható jogi fegyver létrehozása érdekében. Jelenleg is vannak eszközeink, de a rendelkezésünkre álló jogi fegyverek csak a friss halra vonatkoznak, többek között a makrélára, de nem vonatkoznak a makrélából készült termékekre, és különösen nem a halolajra és a hallisztre, amelyek Izland és a Feröer-szigetek két legfontosabb exportterméke. Produktívnak kell lennünk tehát ezen a téren. A Bizottság minden tőle telhetőt meg fog tenni annak érdekében, hogy a következő halászati szezonban biztosítva legyen az állományok fenntarthatósága.
<SPEAKER ID="480" NAME="Elnök">

<P>
Tárgy: Új mediterrán tengeri stratégia
<P>
Szükség van egy új mediterrán tengeri stratégiára, mely részét képezné egy 25 kezdeményezésből álló, a mediterrán térségre vonatkozó integrált cselekvési tervnek, válaszul a Földközi-tenger partjain fekvő arab országokban történt legújabb fejleményekre. Az Európai Unió olyan jogszabályokat és stratégiát dolgozott ki, amelyek elősegítik a tenger fenntartható használatát, megóvják a tengeri ökoszisztémákat és megvédik a tengerhez kapcsolódó gazdasági és társadalmi tevékenységekhez szükséges forrásokat.
<P>
Választ tudna-e adni a Bizottság az alábbi kérdésre:
<P>
Tervezi-e, hogy az új euro-mediterrán politika keretében új tengerstratégiai célkitűzéseket fogad el?
<P>
Milyen előrehaladás történt a mediterrán térségre vonatkozó kezdeményezések tekintetében, például a Földközi-tenger szennyezés-mentesítésére? Mely eszközökkel tudja megkönnyíteni a mediterrán térség alkalmazkodását az éghajlatváltozáshoz, és elhárítani az áradásokkal, a part menti erózióval és a további súlyos talajromlással járó veszélyeket?
<P>
Hogyan illeszthetők a mediterrán tengeri stratégiába az energiaszállításra vonatkozó projektek?
<P>
Előreláthatóan milyen intézkedéseket hoznak majd és milyen, a mediterrán partnerekkel való együttműködési formákat terveznek a tengeri hajózás védelme érdekében és a tengeri úton történő illegális bevándorlás megakadályozására?
<SPEAKER ID="481" NAME="Maria Damanaki">
a Bizottság tagja. - Köszönöm Kratsa-Tsagaropoulou asszonynak a kérdést, mivel lehetőséget biztosít, hogy szóljak erről a rendkívül bonyolult helyzetről a mediterrán térségben.
<P>
Szeretném tájékoztatni a Parlamentet, hogy a Bizottság nemrég fogadta el a "Partnerség a demokráciáért és a közös jólétért a dél-mediterrán térséggel” című közleményt, amely több javaslatot tartalmaz azoknak a kihívásoknak a kezelésére, amelyekkel a régiónak a közelmúltbeli eseményeket követően szembe kell nézni. Ahogy tudják, ez egy különleges helyzet, amely nagyon törékeny és nagyon aggasztó.
<P>
A Bizottság nagyon elégedett kezdeményezésének általános jóváhagyásával. A közleményt nagyon pozitívan fogadta az összes tagállam, és remélem, a Parlament is.
<P>
Engedjék meg, hogy bemutassak pár tevékenységet, amelyet mostanáig végeztünk egy új mediterrán tengeri stratégia létrehozásának céljával. Először is, egy integrált tengerpolitika létrehozásával kapcsolatban; már létrehoztunk egy ezzel a politikával foglalkozó munkacsoportot, amelyben részt vesz a Földközi-tenger partján fekvő összes ország, és regionális egyezményeket. Ezt egy horizontális fórumként tervezzük továbbvinni, amely az összes tengerrel kapcsolatos tevékenységgel, együttműködéssel és finanszírozással foglalkozik a régióban. A kezdeményezés része az első technikai segítségnyújtási projekt, amelyet az európai szomszédságpolitika részeként indítottunk, és amely a földközi-tengeri integrált tengerpolitika létrehozásával foglalkozik.
<P>
Szeretném tájékoztatni a Parlamentet továbbá egy közelmúltbeli kezdeményezésről, amelynek keretében egy közös együttműködési projektet indítottunk a mediterrán térségben a Nemzetközi Tengerészeti Szervezettel és az Európai Beruházási Bankkal. Bízom ebben a kezdeményezésben, és remélem, hogy gyümölcsöző lesz. Célzott cselekvéseket fogunk megfogalmazni a tengeri növekedéssel, munkahelyekkel és tengerészeti képzéssel kapcsolatban, ami nagyon fontos a mediterrán régió számára. Integrált tengerfelügyeleti intézkedéseket is fogunk hozni, és a magánszektort is bevonjuk, mivel úgy gondolom, hogy ez abszolút szükségszerű a tengerrel kapcsolatos kérdések kapcsán.
<P>
Ezzel párhuzamosan a Bizottság támogatni kívánja egy fórum megszervezését a földközi-tengeri parti őrségek számára az egész régióban. Szintén fokozni fogjuk erőfeszítéseinket a halászati ellenőrzés terén képzéseken, workshopokon és közös ellenőrzésen keresztül, az ENSZ Élelmezési és Mezőgazdasági Szervezetével (FAO) együttműködésben.
<P>
A környezetvédelmet és az éghajlatváltozást illetően, uniós szinten a Bizottság jelenleg azon dolgozik a tagállamokkal, hogy jó környezeti állapotot érjünk el a tengerekben 2020-ra. Regionális szinten az EU és tagállamai a barcelonai egyezmény keretében együttműködnek a földközi-tengeri partnerországokkal a szennyezés megelőzésének elősegítése, valamint a válaszadás javítása érdekében az Unióval határos összes régióbeli tenger esetében.
<P>
A migrációval kapcsolatos problémákat és a közelmúltbeli régióbeli fejleményeket illetően, a Bizottság elkötelezett, hogy segítséget és támogatást nyújtson azoknak az uniós tagállamoknak, amelyek hirtelen migrációs nyomással szembesülnek, és kész pénzügyi támogatást nyújtani számukra. Jelenleg dolgozunk a Külső Határok Alapból, valamint esetleg a Visszatérési Alapból és az Európai Menekültügyi Alapból mozgósítható rendkívüli pénzügyi keretösszegek meghatározásán a 2011-re már elkülönített pénzösszegek mellett.
<P>
A külső határok felügyeletét illetően, a Bizottság folyamatos kapcsolatban van a Frontex-szel, amely elindította a Hermes 2011 közös műveletet az Unió külső határainak ellenőrzésére a régióban. A Frontex, az Europollal együtt, célzott kockázatelemzést készít arról, hogy a bűnszervezetek és a terrorista hálózatok hogy használhatják ki az ingadozó politikai helyzetet, valamint az illegális migrációs áramlásokat is nyomon követik.
<SPEAKER ID="482" NAME="Rodi Kratsa-Tsagaropoulou" AFFILIATION="PPE">
(EL) Köszönöm, biztos asszony, hogy bemutatta az Európai Bizottság terveit és új iránymutatásait, valamint személyes vállalását, hogy egy új helyzetet teremt a mediterrán térségben.
<P>
Egy konkrét kérdést szeretnék feltenni: hogyan értékelné a Földközi-tenger megtisztításával és az energiaátadással kapcsolatban már folyamatban lévő terveket, hogyan illeszkednek ezek a tengerpolitikához, és várakozásai szerint milyen hozzáadott értéket jelenthetnek az ön által említett új politikai tervek?
<SPEAKER ID="483" NAME="Giovanni La Via" AFFILIATION="PPE">
(IT) Biztos asszony, az új földközi-tengeri halászati politika összefüggésében, és figyelembe véve a Földközi-tenger déli partjain fekvő, súlyos válságot átélő országokban kialakult helyzetet, úgy gondolja, hogy a kohéziós politika keretében a határokon átnyúló együttműködés ténylegesen kezelni tudja a helyzetet, és kölcsönösen elfogadott megoldásokat tud szolgáltatni a határokon átnyúló politikák és halászati politikák tekintetében, amelyek lehetővé teszik számunkra az állományok helyreállítását a mediterrán térségben, és megkönnyítik a fellendülést ebben a gazdasági ágazatban?
<SPEAKER ID="484" NAME="Ivo Vajgl" AFFILIATION="ALDE">
(SL) Elnök asszony, egy kérdést szeretnék feltenni a biztos asszonynak azzal kapcsolatban, hogy sok európai ország egy olyan országra próbálja áthárítani problémáit, halászattal kapcsolatos problémáit, amely formálisan és jogilag nem létezik. Nyugat-Szaharára gondolok.
<P>
A Bizottság kiterjesztette mandátumát, vagy inkább megbízatást kapott, hogy halászati megállapodást hozzon létre Marokkóval. Elmagyarázná nekünk, milyen biztosítékok vannak arra vonatkozóan, hogy azokat az erőforrásokat, amelyeket ebből a megállapodásból kapunk, a nyugat-szaharai emberek javára fogjuk felhasználni, és nem csak arra, hogy kielégítsük az európai halászok szükségleteit.
<SPEAKER ID="485" NAME="Maria Damanaki">
a Bizottság tagja. - Egyetértek Grässle asszonnyal, hogy az energiatranszfer miatt a mediterrán térségben valóban nagy esélye van a szennyeződésnek. Ez kockázatot jelent, mivel a Földközi-tenger egy meglehetősen zárt tenger, és nem tud ellenállni az esetleges szennyezésnek.
<P>
Tehát növeljük és megerősítjük együttműködésünket, a Bizottság együttműködését a tagállamokkal. Szeretném elmondani Grässle asszonynak, hogy Potočnik biztos úr és én a jövő héten Görögországba látogatunk, és foglalkozni fogunk a Földközi-tenger szennyezésének kérdésével. Arról is szeretném tájékoztatni, hogy a mediterrán országok szintén jobban hozzájárulhatnának a hajók okozta szennyezés kimutatásához és megelőzéséhez azáltal, hogy részt vesznek az EMSA műholdas hajómegfigyelési rendszerében, mint például a biztonságos tenger hálózatok vagy a tiszta tenger hálózatok. Léteznek ezek a rendszerek, és arra fogjuk bíztatni a mediterrán térség tagállamait, hogy vegyenek részt ezekben a rendszerekben, hogy észleljék a hajók esetleges szennyezését.
<P>
Szeretném elmondani, hogy nemcsak a tagállamainkat ösztönözzük, hanem szomszédainkat is tárgyalásokon és együttműködésen keresztül, hogy elérjük ezt a célt.
<P>
A regionális együttműködés tekintetében igen, teszünk néhány kezdeményezést ezen a területen, és számos kezdeményezés van a Földközi-tengeri Általános Halászati Bizottság (GFCM) keretében, és jelenleg egy új stratégián is dolgozunk, egy tengeri stratégián az adriai és a jón régióban.
<P>
Jelenleg együtt dolgozunk az Adriai- és a Jón-tenger körül található tagállamokkal: Olaszországgal, Szlovéniával és Görögországgal, de más régióbeli szomszédokkal is, Horvátországgal, Montenegróval és Albániával. Megpróbálunk létrehozni egy tengeri együttműködési stratégiát a régióban. Szeretném hangsúlyozni, hogy ez valóban lehetőség lesz a kohéziós alapoknak, ahogy azt a tisztelt képviselő már elmondta.
<P>
Végezetül, egy rövid megjegyzés Nyugat-Szaharával kapcsolatban: igen, sok aggodalom övezi az igazi kedvezményezettek jogait, hogy felhasználják azt a pénzt, amelyet Marokkónak biztosítunk a halászati megállapodás részeként. Ezért kértük a marokkói kormányt, hogy szolgáltassanak adatokat nemcsak a megállapodás általános végrehajtásáról, hanem a megállapodás regionális megközelítéséről, és a különböző marokkói régiókban történő elosztásról is. Meg fogjuk újítani a jegyzőkönyvet egy egyéves átmeneti időszakra, hogy megtudjuk, folytatható-e vagy sem. Erre haladunk, nagyon óvatosan, ebbe az irányba.
<SPEAKER ID="486" NAME="Elnök">

<P>
Tárgy: Az egyetemi kutatók képzése az innovációra vonatkozó kiemelt kezdeményezés keretén belül
<P>
A Bizottság közelmúltban kiadott, az "Európa 2020 - Az innovatív Unió” (2. fejezet) kiemelt kezdeményezés címet viselő közleménye többek között azzal a kötelezettséggel foglalkozik, amely értelmében a tagállamoknak közzé kell tenniük a nemzeti stratégiai programjaikban foglalt, elegendő számú kutató képzésére vonatkozó célkitűzések eléréséhez vezető stratégiákat. A közleményből kiderül, hogy a Bizottság még ugyanebben az évben támogatni kívánja az európai felsőoktatási intézmények eredményeinek értékelésére szolgáló nemzetközi többdimenziós rendszer kidolgozását.
<P>
Választ tudna-e adni ezért a Bizottság az alábbi kérdésekre:
<P>
Hogyan gondoskodik arról a Bizottság, hogy 2020-ra elérjék a 3%-os globális kutatási célszámot és ne legyen különbség a tagállamok között a beruházások tekintetében?
<P>
Úgy véli-e a Bizottság, hogy az euróövezet tagállamait érintő pénzügyi válság veszélybe sodorhatja a kijelölt célok megvalósítását?
<P>
Milyen kritériumokat alkalmaznak az európai felsőoktatási intézmények értékeléséhez és a kutatás terén a legjobb eredményeket elért intézmények meghatározásához?
<SPEAKER ID="487" NAME="Máire Geoghegan-Quinn">
a Bizottság tagja. - A 3%-os K+F-intenzitási célkitűzés tekintetében az innovációs sürgősség Európában az intelligens növekedés támogatására és a társadalmi kihívások kezelése iránti elkötelezettségre szólít fel. Az innovációs eredménytábla azt mutatja, hogy az EU tért veszt az Egyesült Államokkal és Japánnal szemben, miközben Brazília és Kína felzárkóznak az EU-hoz. A 3%-os K+F-intenzitási célkitűzés rendkívül fontos hozzájárulást tesz ennek a kihívásnak a kezeléséhez. Az Európai Tanács felszólította a tagállamokat, hogy ambiciózus és reális nemzeti célkitűzéseket fogalmazzanak meg, figyelembe véve a K+F-beruházás kezdeti szintjét és gazdaságuk főbb strukturális jellemzőit.
<P>
Múlt évben a tagállamok és a Bizottság kétoldalú párbeszédeket kezdeményezett. Mostanra majdnem minden tagállam meghatározott nemzeti K+F-intenzitási célkitűzéseket, amelyeket nemzeti reformprogramjaikban véglegesítenek 2011. április végéig.
<P>
Idén január 12-én a Bizottság elfogadott egy közleményt az éves növekedési jelentéssel kapcsolatban. Ez tartalmaz egy listát a nemzeti K+F célkitűzésekről, amelyek általánosságban ambiciózusak és reálisak is, és a koordináció egy új ciklusának kezdetét jelöli ezen a téren. Értékelés fog készülni a nemzeti kutatási és innovációs politikákról és eredményekről, amelynek célja, hogy meghatározza a növekedés és fellendülés útjában álló főbb akadályokat a válság utáni időszakban, amikor még mindig érvényesek a pénzügyi megszorítások.
<P>
Létfontosságú egy kitűnő kutatóbázis, ha el akarjuk érni a 3%-os K+F-intenzitási célkitűzést, és ha Európa még innovatívabbá akar válni. Európának legalább egymillióval több kutatói állásra van szüksége, ha a 3%-os K+F-intenzitási célkitűzést el akarjuk érni 2020-ra. Jelentősen több új kutatóra van szükség, mivel sok kutató nyugdíjba fog menni ez időtartam alatt. Az egyetemek és természetesen az ipar kutatói kiválóságából a szélesebb társadalom is profitálni fog. A fejlődés összefügg a felsőoktatási intézmények magas színvonalával.
<P>
Az innovációs eredménytábla nemzetközileg elismert mutatókat használ, hogy összehasonlítsa Európa teljesítményét versenytársaink teljesítményével. E mutatók közül három az 1000 lakosra jutó, 25-34 év közötti, friss doktori címmel rendelkezők száma, amely mennyiségi kritérium; a millió lakosra jutó, nemzetközi tudományos publikációkban való részvétel; valamint a tudományos publikációknak a világszerte legtöbbet idézett 10%-ába eső publikációk százalékos aránya az ország összes tudományos publikációjához viszonyítva, mindkettő minőségi kritérium.
<P>
Az Egyesült Államok növelte előnyét a nemzetközi publikációkban való részvétel terén, és jelenleg 37%-kal magasabban áll, mint az EU. Egy júniusra elkészülő megvalósíthatósági tanulmány eredményeitől függően a Bizottság támogatni fogja egy független, többszintű nemzetközi rangsorolás kialakítását a felsőoktatási intézmények teljesítményének mérésére. A tanulmány foglalkozik a teljesítménnyel, és nemcsak a kutatás terén, hanem olyan más fontos területeken is, mint az innováció, az oktatás, a regionális szerepvállalás és a nemzetközivé tétel. A koncepció többdimenziójú volta lehetővé fogja tenni a tanulók, a politikai döntéshozók és maguk az egyetemek számára, hogy kiválogassák a számukra fontos dimenziókat és a kapcsolódó mutatókat, és elkészítsék az igényeikre szabott sorrendet. Az érdekeltek aktívan részt vesznek a megvalósíthatósági projekt elkészítésének minden szakaszában.
<SPEAKER ID="488" NAME="Georgios Papanikolaou" AFFILIATION="PPE">
(EL) Nagyon köszönöm, biztos asszony, válaszát. Ugyanakkor emlékeztetném arra, hogy amikor a Lisszaboni Stratégiát terveztük nyolc évvel ezelőtt, 2003-ban, körülbelül ugyanezt mondtuk: hogy az innovációra és a kutatásra kell alapoznunk, hogy egy versenyképesebb gazdaságot hozzunk létre.
<P>
Ön több mint egy éve biztos, és úgy gondolom, elég tapasztalattal rendelkezik, hogy elmondja: miből gondolja, hogy ez alkalommal sikeresek leszünk az új 2020 stratégiában, és hogy az eredmények nem az előző stratégia eredményeihez lesznek hasonlóak, amely végső soron teljes kudarcba fulladt.
<SPEAKER ID="489" NAME="Seán Kelly" AFFILIATION="PPE">
A felsőoktatási intézményeket illetően azt szeretném megkérdezni biztos asszonytól, hogy egyetért-e azzal, hogy az európai intézményeknek az akaratuk és képességük is megvan arra, hogy növeljék színvonalukat, javítsák besorolásukat a világban, és fejlesszék az egymással való együttműködés képességét, hogy elkerüljék a kutatások megkettőzését.
<SPEAKER ID="490" NAME="Máire Geoghegan-Quinn">
a Bizottság tagja. - Mi a különbség most azzal szemben, amit Lisszabonban ígértünk meg? Úgy gondolom, az első dolog, hogy az innováció és a kutatás most az európai politika középpontjában áll. Elkötelezettség tapasztalható nemcsak a Bizottság, valamint a tagállamok és a Parlament, hanem az Európai Tanács részéről is. Nagyon erős nyomon követést végzünk. 34 "innovatív uniós” kötelezettségvállalást tettünk - amelyekért különböző kollégáim felelősek -, amelyek terén rendszeresen nyomon követjük a fejleményeket, a változásokat, az előrelépéseket, hogy mit teljesítettek, vagy mit nem teljesítettek, és miért nem. Minden évben reméljük, hogy sikerül létrehozni egy "innovációs konventet”, ahol összehozzuk az összes érdekeltet, hogy megvizsgáljuk az előző évben elért eredményeket.
<P>
Nagyon erős ellenőrzés van tehát most, és úgy gondolom, annak idején itt rontottuk el - vagy nem értük el, amit el akartunk érni - Lisszabonban. Ott van továbbá az éves növekedési jelentés, és ott lesznek a nemzeti reformprogramok, amelyekben a tagállamok nagyon egyértelműen meghatározzák célkitűzéseiket, és hogy hogyan kívánják elérni azokat. Azt hiszem, ez egy olyan előremutató lépés, amelyre igazán szükség volt.
<P>
Az egyetemek modernizálása nagy kérdés, amellyel úgy gondolom, az EU összes tagállamának szembe kell néznie. Nem jó, ha sok tagállamban csak egy vagy két egyetem van, amelyek elég jók. Minden szinten modernizálnunk kell az egyetemek rendszerét az Unióban, és el kell kerülnünk azt a megduplázódást, amelyre már utaltak, mivel mostanáig minden egyetem úgy gondolta, hogy létre tud hozni egy kiválósági központot minden egyes szakon. Ez nem lehetséges és nem költséghatékony, és rengeteg széttöredezettséget és megduplázódást jelentene, amit pont elkerülni igyekszünk.
<P>
Hadd emlékeztessem ugyanakkor önöket arra, hogy a Bizottságnak nincs hatásköre ezen a területen. Azt tehetjük tehát - és Vassiliou biztos asszony kitartóan ezt teszi -, hogy elmagyarázzuk a tagállamoknak, hogy nem folytathatjuk az eddigi politikákat. Változtatnunk kell; el kell döntenünk, hogy milyen területen szeretnénk - illetve szeretne egy adott egyetem - kiválósági központot, és az egyetemek modernizálására az egész Unióban valódi programot kell bevezetnünk.
<SPEAKER ID="491" NAME="Elnök">

<P>
Tárgy: Minimális ellenőrzés és sok hiba a 7. kutatási keretprogram keretében végzett munkában
<P>
A Bizottságnak az kérdésre adott válasza komoly kérdéseket vet fel a 7. kutatási keretprogram ellenőrzésének hatékonyságával kapcsolatban. Az illetékes szolgálatok 2010. augusztus 31-ig 118 ellenőrzést hajtottak végre a 7. keretprogramban résztvevők 0,42%-ánál, vagyis 193 résztvevőnél. Ezzel szemben a 6. keretprogram esetén ez az arány 5,7% volt. Aggasztónak tekinthető ez az adat, mivel a becslések szerint a költségvetés több mint 4 %-át rosszul költötték el. Ha folytatódik ez a tendencia, nem kizárt, hogy a 7. keretprogram esetén még több mint 2 milliárd eurós költségvetési kiigazításra lesz szükség.
<P>
Meg tudná-e válaszolni a Bizottság a következő kérdéseket:
<P>
Mennyi kutatási tevékenység tartozik a 7. keretprogram alá és mennyi ellenőrzést hajtottak végre? Miből adódik a magas hibamutató? Kielégítőnek tartja-e a Bizottság az eredményeket és elegendőnek ítéli-e meg a 7. keretprogram igazgatási szabályainak egyszerűsítését? Milyen azonnali intézkedéseket tervez a felsorolt problémák megoldására?
<SPEAKER ID="492" NAME="Máire Geoghegan-Quinn">
a Bizottság tagja. - Megpróbálok figyelni a tolmácsokra.
<P>
Az utólagos ellenőrző tevékenység elvégzésének előfeltétele, hogy megfelelően magas számú költségtérítési kérelem álljon rendelkezésünkre a kedvezményezettek részéről. A hetedik kutatási és technológiafejlesztési keretprogram, vagy a "2007-2013-ra vonatkozó hetedik keretprogram” esetében az első beszámolási időszak 18 hónappal a projekt kezdete utánra esik.
<P>
Ennek eredményeképp a hetedik keretprogram költségtérítési kérelmeinek száma csak 2010-re érte el az ellenőrzéshez szükséges kritikus mennyiséget. Továbbá a Bizottság kutatással kapcsolatos ellenőrzési stratégiáját úgy tervezték, hogy a keretprogram teljes időtartama alatt több évre vonatkozóan nyújtson kellően megalapozott biztosítékot a kutatási kiadások jogszerűségével és szabályszerűségével kapcsolatban. Múlt év december 31-re a Bizottság 345 ellenőrzést zárt le a hetedik keretprogrammal kapcsolatban, 432 résztvevőnél. Ugyanebben az időszakban a 4482 millió EUR összeget kitevő, hibákból adódó pénzügyi kiigazítás a hetedik keretprogramból történő 88 633 047 millió EUR összegű kifizetés ellenőrzése eredményeképp jött létre.
<P>
A kutatási keretprogramokat főleg a támogatható valós költségek visszatérítésén alapuló, költségmegosztással történő támogatásokon keresztül hajtják végre. A fő kockázat, hogy a kedvezményezettek nem támogatható költségeket is feltüntetnek költségnyilatkozatukban. A kockázatot növelik a támogathatósági feltételek és az egyes kedvezményezettek általános költségelszámolási gyakorlatai között fennálló ellentétek, különösen az a követelmény, hogy a kedvezményezetteknek személyi ráfordításokat és közvetett költségeket kell rendelniük projektjeikhez úgy, hogy azok összegéből le kell vonniuk több, az uniós társfinanszírozás szempontjából nem támogatható tételt.
<P>
Ezt figyelembe véve, a Bizottság 2010 áprilisában kiadott egy közleményt, amely javaslatokat tartalmaz a kutatástámogatási szabályok és eljárások egyszerűsítésére. A szabályok és eljárások egyszerűsítése és tisztázása csökkentheti a hibalehetőséget, és nagyobb biztosítékot jelenthet a kiadások szabályszerűségére, ugyanakkor a kutatóknak a keretprogramban való részvételét is megkönnyíti, és segíti az uniós kutatáspolitikai célkitűzések elérését.
<P>
Miután általános konszenzus született több területen, amelyeket még mindig be lehet vezetni a jelenlegi általános jogi keretben, idén január 24-én a Bizottság konkrét intézkedéseket magában foglaló rövid távú egyszerűsítéseket végzett, amelyeket azonnali és visszamenőleges hatállyal vezetnek be a hetedik keretprogram projektjeiben.
<SPEAKER ID="493" NAME="Ioannis A. Tsoukalas" AFFILIATION="PPE">
(EL) Elnök asszony, szeretném megköszönni biztos asszonynak részletes válaszát, ugyanakkor megjegyezném, hogy egy 0,4%-os mintával a hibatartomány 4%-ra nő, vagy 50 millióból 2 millióra. Remélem, hogy a modell nem lineáris, és hogy ha 4%-os ellenőrzést végzünk, a hibaráta nem 40%-os lesz. Azt is megértem, hogy nagyon nehéz, hogy egyrészről arra kérjük a Bizottságot, hogy egyszerűsítse a kezelési eljárásokat a hetedik keretprogramban, rendelkezéseket hozzon a nyolcadik keretprogram egyszerűsítésére, és hogy ugyanakkor részletesebb ellenőrzéseket kérünk. Ez ellentmondásnak tűnhet, de nem gondolom, hogy az lenne. Úgy gondolom, egy jó dolog van ebben: hogy mindannyiunkat érdekel a kutatás, és tudjuk, hogy ez Európa és a tagállamok egyedüli reménye.
<SPEAKER ID="494" NAME="Máire Geoghegan-Quinn">
a Bizottság tagja. - Elnök asszony, úgy gondolom, azt kellene célul kitűznünk, hogy a lehető legegyszerűbbé tegyük a dolgokat az érdekeltek számára, és hogy biztosítsuk - amennyiben tudjuk -, hogy a kedvezményezettek közvetlenül alkalmazhassák költségelszámolási gyakorlataikat a személyi ráfordítások terén, elkerülve, hogy párhuzamos elszámolási rendszert kelljen vezetniük, ahogy eddig kellett. Ez mindenképp bonyolultságot és hibalehetőségeket eredményez. Végül is elfogadjuk - és úgy gondolom, mindenkinek el kell fogadnia -, hogy a kutatók nem érdekeltek az uniós finanszírozással való visszaélésben. Ehelyett inkább a valódi, tiszta alapkutatás érdekli őket, amely az egyes országokban tapasztalható csodálatos innovációkhoz vezethet nemcsak Európában, hanem szerte a világon. Tehát megpróbálunk mindent a lehető legegyszerűbbé tenni az érdekeltek számára.
<SPEAKER ID="495" NAME="Elnök">

<P>
Tárgy: A kis- és középvállalkozások részvétele az európai kutatásban és innovációban
<P>
A Bizottság 2011. február 9-én közzétette a "Kihívásból lehetőség: az európai uniós kutatás- és innovációfinanszírozás közös stratégiai kerete felé” című zöld könyvet. Így egy nyilvános konzultációt követően a Bizottság ki fog dolgozni egy közös stratégai keretet, amely megkönnyíti egyrészt a kutatási és innovációs tevékenységek összehangolását a mai társadalom kihívásaival szembeni helytállás, az európai forrásokhoz való hozzáférés eljárásainak a kutatás és innováció javára történő egyszerűsítése, illetve a kutatási eredmények piacon történő bevezetése időtartamának csökkentése érdekében, másrészt megkönnyíti az európai vállalkozásoknak a kutatási és innovációs tevékenységekben történő nagyobb mértékű részvállalását. Az Európa 2020 stratégia összefüggésében az Európai Unió azt a célt tűzte ki, hogy 2020-ig a kutatási és innovációs tevékenységekre elkülönített alapok elérjék a GDP 3%-át. Mivel a magánszférát a kutatások és innováció terén alacsony finanszírozási szint jellemzi, a Bizottság milyen intézkedéseket tervez annak érdekében, hogy előmozdítsa a kutatási és innovációs tevékenységek uniós alapokhoz való hozzájutását ebben az ágazatban is? Melyek azok a Bizottság által tervbe vett intézkedések, amelyek által a kis- és középvállalkozások könnyebben megbirkózhatnak majd a kutatási és innovációs célokra igényelt uniós alapokhoz való hozzájutással járó nehézségekkel? Tervezi-e a Bizottság egy olyan kvóta bevezetését, amely révén az uniós alapok egy részét kizárólag a kis- és középvállalkozások számára különítik el?
<SPEAKER ID="496" NAME="Máire Geoghegan-Quinn">
a Bizottság tagja. - A Bizottság elkötelezett a kis- és középvállalkozásoknak az uniós kutatási és innovációs programokból történő finanszírozáshoz való hozzáférésének megkönnyítése, valamint innovációjuk piacra juttatásának támogatása iránt.
<P>
Ez prioritás a Bizottság számára, ahogy azt kijelentette az október 6-án elfogadott innovációs unióról szóló közleményben, a 2008 júniusában elfogadott európai kisvállalkozói intézkedéscsomagban és az intézkedéscsomag idén február 23-án elfogadott felülvizsgálatában.
<P>
Emellett a "Kihívásból lehetőség: az európai uniós kutatás- és innovációfinanszírozás közös stratégiai kerete felé” című zöld könyv meghatározta a jövőbeni európai uniós kutatás- és innovációtámogatás kulcsfontosságú kérdéseit, beleértve számos konkrét kérdést arról, hogy hogyan lehet jobban megfelelni a kkv-k igényeinek.
<P>
A közös stratégiai keret általános célja, hogy egyszerűbbé és vonzóbbá tegye az uniós programokban való részvételt, különösen a kkv-k számára. A jövőre nézve ebben az összefüggésben felmerülő fontos elemek a közös IT-platformmal rendelkező egyablakos ügyintézés, a jobban egységesített szabályok, az egyszerűsített finanszírozási eszközök, amelyek a teljes innovációs láncot lefedik, és az egyszerűbb és következetesebb eljárások a támogatások felvételében.
<P>
A zöld könyvvel kapcsolatos konzultációt követően a Bizottság jogalkotási javaslatokat fog előterjeszteni a közös stratégiai kerettel kapcsolatban az év végére. Már most több olyan intézkedést bevezettünk a legutóbbi, hetedik keretprogramban, amelyek kifejezetten a kkv-kat célozzák, beleértve az elkülönített költségvetést. Az előrejelzések alapján a kkv-k költségvetési részesedése a jelenlegi 14,3%-ról a 15%-os célkitűzés fölé fog emelkedni a jogszabályban. A kkv-knak könnyen hozzáférhető támogatásra van szükségük. A hetedik keretprogramhoz való könnyebb hozzáférést a Bizottság és közel 600 vállalkozói szervezet, például kereskedelmi és iparkamarák, innovációs ügynökségek és regionális fejlesztési ügynökségek közötti partnerség, az Európai Vállalkozások Hálózata biztosítja. Pontosabban a kialakított iránymutatások alapján ez a hálózat, közösen és együttműködésben a hetedik keretprogram nemzeti kapcsolattartó pontjaival, támogatja a kkv-kat azáltal, hogy támogatást nyújt a figyelemfelhívásban, a keretprogramban való részvételhez szükséges kapacitás kiépítésében, új kkv-kat von be a javaslatba, a partnerkeresésbe, a kkv-kat célzó együttes fellépésekbe, valamint hogy konzultációkat folytat a kkv-kal kapcsolatos témáknak a munkaprogramokba való bevonásáról. A hálózat támogatásával több száz kkv tudott benyújtani pályázatot a hetedik keretprogramban.
<SPEAKER ID="497" NAME="Zigmantas Balčytis" AFFILIATION="S&amp;D">
Elnök asszony, a kkv-knak sok nehézséggel kell szembenézniük a kutatást és fejlesztést célzó uniós alapokhoz való hozzáférés tekintetében. Vagy nem kapnak kölcsönt, hogy biztosítani tudják a társfinanszírozást, vagy a bürokrácia jelent túl nagy terhet számukra. Tervezi-e a Bizottság közös és egyszerű szabályok kidolgozását a kkv-knak az uniós kutatási programokban való részvétele növelése érdekében? Tervezi-e a Bizottság, hogy az uniós kutatási alapok mondjuk 30%-át kizárólag kkv-knak juttatja?
<SPEAKER ID="498" NAME="Máire Geoghegan-Quinn">
a Bizottság tagja. - Három konkrét intézkedést fogadtunk el idén január 24-én azonnali hatállyal az uniós kutatási támogatások kezelésével kapcsolatban a hetedik keretprogramban, és ezek mindegyike közvetlen választ ad azokra az aggályokra, amelyeket többször fejeztek ki a hetedik keretprogram résztvevői és leendő résztvevői. Az egyik nagyobb rugalmasságot biztosít a személyes költségek kiszámítása terén. Egy másik biztosítja, hogy azon kkv-tulajdonosok kifizetései kapcsán, akik hivatalosan nem részesültek fizetésben, átalányfizetés is alkalmazható legyen. És egy közvetlenül a bizottsági szolgálatokban dolgozó, vezető tisztviselőkből álló új irányítóbizottság foglalkozik a következetlenségek feloldásával. Ez nagyon fontos a már meglévő szabályok alkalmazása tekintetében.
<P>
Létrehoztunk egy kifejezetten a kkv-kra irányuló e-learning platformot. Idén lesz elérhető online, és célja, hogy megkönnyítse a kkv-k K+F projektekhez való hozzáférését. Eredményeinek feltárása ingyenes online képzést, személyre szabott információt, és ami még fontosabb, egy kommunikációs fórumot fog biztosítani. Mindezek együtt jelentősen javítani fogják a kkv-k helyzetét, és természetesen a közös stratégiai kereten belül minden bizonnyal más jó elképzelésekkel is fogunk találkozni azzal kapcsolatban, hogy mi mást tehetnénk, hogy segítsünk nekik.
<SPEAKER ID="499" NAME="Elnök">

<P>
Tárgy: A német nagyvárosok levegőtisztasága
<P>
Hogyan értékeli a Bizottság a német nagyvárosok - például München - levegőtisztasági helyzetét, és milyen intézkedéseket javasol?
<SPEAKER ID="500" NAME="Janez Potočnik">
a Bizottság tagja. - A környezeti levegő minőségéről szóló irányelvek több határértéket határoznak meg több szennyezőanyag esetében különböző elérési határidőkkel. Amellett, hogy egyéb fórumok mellett a végrehajtási bizottsági üléseken előmozdítja a bevált gyakorlatokat, a Bizottság annak ellenőrzésére összpontosítja erőfeszítéseit, hogy az irányelvben meghatározott határértékeket tényleg elérték-e.
<P>
1996 óta az irányelv megköveteli, hogy a tagállamok átfogó stratégiát dolgozzanak ki és vezessenek be, hosszú és rövid távú intézkedésekkel. Az utóbbi különösen fontos az olyan helyzetek kezelésében, amikor fennáll például a PM 10 finompor-részecskék határértéke túllépésének veszélye. A határértékek és a tűréshatár átlépésekor azonnal el kell készíteni a terveket arra vonatkozóan, hogy hogyan kívánják elérni a határértékeknek való megfelelést a meghatározott időpontra.
<P>
Míg a levegő minőségével kapcsolatos terveket a mért határérték-túllépéstől számított két éven belül meg kell osztani a Bizottsággal, annak eldöntése, hogy milyen intézkedéseket hoznak a levegő minőségével kapcsolatos tervekben, teljes mértékben a tagállamok hatásköre és felelőssége. Ez összhangban áll a szubszidiaritás elvével, és elismeri, hogy a nemzeti vagy helyi hatóságok a legalkalmasabbak a levegőminőségi zónájukban észlelt magas koncentráció problémájának kezelésére irányuló leghatékonyabb és egyéni esetekre szabott intézkedések kidolgozására.
<P>
A megfelelés ellenőrzése a Bizottság részéről inkább arra irányul, hogy betartják-e a határértékeket, és kevésbé arra, hogy hogyan. A Németország által legutóbb benyújtott adatok a 2009-es évre vonatkozóan megerősítik, hogy a körülbelül 80 levegőminőségi zónából 70 továbbra is meghaladja a finompor-részecskékkel kapcsolatos határértékeket. A legtöbb zóna esetében idén június 11-ig meghosszabbították a teljesítési határidőt, mivel egy egyértelmű menetrendet és intézkedéseket tartalmazó levegőminőséggel kapcsolatos tervet készítettek, amely mutatja, hogy hogyan érik el a megfelelést a meghosszabbított határidőre. München egyike ezeknek a zónáknak. Azzal a feltétellel hosszabbították meg a határidőt, hogy az illetékes hatóságok úgy alakítják át a levegő minőségével kapcsolatos tervet, hogy ellenőrzés tekintetében hatékony rövid távú intézkedéseket is tartalmazzon, és hogy felfüggesztik azokat a tevékenységeket, amelyek kockázatot jelenthetnek a határértékek átlépése tekintetében.
<P>
Az NO2 tekintetében a Bizottság úgy véli, hogy sok tagállam hasonló problémákkal fog szembesülni, mint a finompor-részecskék esetében. A 2010 előtti túllépések, amelyet valószínűleg kiterjesztenek 2014 végéig, nem jelentik az európai jogszabályok megsértését, de egy levegőminőséggel kapcsolatos terv elkészítésének kívánalmát vonják maguk után. A tagállamoknak 2011. szeptember végéig kell benyújtaniuk a 2010-re vonatkozó adatokat.
<SPEAKER ID="501" NAME="Bernd Posselt" AFFILIATION="PPE">
(DE) Köszönöm, Potočnik úr nagyon jó és pontos válaszát. Két rövid kiegészítő kérdésem van. Először is, ellenőrzi-e a Bizottság, hogy az egyes tagállamok tényleg azonos kritériumokat alkalmaznak-e, és egyenlő precízséggel végzik-e a méréseket, vagy vannak különbségek e téren? Másodszor, vannak konkrét javaslatai a levegőszennyezés csökkentésére - legalább a városokban?
<SPEAKER ID="502" NAME="Janez Potočnik">
a Bizottság tagja. - A kritériumok azonosak az összes ország esetében. Igaz, hogy földrajzi helyzetüknek köszönhetően egyes városoknak, például Milánónak Olaszországban, nehezebb feladat elérni ugyanazokat a kritériumokat, mint más városoknak. Ugyanakkor rendkívül fontos, hogy az Európai Unió összes polgárának azonos egészségi és védelmi szintet biztosítsunk. Ez a helyzet e tekintetben.
<P>
Természetesen, ha vannak speciális helyi vagy regionális kérdések, akkor erre figyelmet fordítunk, és a hatóságokkal együttműködve próbáljuk megoldani ezeket a kérdéseket, hogy megfelelő megoldásokat találjunk. Mindig a megoldás elérése a célunk - hogy szigorúan segítőkészek és segítőkészen szigorúak legyünk, ha úgy tetszik.
<P>
A második kérdést illetően, rendes esetben nem adunk speciális ajánlásokat egy városnak vagy régiónak sem, egyszerűen mivel úgy gondoljuk, hogy a hatóságok sokkal jobban ismerik a helyzetet, mint mi. Ellenőrizzük a határértékek betartását, de általában az a szokásos megközelítés hoz jó eredményeket, amelyben különböző intézkedéseket kombinálnak, és amelyek némelyike inkább rövid távú, míg mások inkább strukturálisak.
<SPEAKER ID="503" NAME="Elnök">
A következő kérdés Kadenbach asszonytól származik, akit Arsenis úr helyettesít.
<P>

<P>
Tárgy: Az EU biológiai sokféleségre vonatkozó stratégiája
<P>
Az Európai Tanács 2010-ben, a biológiai sokféleség nemzetközi évében ambiciózus, 2050-re vonatkozó elképzelést és 2020-as célkitűzést fogadott el az Unión belüli biodiverzitás megőrzésének tekintetében. Ezt követően a Biológiai Sokféleség Egyezmény értelmében a világ kormányai ambiciózus, a biodiverzitás megőrzésére irányuló globális elképzelést és 2020-as küldetést fogadtak el egy húsz tesztelési célt kijelölő stratégiai tervvel egyetemben.
<P>
Mikorra tervezi a Bizottság a biodiverzitás megőrzésével kapcsolatos uniós és globális célok eléréséhez szükséges ambiciózus lépéseket kijelölő uniós, biológiai sokféleségre vonatkozó stratégia közzétételét?
<P>
Meg tudja-e erősíteni a Bizottság, hogy az új stratégia 2020-ig nem von majd maga után további negatív változásokat az EU-szerte védett, Natura 2000 területeken belüli és kívüli élőhelyek és fajok védettségi állapotát illetően, annak érdekében, hogy 2050-ig minden élőhely és faj kedvező védettségi állapota visszaállítható legyen?
<P>
A bírói kar folyamatos képzésén és a Bizottság által korábban ígért útmutatókon kívül milyen konkrét intézkedéseket terveznek az uniós környezetvédelmi jogszabályok végrehajtásának javítására? Tervezi-e a Bizottság egy uniós környezetvédelmi ellenőrző testület létrehozását és a környezetvédelmi ellenőrzésre vonatkozó jogszabályok elfogadását a Parlament felhívásának megfelelően?
<SPEAKER ID="505" NAME="Janez Potočnik">
a Bizottság tagja. - A Bizottság most végzi az utolsó simításokat az EU biológiai sokféleségre vonatkozó új stratégiáján, amely keretet fog biztosítani a biológiai sokféleség csökkenése problémájának kezelésére irányuló cselekvések számára az elkövetkezendő évtizedben. Május elejére tervezzük ennek elfogadását. Mivel a stratégia tervezete még mindig belső konzultáción van a Bizottságban, nem tudok részleteket közölni tartalmából. Megnyugtathatom azonban önöket, hogy megfelel mind az Unió ambiciózus felhatalmazásának, amelyet a Tanács határozott meg múlt évben, mind azoknak a kötelezettségvállalásoknak, amelyet az EU tett múlt év októberében Nagojában a biológiai sokféleségről szóló egyezmény keretében.
<P>
A stratégiát hat alcél körül alakították ki, amelyek a biológiai sokféleséggel kapcsolatos szabályok fő mozgatórugói némelyikének, valamint a biológiai sokféleségre nehezedő nyomások kezelésére összpontosítanak: természetvédelem, helyreállítás és környezetbarát infrastruktúra, mezőgazdaság és erdészet, halászat, invazív idegen fajok és az Európai Unió hozzájárulása a globális biológiai sokféleséghez.
<P>
A stratégia alapvetően az EU meglévő jogszabályainak végrehajtásán alapul, beleértve a Natura 2000 hálózat hatékony és megfelelően támogatott irányítását. Azzal is rendkívül fontos foglalkozni, hogy a közös agrárpolitika és a közös halászati politika reformja, valamint a jövőbeni kohéziós politika hogyan biztosíthatja a szükséges támogatást ennek a stratégiának. A 2020-as uniós kiemelt célok megkövetelik a biológiai sokféleség csökkentésének és az ökoszisztémák és az általuk nyújtott szolgáltatások degradációjának megállítását.
<P>
Biztosíthatom tehát önöket, hogy a stratégia tartalmazni fog ezeknek a céloknak az elérésére irányuló cselekvéseket. Ezek közé tartoznak az élőhelyvédelmi és madárvédelmi irányelv végrehajtásának felgyorsítására irányuló cselekvések, valamint annak biztosítása, hogy jelentős lépéseket tegyenek az európai jelentőségű fajok és élőhelyek kedvező védettségi helyzetének elérése érdekében. Általánosabban az EU környezetvédelmi jogszabályainak bevezetését és végrehajtását illetően a Bizottság egy új közleményt tervez kibocsátani az év folyamán. Nem az a cél, hogy ez helyettesítse a meglévő vonatkozó közleményeket, hanem hogy javítsa azokat a környezetvédelelem terén elért közösségi vívmányok bevezetését megalapozó átfogó általános struktúrára és tudásalapra összpontosítva.
<P>
Ennek a kezdeményezésnek az összefüggésében részletesen megvizsgáljuk az uniós szintű megfigyelési és ellenőrzési képességek, valamint a nemzeti ellenőrzési rendszerek megerősítésének összes lehetőségét. El kell ismerni, hogy az EU környezetvédelmi ellenőrzéssel kapcsolatos jogi kerete már az elmúlt évek során is fejlődött, különösen egy ajánlás elfogadása következtében, amely meghatározza a környezetvédelmi ellenőrzésekre vonatkozó minimumkövetelményeket a tagállamokban, valamint megköveteli az ágazati környezetvédelmi jogszabályok különböző rendelkezéseinek bevonását.
<P>
A közlemény elkészítése még folyamatban van, és a pontos tartalmáról még nem született megállapodás. Konzultációkat fogunk folytatni az érdekeltekkel, többek között a Parlamenttel vonatkozó bizottságain keresztül, hogy tagjainak lehetőségük legyen kifejezni véleményüket és hozzájárulni a szöveghez.
<SPEAKER ID="506" NAME="Kriton Arsenis" AFFILIATION="S&amp;D">
Köszönöm, biztos úr, részletes válaszát. Nagyon várjuk az EU biológiai sokféleségre vonatkozó új stratégiáját, és természetesen a Parlamentnek sok elképzelése van, és foglalkozni fogunk ezekkel.
<P>
Kicsit továbbmenve Nagoja és a stratégia terén, el tudná mondani, hogyan haladunk a nagojai határozatok, és különösen a genetikai erőforrásokhoz való hozzáférésről és a használatukból származó előnyök igazságos és méltányos megosztásáról szóló jegyzőkönyv végrehajtásával? Milyen előrelépést értünk el? Mik a határidők? Történt-e előrehaladás a védett tengeri területek kapcsán? Ezt külön kiemelik a nagojai célkitűzésekben. Hogyan haladunk ezen a téren?
<P>
Említette továbbá, hogy erőfeszítéseket tesznek a biológiai sokféleség védelme érdekében a KAP-on belül, amely a biológiai sokféleség védelmének egyik eszköze, a Parlament azonban az érintetlen természeti területek és az útmentes területek védelmére is felszólít. Végezetül, több kommunikációra van szükségünk a Natura 2000 területeivel kapcsolatban, különösen a gazdálkodók számára. Mit terveznek tenni ezen a téren?
<SPEAKER ID="507" NAME="Bernd Posselt" AFFILIATION="PPE">
(DE) Egy egyszerű kérdést szeretnék feltenni, biztos úr. Kifejezetten a természetvédelemre és a vadon élő állatok és növények védelmére összpontosítanak, vagy háziállatokkal és szántóföldi növényekkel is foglalkoznak, amelyek sokfélesége szintén igen komoly veszélyben van?
<SPEAKER ID="508" NAME="Gerben-Jan Gerbrandy" AFFILIATION="ALDE">
Egy dolgot szeretnék hozzátenni. Biológiai sokféleségről beszélünk. Van egy sürgős dolog ezen a téren, mégpedig hogy egyes tagállamok - köztük az enyém is - alacsonyabb célkitűzéseket szeretne elérni az Európai Unió részéről a természetvédelemmel kapcsolatos jogszabályokban. Szeretném tudni, hogy a biztos úr egyetért-e azzal, hogy alacsonyabb célkitűzések legyenek, vagy véleménye szerint ragaszkodnunk kell a jelenlegiekhez.
<SPEAKER ID="509" NAME="Janez Potočnik">
a Bizottság tagja. - Nagoját és az elért eredményeket illetően azt kell mondanom, hogy nagyon jól haladunk a genetikai erőforrásokhoz való hozzáférésről és a használatukból származó előnyök igazságos és méltányos megosztásáról szóló jegyzőkönyv végrehajtásával, ezzel nincs probléma. Kisebb problémák vannak a fordítással, de jól haladunk a lényeget illetően, és már tervezzük a jogszabály előkészítését az aláírást követően, hogy áttérhessünk a ratifikációs folyamatra. Ez eltart egy kis ideig, de nem látok komoly akadályokat.
<P>
A védett tengeri területeket illetően még mindig le vagyunk maradva. Próbáljuk sürgetni a dolgokat, és a Nagojában tett kötelezettségvállalások értelmében többet kell majd tennünk Európában mint jelenleg - erre kötelez továbbá a Natura 2000 maga, és a saját kötelezettségvállalásaink.
<P>
A KAP és a Natura 2000 finanszírozását illetően minden tőlem telhetőt megpróbálok megtenni annak biztosítása érdekében, hogy ez megfelelően szerepeljen az első pillérben és a harmadik pillérben, és hogy a biológiai sokféleség megfelelő figyelmet kapjon a jövőbeni közös agrárpolitikában. Cioloş biztos úr, Hedegaard biztos asszony és én elkészítettünk egy közös levelet, amelyet elküldtünk a környezetvédelmi miniszterek tanácsa utolsó ülésére. A levélben megállapodtunk a témákról, valamint arról, hogy milyen irányba akarunk menni.
<P>
Posselt úr kérdését illetően a teljes Natura 2000 jelenlegi formájában Európa területének körülbelül 18%-át védi az úgynevezett Natura 2000 területek formájában, és van két irányelvünk is. Az egyik a madárvédelmi irányelv, a másik az élőhelyvédelmi irányelv, amelyek egyértelműen leírják, hogy mi védett, hogyan, milyen szinten stb. Ez tehát alapvetően egy meglehetősen széles körű jogszabály, amely nem csak egyes veszélyeztetett vagy eltűnő fajokkal foglalkozik. Azt szeretnénk, ha széles körű védelem lenne, de az EU területén élő sok veszélyeztetettnek nyilvánított faj nagyon rossz állapotban van, ezért természetesen még többet kell tennünk.
<P>
A célkitűzések kérdését illetően a válasz nagyon egyszerű. Jelenleg nem szabad a célkitűzések csökkentésének kérdésével foglalkoznunk, inkább a Natura 2000 bevezetésének igen fontos kérdésére kell összpontosítanunk, ami az irányítási tervek elkészítéséből és a megfelelő finanszírozás elkülönítéséből áll. Ez nem könnyű ebben a helyzetben, de mindenképp egyfajta jövőre vonatkozó beruházást jelent.
<SPEAKER ID="510" NAME="Elnök">

<P>
Tárgy: Hulladékkezelés Görögországban
<P>
. számú válaszában a Bizottság a hulladéklerakást a hulladékkezelés szélsőséges és a lehető legrosszabb válfajának értékeli. A tervek szerint Görögországban 61, társfinanszírozásban részesülő hulladéklerakót létesítenek. Számos régióban (Lefkimi, Grammatiko és legfőképp Keratea) e "szélsőséges és lehető legrosszabb megoldást” elfogadni kényszerülő lakosság értelemszerűen reagált a hírre. A sajtó, a környezetvédő szervezetek, a politikai pártok és a helyi hatóságok szerint bizonyos ipari érdekeltségek húzódnak meg a mögött, hogy a kormány csökönyösen ragaszkodik a hulladék összegyűjtésének és kezelésének ehhez a formájához, és egyesek egy újabb politikai-gazdasági botrányt látnak az ügyben.
<P>
Választ tudna-e adni a Bizottság ezért az alábbi kérdésekre: Függetlenül az egyes országok által választott megoldástól, ökológiai és környezetvédelmi szempontból szerencsésebbnek tartja-e a környezetvédelmi szervezetek (WWF, Greenpeace, S.O.S. Méditerranean) által javasolt megoldást, hogy a hulladékot inkább a keletkezés helyén, a háztartásokban válasszák szét, mintsem az erre alkalmas üzemekben dolgozzák fel újra? Vállalja-e, hogy késlekedés nélkül tanulmányozza a fenti javaslatokat, és elküldi egy képviselőjét a helyszínre, hogy találkozzon az érintett felekkel?
<SPEAKER ID="511" NAME="Janez Potočnik">
a Bizottság tagja. - A hulladékokról szóló új keretirányelv egy ötlépéses hierarchiát állított fel a hulladékkezelésben. A hulladékkeletkezés megelőzése a legkívánatosabb megoldás, ezt követi a hulladéknak az újrafelhasználásra, újrafeldolgozásra és az újabb hasznosítások egyéb módjaira való alkalmassá tétele, beleértve az energiatermelésre való felhasználást, és ezt követi végső eszközként a hulladéklerakás. Az egyes hulladékáramok esetében lehetséges a hierarchiától való eltérés.
<P>
Ugyanakkor a hierarchiától eltérő tagállamoknak megalapozott indoklással kell szolgálniuk. A hulladéknak a hulladéklerakókban való elhelyezését, amely legalul áll a hierarchiában, a legkedvezőtlenebb kezelési megoldásként kell értékelniük a tagállamoknak.
<P>
Az olyan hulladékanyagok, mint például a papír vagy az üveg magas tisztasági foka előfeltétele annak, hogy a hulladékot másodlagos nyersanyagként dolgozza fel a gyáripar. Ezért van az, hogy általában az újrahasznosítható hulladékáramoknak a keletkezési helyen való szelektív gyűjtése a hulladékgyűjtés legkedvezőbb módszere. A hulladékokról szóló keretirányelv értelmében a tagállamoknak 2015-re be kell vezetniük a papír, a fém, a műanyag és az üveg szelektív gyűjtését. Ez esetben is bizonyos rugalmasságot biztosítunk a tagállamoknak, hogy hulladékgyűjtési rendszereiket a speciális nemzeti körülményekhez igazítsák, különösen olyan esetekben, ahol nagyon hatékony és előrehaladott szelektálási technológiák állnak rendelkezésre. Ilyen technológiák hiányában azonban a keletkezési helyen való szelektív gyűjtés a legolcsóbb és legkönnyebb módja annak, hogy magas minőségű másodlagos nyersanyagot lehessen előállítani a hulladékból.
<P>
Görögországnak komoly problémákkal kell szembenéznie az illegális hulladéklerakás terén, és ahogy tudja, 2005-ben a Bíróság elmarasztalta a területén működő illegális hulladéklerakók nagy száma miatt. Ezt a kérdést azóta sem oldották meg. Mindazonáltal 2010 decemberében a görög hatóságok bemutattak egy cselekvési tervet, amelynek értelmében az összes illegális lerakóhelyet bezárják idén június végére. A Bizottság üdvözli ezt a tervet, beleértve az új hulladéklerakó helyek építését, feltéve, hogy végső megoldásként ez elkerülhetetlen annak érdekében, hogy fenntartsák a kötelező egészségügyi előírásoknak megfelelő hulladékkezelési rendszert, összhangban az európai jogi követelményekkel.
<P>
A hulladéklerakókkal kapcsolatos uniós irányelv előírásainak megfelelő hulladéklerakók létesítése már fejlődés az illegális hulladéklerakás gyakorlatával szemben. A Bizottság a tervek elkészítésére és a hulladéklerakó helyek létrehozására ösztönzi a görög hatóságokat - ezek a programok uniós támogatásban részesülnek. Ugyanakkor Görögországnak egyértelműen haladnia kell afelé, hogy túllépjen ezeken az intézkedéseken, és a hulladéklerakás, mint elsődleges hulladékkezelési megoldás helyett egy modern hulladékkezelési politika felé kell haladnia, amely a hulladék újrafelhasználásán és újrafeldolgozásán alapul.
<P>
A legutóbbi Eurostat statisztikák szerint Görögországban a lakossági hulladék körülbelül 82%-a hulladéklerakókba kerül, míg az európai uniós átlag 38%. Emellett az újrafeldolgozó ágazat teljesítménye nagyon alacsony Görögországban, és a lakossági hulladék csak 17%-át hasznosítják újra.
<P>
A hulladékkal kapcsolatos irányelv bevezetése legmagasabb prioritást élvez mind a Bizottság számára, mind személyesen számomra. Nyomon fogjuk követni a nemzeti hulladékgazdálkodási politikákat a tagállamok hulladékgazdálkodási terveinek értékelésén keresztül. Egy korszerűsített hulladékkezelési tervet várunk Görögországtól. Emellett szorosan nyomon követjük a görög cselekvési terv végrehajtását, és az összes illegális hulladéklerakó bezárásának folyamatát, valamint az EU által finanszírozott projektekkel kapcsolatos terveket.
<P>
Ellenőrizni fogjuk továbbá az uniós finanszírozás felhasználását annak biztosítása érdekében, hogy a finanszírozandó projektek összhangban álljanak a hulladékkal kapcsolatos jogszabályainkban meghatározott célkitűzésekkel és követelményekkel. Görögország esetében létfontosságú a hulladéklerakók csökkentése és az újrahasznosítási ráták növelése a szelektív gyűjtésen és az újrahasznosítható anyagokon keresztül.
<P>
A megfelelő hulladékkezelésre lehetőségként kell tekinteni, mivel vállalkozásokat és munkahelyeket hozhat létre az egész országban. Szintén létfontosságú az erőforrás-ellátással kapcsolatos új célkitűzések elérése a bevált gyakorlatok alkalmazásán keresztül.
<P>
Végezetül, holnap Görögországba repülök, ahol kétnapos látogatást teszek, és természetesen részletesen beszélni fogunk ezekről a kérdésekről.
<SPEAKER ID="512" NAME="Nikolaos Chountis" AFFILIATION="GUE/NGL">
(EL) Elnök asszony, a biztos úr utolsó megjegyzése némi reményre ad okot. Mivel holnap utazik Görögországba, biztos úr, el kellene látogatnia egy Athénhoz közeli területre, ahol most már négy hónapja mindennaposak a lakosok és az ott táborozó rendőri erők közötti összetűzések, amelyek sérülésekkel és egyéb incidensekkel jártak, és amelyek oka a hulladéklerakó létesítmény, mivel, ahogy elmagyarázta, be kell zárnunk ezeket a hulladéklerakókat.
<P>
A kérdés a következő: ha ez a legkevésbé kívánatos megoldás, miért fogadnak el környezeti hatásvizsgálatokat, amikor számos létesítményben, például abban, amelyet valószínűleg meglátogat, hulladéközönök állnak. Ez botrányos, és elkerülhetetlen lesz a környezeti kár, ha nem avatkoznak közbe, ha nem állítják meg ezt a gazdasági botrányt, mert ezeket a létesítményeket az Unió társfinanszírozza.
<P>
Kérem, azonnal akadályozzák meg ezt, mivel a dolgok nem annyira elméletiek, mint ahogy elmagyarázta, de bárhogy legyen is, köszönöm.
<SPEAKER ID="513" NAME="Janez Potočnik">
a Bizottság tagja. - Elmegyek az Athén közeli területekre. A görög parlament három bizottságával fogok tárgyalni az első nap, és minden bizonnyal ezek a kérdések is felmerülnek. Tisztában vagyok ezzel és a helyzet komolyságával. Talán elmondhatom önnek, hogy miért támogatunk, sőt, társfinanszírozunk egyes lerakókat annak ellenére, hogy a hulladékhierarchiában az előnyben részesített megoldások közül ez a legalsó szinten van.
<P>
Az első és abszolút legfontosabb dolog, amelyet figyelembe kell venni, az természetesen az emberi egészség, biztosnak kell tehát lennünk abban, hogy ezt minden tekintetben védjük. Úgy gondolom, fontos, hogy a lehető legjobb megoldásokat keressük, de néha egyszerűen szükség van arra, hogy lépésről lépésre haladjunk.
<P>
Az adatokból, amelyek Európa egész területéről érkeznek, azt látom, hogy amint egy ország komolyan elkezdi a szelektív hulladékgyűjtést, nagyon röviddé válik az út a nagyon magas szintű újrahasznosítás és a nagyon alacsony szintű lakossági hulladéklerakás felé. A szelektív gyűjtés tehát alapvető, és ha ezt elérték, a dolgok már gyorsabban haladnak. Néha azonban sajnos a hulladéklerakás még mindig az egyetlen lehetséges megoldás, és ha ebben az összefüggésben foglalkozni akarunk az emberi egészséggel, akkor ezt lehetővé kell tennünk.
<SPEAKER ID="514" NAME="Elnök">
Az idő hiányában megválaszolatlanul maradt kérdések írásban kerülnek megválaszolásra (lásd a mellékletet).
<P>
A kérdések óráját ezzel lezárom.
<P>
(Az ülést 20.20-kor felfüggesztik, és 21-kor újra megnyitják)
