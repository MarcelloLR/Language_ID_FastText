<CHAPTER ID="005">
A szavazáshoz fűzött indokolások
<P>
A szavazáshoz fűzött szóbeli indokolások
<SPEAKER ID="137" NAME="David Sumberg" AFFILIATION="PPE-DE">
. - Elnök úr, a Martens-jelentéssel kapcsolatban szólalok fel, mert címe, "Egy évvel Lisszabon után” lehetőségt nyújt számomra ahhoz, hogy reflektáljak arra, hol tartunk egy évvel Lisszabon után az Európai Unióban. Teljes zűrzavar vesz körül minket: nem tudunk válaszolni a gazdasági válságra; visszatérés tapasztalható a protekcionizmushoz, különösen a francia kormány esetében, és most fel kell ismernünk, hogy a Lisszaboni Szerződés nem csak rossz, de hatástalan is.
<P>
Az ír népre hallgattunk - vagy kellett volna hallgatnunk -, amely a népszavazáskor teljesen egyértelművé tette, hogy nem akarja ezt a szerződést. De ha nem is hallgattunk rájuk korábban, most hallgatnunk kellene. Ezt a szerződést nem szeretik, nem akarják és, talán legfontosabb, hogy hatástalan is, és ennek a Parlamentnek fel kell ismerni ezt a tényt.
<SPEAKER ID="138" NAME="Nirj Deva" AFFILIATION="PPE-DE">
. - Elnök úr, tudatában vagyok, ahogy kollégám, David Sumberg éppen most mondta, hogy a Lisszaboni Szerződés egy roncs az Európai Unió szempontjából.
<P>
Mindazonáltal Maria Martens kitűnő jelentésére szeretnék összpontosítani. Egy nagyon fontos dologról beszél azzal kapcsolatban, ahogy kifizetjük a segélyeket. Maria Martens felismerte, hogy amennyiben az AKCS-országok nemzeti parlamentjeit nem hatalmazzuk fel arra, hogy szemügyre vegyék az országstratégiai dokumentumokat és nyíltan megbeszéljék azokat, akkor azokat a támogatásokat, amelyeket az EU nyújt az AKCS-országoknak, rosszul is fel lehet használni. Ez hatáskört ad az AKCS-országok nemzeti parlamentjeinek arra, hogy alaposan megvizsgálják az általunk nyújtott fejlesztési segélyeket, ugyanúgy, ahogy a Lisszaboni Szerződésnek is nagyobb hatáskört kellene adnia az Unió nemzeti parlamentjeinek hogy megvizsgálhassák, mit csinálunk mi itt. Martens asszony jelentése figyelembe veszi az elszámoltathatóságot és az átláthatóságot, és én támogatom ezt.
<SPEAKER ID="139" NAME="Syed Kamall" AFFILIATION="PPE-DE">
. - Elnök úr, egyetértek előttem felszólalt kollégámmal, Sumberg úrral, amikor a Lisszaboni Szerződésre és arra reflektál, hogy hol tartunk egy évvel Lisszabon után. Mindazonáltal én erről az EU és Afrika közötti partnerség szempontjából szeretnék beszélni.
<P>
Úgy gondolom, hogy bármilyen partnerségnél fontos felismerni, hogy kivel folytatunk párbeszédet; gyakran kormányok közötti párbeszédről van szó. Azonban ha vállalkozókkal - a jólét megteremtőivel - beszélünk sok afrikai országban, ők azt mondják: "segítsetek nekünk, hogy segíthessük kormányainkat a piacok megnyitásában, hogy hozzáférhessünk azokhoz az árukhoz és szolgáltatásokhoz, amelyeket ti természetesnek vesztek a nyugaton”. Csak a vállalkozóknak nyújtott segítség által tudunk segíteni a jólét megteremtésében és tudjuk kiemelni a kontinenst a szegénységből. Ne felejtsük el: a jólét megteremtői a fejlődés kulcsai és nem szükségszerűen csak a segélyszervezetek.
<SPEAKER ID="140" NAME="Philip Claeys" AFFILIATION="NI">
(NL) Elnök úr, én Martens asszony jelentése ellen szavaztam, nem azért, mert úgy hiszem, hogy ez a jelentés egészében kiegyensúlyozatlan, épp ellenkezőleg, számos olyan pont van a jelentésben, amelyek teljesen és kifejezetten helytállóak. Az jelenti a problémát, amikor egy ilyen típusú jelentés még érintőlegesen sem tesz említést az illegális bevándorlás problémájáról annak ellenére, hogy ez rendkívül fontos probléma az Afrikával való fejlesztési együttműködéssel kapcsolatos problémák tárgyalásakor.
<P>
Különösnek tartom, hogy a jelentés azért sürgeti az európai kékkártyarendszert, hogy csökkentse az olyan ágazatokban dolgozó afrikaiak vonzását, ahol szükség lenne rájuk Afrikában. Ez, ahogy látják, az egész kékkártyarendszer alapvető része. Az a probléma a kék kártyával, hogy azoknak az embereknek az elszívását szervezi meg, akikre feltétlenül szükség van a fejlődő országok fejlődése érdekében. Magunkhoz vonzzuk ezeket az embereket, ami azt jelenti, hogy a problémák csak súlyosbodnak Afrikában, és csak még nagyobb lesz az Európába való bevándorlás mértéke. Ez létfontosságú, és ezért vitát kellene folytatnunk erről ahelyett, hogy csak egy bekezdést szánunk rá egy jelentésben.
<SPEAKER ID="141" NAME="Czesław Adam Siekierski" AFFILIATION="PPE-DE">
. (PL) - (először kikapcsolt mikrofonnal) ...az eszközök átfogó készlete, hogy segítse Afrika országait fejlődésükben. Ez egy átfogó csomag, mivel csak átfogó megoldásoknak lehet bármilyen eredménye az Afrikában felhalmozódott problémák sokféleségében.
<P>
Mi történt eddig? Az elmúlt néhány év során tapasztaltuk, hogy Kína nagy érdeklődést mutat Afrika iránt, és a beruházások terjeszkedő politikáját folytatja. Ezek a kezdeményezések hozzá fognak járulni a kontinens fejlődéséhez, de csak akkor, ha az afrikaiak, és különösen a helyi lakosok, lesznek azok, akiket bevonnak a jólét megteremtésébe, és nem az itt beruházó külföldi cégek alkalmazottai.
<P>
Az Európai Unió a gazdasági akadályok fokozatos növekedésének köszönheti sikerét. Segítenie kell az egyes államok gazdasági fejlődését, közös kötelékek hálózatát kell kiépítenie és növelnie kell az afrikai termékek hozzáférhetőségét a világpiacon.
<SPEAKER ID="143" NAME="Charles Tannock" AFFILIATION="PPE-DE">
. - Elnök úr, én - a brit konzervatív delegációval egyetemben - tartózkodtam az ENSZ közgyűlés 64. ülésszakának prioritásairól szóló Lambsdorff-jelentés kapcsán. Pártom támogatja az ENSZ munkáját, de úgy tekint rá, mint egy nem tökéletes szervezetre, amelyet meg kell reformálni. Mindazonáltal számos olyan témát említettek ebben a jelentésben, amelyekkel a brit konzervatívok nem értenek egyet, például az NBB szerepe és a Biztonsági Tanács angliai és franciaországi állandó képviselői helyeinek megszüntetése, amelyeket egy egyedüli hellyel helyettesítenének az Európai Unió számára. Úgy gondoljuk továbbá, hogy a felnőttek halálbüntetésének bevezetése az egyes tagok lelkiismeretének kérdése, és nincs pártpolitikai nézetünk ezzel kapcsolatban. Ezért általánosságban tartózkodtunk.
<SPEAKER ID="145" NAME="Gay Mitchell" AFFILIATION="PPE-DE">
. - Elnök úr, Egy dolgot szeretnék megemlíteni Martens asszony jelentésével kapcsolatban.
<P>
Először is, engedjék meg hogy elmondjam, hogy a Lisszaboni Szerződés nem roncs, és semmi értelme ilyet állítani. Az Európai Unió huszonhét tagállamából huszonhat ratifikálni fogja vagy ratifikálta, és ebbe beletartozik a brit parlament is. Sajnálatos, hogy a brit tagok néhány itt elhangzott megjegyzésükben nem tisztelik saját parlamentjüket.
<P>
Az ír nép aggodalmának adott hangot néhány témával kapcsolatban, és az ír kormány és parlament próbálja tisztázni ezeket. Amennyiben sikerül ezeket tisztázni és az emberek igennel szavaznak a második referendum során idén, akkor vajon idejönnek koboldsapkájukban és ugyanolyan botrányos módon fognak viselkedni, mint az előzőnél tették? Hagyjuk az ír kérdéseket Írországra. Nem kell ebben nekünk segítség olyan emberektől, akiket 700 évünkbe tellett kizavarni országunkból.
<P>
A Lisszaboni Szerződést illetően engedjék meg, hogy elmondjam, hogy az Európai Unió népessége a világ népességének 6%-át fogja kitenni a következő generáció idején. Kínának és a többi országnak nagy hatalma lesz.
<SPEAKER ID="147" NAME="Zuzana Roithová" AFFILIATION="PPE-DE">
. - (CS) Elnök úr, szeretném elmagyarázni, hogy miért tartózkodtam a szavazástól a Hutchinson-jelentés kapcsán. Mint az AKCS-EU Közgyűlés tagja, egyetértek azzal, hogy a fejlesztési segély nem mindig hatékony. Nem jól koordinált és magasak az adminisztációs költségei. Az előadó azt mondja, hogy a partnerországok nem mindig azonosulnak a fejlesztési stratégiával, hanem az állami segély az egyetlen hatékony eszköz - ebben egyetértek -, bár ennek természetesebben megjósolhatóbbnak kell lennie. Szilárdan hiszem, hogy első és legfontosabb lépésként harmonizálnunk kell prioritásainkat más pénzügyi segítséget szolgáltatókkal, mint például az USA-val és az olyan országokkal, amelyek támogatják korábbi gyarmataikat. Az előadó alábecsülte Kína befektetési politikájának hatását a fejlődő országokra. Ez a politika nem tartja tiszteletben sem a milleniumi fejlesztési célokat, sem más célkitűzéseket, hanem csak és kizárólag a kínai kereskedelmi érdekeket.
<SPEAKER ID="148" NAME="Nirj Deva" AFFILIATION="PPE-DE">
. - Elnök úr, szeretnék gratulálni kollégámnak, Hutchinson úrnak a témáról írt kitűnő jelentéséhez. A Bizottság és az Európai Unió rengeteg mennyiségű pénzt ad a fejlődő országoknak, a legtöbbet Afrikának. Az afrikaiak közel 50%-a még mindig kevesebb mint napi 1 USD-ból él, és az egész világon a segélyekben részesülők 75%-a Afrikából származik.
<P>
Ezeknek a megdöbbentő statisztikáknak a fényében jogos, hogy támogatnunk kell Afrikát, hogy tiszta ivóvizet biztosítsunk számukra, és lehetővé tegyük, hogy az afrikai népesség fenntarthatóan fejlődjön. Mindazonáltal, amikor pénzt adunk az afrikai kormányoknak - ahogy most a Bizottság "költségvetési támogatás” címén teszi, ragaszkodnunk kell ahhoz is, hogy az afrikai országoknak nyújtott költségvetési támogatást szigorúan megvizsgálják saját parlamentjeik, és hogy a Bizottság és az afrikai nemzetek között aláírt pénzügyi megállapodások nyitva álljanak a közösség alapos vizsgálata számára az afrikai országok és az AKCS-országok nemzeti parlamentjeiben. Ez nagyon fontos annak érdekében, hogy megvédjük az európai adófizetők pénzét.
<SPEAKER ID="150" NAME="David Sumberg" AFFILIATION="PPE-DE">
. - Elnök úr, itt a Parlamentben mindannyian a művészetek és az oktatás támogatása mellett szállunk síkra saját országainkban. Remélem, ezt senki nem vitatja.
<P>
Mindazonáltal, ismételten, az a probléma ezzel a jelentéssel, hogy uniós perspektívát igényel, és ez nem megfelelő. Az Európai Unió sokfélesége azt jelenti, hogy a különböző nemzeteknek különböző kultúrájuk van, különböző történelmük és más hátterük, és ezért fontosnak tűnik számomra, hogy a művészetek és az oktatás kérdésében nemzeti szinten döntsenek. Ez nem olyan terület, amelybe bele kellene szólnia az Európai Uniónak vagy az Európai Parlamentnek.
<P>
A "virágozzék száz virág” véleményem szerint nagyszerű gondolat. Nos, hagyjunk - legalább - 27 virágot virágozni az Európai Unióban, de hadd virágozzanak külön. Úgy gondolom, ha így teszünk, sokkal jobban fognak virágozni és tovább fognak élni.
<SPEAKER ID="151" NAME="Hannu Takkula" AFFILIATION="ALDE">
. - (FI) Elnök úr, szeretném megköszönni Badia i Cutchet asszonynak jelentését.
<P>
Sumberg úr költői beszédét követően azt szeretném mondani, hogy nagyon fontos, hogy a kultúra virága teljes mértékben tudjon virágozni, és ez magában foglalja Európát. Rendkívül fontos, hogy az oktatás ne csak a tudásra és a vizsgákra összpontosítson, hanem figyeljünk az emberi növekedés fontosságára is. A kultúra, a művészetek és a sport nagy fontossággal bír, ha az egész személyiséget akarjuk építeni.
<P>
Ebben a tekintetben jó, ha az állami iskolarendszereket egy nyitott koordinációs folyamaton keresztül figyelmeztetjük annak fontosságára, hogy a művészetek magasabb szintű oktatását tartsák meg az órarendben, és ebbe bele kell tartoznia Európának is, mert Európa jól ismert sokféleségéről, többelvűségéről, művészeti hagyományáról és kultúrájáról. Fontos számunkra, hogy megismerjük más országok kultúráját is és a jelentős európai kulturális személyeket a kultúra több területén.
<SPEAKER ID="152" NAME="Ewa Tomaszewska" AFFILIATION="UEN">
. - (PL) Elnök úr, az európai művészet univerzális jellege mutatja annak szükségességét, hogy visszaadjuk az iskoláknak a kultúra terjesztésében betöltött meghatározó szerepét. Ez egy lehetőség a kultúrához való hozzáférés demokratikussá tételére. A művészeti oktatás fejleszti az érzékenységet és feltárja a kreatív lehetőségeket. Ennek a fejlődés minden szintjén az iskolai tananyag kötelező részének kellene lenni.
<P>
A művészet és innováció európai éve kitűnő alkalom a művészet jogos helyének visszaállítására - az oktatásban is -, hogy értékelni lehessen integrációs szerepét. Az egyes régiók hagyományos kulturális identitásának megvédése és annak lehetősége, hogy a mobilitásnak köszönhetően ezeket megismerjük, beleértve a kulturális oktatás területét is, egy újabb lehetőség a kreatív fejlődésre.
<P>
Ezért olyan fontos egy közösségi mobilitási keret felállítása a művészeti és kreatív tevékenységeket űző európaiak számára. Ezért szavaztam a jelentés mellett, bár tiltakoznék a dokumentumról való vita gyorsított eljárása és a gyakorlatilag vita nélküli elfogadása ellen.
<SPEAKER ID="153" NAME="Avril Doyle" AFFILIATION="PPE-DE">
. - Elnök úr, mindig is művészetnek tartottam minden jó sportot. Mint az Európai Unión belüli művészet egy példájára, utalhatnék az összírországi rögbicsapat múlt szombati, a cardiffi Millennium Stadiumban elért győzelmére, amikor kettő nullára legyőztük a walesieket. Legyőztük továbbá az angolokat, a franciákat, az olaszokat és a skótokat. Ez az összírországi csapat megnyerte a Six Nationst - a Grand Slamet. A sport művészet, a művészet sport. El kell ismernünk ezt a csodálatos teljesítményt.
<SPEAKER ID="154" NAME="Elnök">
- Doyle asszony, ha tudtam volna, hogy említi az olaszoknak odaítélt Wooden Spoon díjat, nem adtam volna meg önnek a szót.
<SPEAKER ID="157" NAME="Dimitar Stoyanov" AFFILIATION="NI">
(BG) Azért kértem szót, hogy elmagyarázzam, miért szavazott az Attack párt delegációja a jelentés ellen.
<P>
Nyilvánvalóan nem az intézmények munkájának átláthatósága szempontjából felhozott sok kedvező észrevétel miatt. Természetesen az átláthatóság mellett vagyunk az Európai Unió intézményeinek munkája tekintetében, de nem értünk egyet azzal a ténnyel, hogy ezt az átláthatóságot kizárólag a Lisszaboni Szerződés elfogadásával és ennek a Szerződésnek, amely már most "halott” számunkra, újbóli napirendre tűzésével lehet elérni, sok olyan új jelentéssel együtt, amelyek máskülönben különböző álláspontot fogadnak el, vagy különböző témákkal foglalkoznak.
<P>
Ezen kívül, a Lisszaboni Szerződés tekintetében, a Szerződés elfogadása ellen vagyunk, mert az meg fogja nyitni a kapukat Törökország tagsága előtt. Törökország európai uniós tagsága gazdasági és demográfiai halált jelent Bulgária számára. Ezért szavaztunk a jelentés ellen.
<SPEAKER ID="158" NAME="David Sumberg" AFFILIATION="PPE-DE">
. - Elnök úr, amikor megláttam a jelentés címét - "A polgárokkal Európáról folytatott aktív párbeszéd” -, azt gondoltam, ez valami tréfa, mert igazából bárcsak aktív párbeszédet folytatnánk Európa állampolgáraival. A párbeszéd lényege, hogy nem monológ: meg kell hallgatni, hogy mit mondanak Európa állampolgárai. Európa állampolgárai Hollandiában, Franciaországban és Írországban nagyon világosan azt mondták a Lisszaboni Szerződéssel kapcsolatban, hogy nem akarják azt a Szerződést.
<P>
Ezért ha a Parlament és az összes európai intézmény párbeszédet szeretne állampolgáraival, ami egy jó ötlet, akkor engedjük meg, hogy mellébeszélés nélkül kinyilvánítsák, hogy ez egy olyan párbeszéd, amelyre válaszolni fognak, és ők hallgatni fognak arra, amit az állampolgárok mondanak. Rendkívüli időpocsékolás még a párbeszéd ötletéről való vita, jelentés vagy szavazás is ebben a Parlamentben, ha kollektíven - és ez az igazság ebben a Parlamentben - nem ismeri el amit mondtak neki, vagy nem hajlandó válaszolni rá. Ez a kudarc.
<SPEAKER ID="159" NAME="Marian Harkin" AFFILIATION="ALDE">
. - Elnök úr, ez nagyon fontos jelentés - egyetértek az előadóval, hogy talán bátrabbak lehettünk volna és messzebbre merészkedhettünk volna.
<P>
Egy minden egyes szerződésről szavazó ország képviselőjeként tisztában vagyok azzal, hogy szükség van az állampolgárokkal való aktív párbeszéd folytatására. Tapasztalatom szerint egyre több ember veszti el hitét és bizalmát intézményeinkben. Az EU egy hatalmas intézmény, és kötelességünk annak biztosítása, hogy az aktív párbeszéd legyen a magja annak, amit csinálunk.
<P>
Különösen támogatom a 32. bekezdést, és köszönöm az előadónak, hogy támogatta módosításomat azzal kapcsolatban, hogy 2011-ben az önkéntesség európai éve ideális lehetőség lesz az Unió intézményeinek, hogy kapcsolatba kerüljenek az állampolgárokkal.
<P>
Felszólítottuk a Bizottságot, hogy nyújtson be megfelelő jogszabályokat 2011-re készülvén, és ezt meg is kezdték. Most biztosítanunk kell, hogy értelmes párbeszédet folytassunk 100 millió önkéntessel Európa-szerte, és azt, hogy véleményük és elképzeléseik az új terveink, politikáink és programjaink magját adják, továbbá hogy az állampolgárokkal való aktív párbeszéd egy erős és szilárd Uniót biztosítson.
<SPEAKER ID="160" NAME="Hannu Takkula" AFFILIATION="ALDE">
. - (FI) Elnök úr, Hegyi úr jelentése kitűnő és szükséges. Aktív párbeszédre van szükség az európai nemzetek és állampolgárok között. Megértésre van szükség mindkét oldalon. Toleranciára is szükség van, hogy készek legyünk meghallgatni mit mondanak a különböző emberek. Erre szükség van itt is, az Európai Parlamentben.
<P>
Úgy gondolom, hogy nagyon szomorú, hogy néhány képviselő kisétált a teremből, amikor Klaus elnök úr beszélt, és hogy ennek kell történnie a cseh elnökség alatt. Nem állnak készen arra, hogy meghallgassák a különböző állampolgárok, elnökök, intézmények és személyek nézeteit az európai ügyekről?
<P>
Készen kell állnunk arra, hogy meghallgassuk a különböző álláspontokat. Kölcsönhatásra és párbeszédre van szükség, és minderre a legszélesebb szinten, hogy a nyilvánosság érezhesse, hogy van beleszólása az ügyekbe, és hogy ne olyan véleménnyel legyenek az Európai Unióról, hogy az csak az elit vitaklubja. Támogatom azt a javaslatot, hogy minden szinten növeljük az aktív, toleráns, egész Európára kiterjedő párbeszédet. Ez az, amire igazán szükségünk van.
<SPEAKER ID="161" NAME="Nirj Deva" AFFILIATION="PPE-DE">
. - Elnök úr, a gazdasági válság alatt furcsa dolog történt a fórumra menet, ahogy régen mondták. Európa polgárai nem az Európai Uniótól várták, hogy megmentse őket a gazdasági válságtól. A tagállamoktól és a nemzeti kormányoktól várták ezt. Az ember, aki azt állítja, hogy megmentette a világot néhány órán belül idejön, de félretéve ezt, a nemzeti kormányoktól várják- Párizsban, Londonban, Washingtonban vagy Rómában - ezen országok állampolgárai (akik állítólag európai állampolgárok is), hogy megvédjék őket, és nem ettől az Európai Uniónak nevezett nagyobb entitástól.
<P>
Megkérdezhetem, mi történt? Megkérhetem azokat, akik arról szónokolnak, hogy milyen nagyszerű gépezet ez az Unió, hogy feltegyék maguknak ezt a kérdést? Megmondhatom a választ. A válasz az, hogy nincs kapcsolat az Unió intézményei és az emberek között. Az emberek még mindig a nemzeti kormányoktól várják, hogy megmentse őket.
<SPEAKER ID="162" NAME="Ewa Tomaszewska" AFFILIATION="UEN">
. - (PL) Elnök úr, tiltakozom az ellen, ahogy ezt a jelentést kezelik. Az Unió tagállamai állampolgárainak az európai intézményekbe vetett bizalmának felépítése nem csak azt jelenti, hogy tisztában kell lennünk stratégiáival és cselekedeteivel, amely gyakran hiányzik. Mindenekelőtt abból áll, hogy érezzék, hogy létezik együttdöntés, hogy van lehetőség arra, hogy elmondják véleményüket az Unióban, hogy a Szerződések által rájuk ruházott jogokat ne sértsék meg.
<P>
A valamennyi tagállamban megszervezett európai állampolgári vita a legjobb módja annak, hogy megnyugtassuk az embereket, hogy az Európai Unióban történő dolgok ténylegesen függnek az azt alkotó országok állampolgáraitól. Ez a legjobb módja annak, hogy elkerüljük, hogy a nagyjából 100 ember, akik részesei azon legfontosabb feladatok szövegezésének, amelyeket az Uniós intézményeknek kell bevezetniük az összes lengyel nevében, megcsalva érezze magát. A követelések listáját alaposan figyelembe kell venni. Ez vonatkozik a vita más országokból érkezett résztvevői által szövegezett dokumentumokra is. Ez még meglepőbbé teszi az állampolgárokkal való párbeszéd kérdésével kapcsolatos bármilyen igazi megbeszélés akadályozását az Európai Parlamentben.
<SPEAKER ID="163" NAME="Martin Callanan" AFFILIATION="PPE-DE">
. - Elnök úr, ez a jelentés az állampolgárokkal való aktív párbeszédről szól, és az európai állampolgárokkal való legjobb aktív párbeszéd az, amelynek alapja, hogy meghallgatjuk, mit mondanak a demokratikus szavazásokon. Nagymértékű iróniát jelent a Parlament részéről ennek a jelentésnek az elfogadása, miközben ugyanakkor teljes mértékben figyelmen kívül hagyunk néhány demokratikus döntést, amelyet a tagállamok hoztak. Nem csoda, hogy az Európai Unió olyan népszerűtlen választókerületemben, Északkelet-Angliában és máshol is Európában. A demokratikus párbeszédről való elképzelése egyoldalú: az Unió nem hallgatja meg, amit az emberek mondanak, hanem azt mondja csak meg nekik, hogy mit gondolhatnak és hogyan szavazzanak.
<P>
Visszanézve az elmúlt 10 évre, Franciaország, Hollandia és most Írország - kétszer - mind arra szavaztak, hogy állítsuk meg a nagyobb európai integrációt, és az EU teljes mértékben figyelmen kívül hagyta véleményüket.
<P>
Hogy tükrözheti a nép véleményét az, ha csak az EU által támogatott nem kormányzati szervezetekre hallgatunk? A legjobb módja az állampolgárokkal folytatott párbeszédnek, ha hallgatunk arra amit a szabad, demokratikus választásokon és népszavazásokon mondanak.
<SPEAKER ID="164" NAME="Syed Kamall" AFFILIATION="PPE-DE">
. - Elnök úr, valóban úgy gondolom, hogy félreértés van, amikor az európai állampolgárokkal folytatott aktív párbeszédről beszélünk, mert sokszor összekeverjük az állampolgárokkal és a civil társadalommal folytatott párbeszédet. Gyakran összekeverjük az állampolgárokkal folytatott párbeszédet a Bizottság által teljes egészében vagy részben támogatott szervezetekkel való párbeszéddel. Valójában az EU intézményei beszélnek a Bizottság által támogatott szervezetekkel, amelyeket, végeredményben, az adófizetők pénzéből támogatnak.
<P>
Így amikor jogot adunk az állampolgároknak hogy véleményt nyilvánítsanak - ahogy tettük ezt az Alkotmánnyal kapcsolatban Franciaországban és Hollandiában és a Lisszaboni Szerződéssel kapcsolatban Írországban - és nemet mondanak, mit csinálunk: tejles mértékben figyelmen kívül hagyjuk a szavazás eredményét! Amikor az emberek nemet mondanak, a párbeszéd nem azt jelenti, hogy újra és újra elküldjük őket szavazni, amíg el nem érjük a kívánt eredményt. Ez nem párbeszéd. Ez a demokrácia feladása. Ideje, hogy ténylegesen aktív párbeszédet folytassunk az állampolgárokkal.
<SPEAKER ID="165" NAME="Jim Allister" AFFILIATION="NI">
. - Elnök úr, a Parlamentben eltöltött öt év után kevés dolog tud meglepni valakit a jelentésekben. De azt kell mondanom, hogy meghökkentett a jelentés önteltsége és azoknak a szándékos megsértése, akik merik nem talpnyaló módon karjaik köré fogni az európai projektet. Azt mondani ebben a jelentésben - mert ezt teszi -, hogy a kevésbé műveltebbek valószínűbben ellenzik a további európai integrációt, arcátlan sértés és hihetetlen arrogancia.
<P>
Az igazság az, hogy éppen azok fognak nagyobb valószínűséggel ellene szavazni, akik vették a fáradságot és elolvasták az Alkotmányt vagy a Lisszaboni Szerződést. És azok fognak nagyobb valószínűséggel mellette szavazni, akik - mint a biztosok - soha nem törődtek azzal, hogy elolvassák a dokumentumokat, hanem egyszerűen csak elfogadják a propagandát. Ezért visszautasítom a jelentésben foglalt sértést.
<P>
Azt is megjegyezném még Mitchell úr első kirohanására válaszolva - republikánus kirohanására azzal kapcsolatban, hogy 700 évig próbáltak megszabadulni a britektől Írország szigetén -, hogy örülhetnek, hogy ez nem sikerült teljes mértékben, mert a Six Nations bajnokságában néhány észak-írországi brit alattvaló segítségére volt szükségük a rögbigyőzelemhez.
<SPEAKER ID="166" NAME="Neena Gill" AFFILIATION="PSE">
. - Elnök úr, vonakodva szavaztam rá, nem amiatt az ostobaság miatt, amit a terem másik végéből hallottunk, hanem mert osztom az előadó, Hegyi úr aggodalmait.
<P>
Ezt a jelentést lényegesen felhígították azok itt a Parlamentben, akik nem akarnak aktív párbeszédet Európa állampolgáraival. Számomra az aktív párbeszéd nem a fényes brossúrákat jelenti, és úgy hiszem, hogy Bizottság kudarcot vallott ezen a területen. Kudarcot vallott az állampolgárokkal való beszédbe elegyedésben és kapcsolatteremtésben. Kudarcot vallott annak széleskörű megértetésében, hogy az Unió szintjén végzett munka hogyan foglalkozik olyan valódi témákkal, amelyek befolyásolják az állampolgárok mindennapi életét. Remélem, hogy a jelentés eredményeképp újra fogja gondolni ezt, és a téma kezelésére vonatkozó eredetibb elképzelésekkel fog előállni.
<SPEAKER ID="168" NAME="Jim Allister" AFFILIATION="NI">
. - Elnök úr, örülök ennek a jelentésnek, mert olyan témákat vet fel, amelyekről beszélnünk kell.
<P>
Különösen egyetértek az előadó azon véleményével, hogy a vidékfejlesztési intézkedéseknek nem szabad elapasztania a termelőknek szánt közvetlen kifizetések forrásait. Ezért csatlakozom a kérdésfeltevéshez, hogy vajon a vidékfejlesztés támogatását a közös agrárpolitikához kell-e kötni egyáltalán, mivel ez elkerülhetetlenül ahhoz vezet, hogy a termelőket megfosztjuk a támogatás korábbi formáitól. Míg amennyiben ez a kohéziós támogatás része volna, nem állna fenn az a lehetőség, hogy elorozzuk ezeket a támogatásokat.
<P>
Örülök ezért annak a kijelentésnek a jelentésben, hogy a mezőgazdaságban dolgozó népességnek kell a vidékfejlesztési politika támogató intézkedései célpontjának lennie. Ezt az egyensúlyt eltorzították sok vidékfejlesztési programban, beleértve azokat is, amelyek befolyással vannak régiómra, Észak-Írországra.
<SPEAKER ID="170" NAME="Kathy Sinnott" AFFILIATION="IND/DEM">
. - Elnök úr, én a jelentés mellett szavaztam, és üdvözlöm azt. Jó ideje úgy gondoltuk, hogy az egyetlen dolog, ami befolyásolt minket, az az, amit megeszünk. Úgy gondolom, hogy a jelentés ténylegesen kiemeli azt a tényt, hogy bármi, amit a bőrünkre teszünk, ugyanúgy bekerül a szervezetünkbe, mintha megennénk.
<P>
Sok, a főként a nőket megtámadó megbetegedés - például a mellrák, a fibromyalgia, az ME stb. - száma egyre növekszik. Úgy gondolom, hogy most e mögé kell néznünk, nem csak azáltal, hogy biztosítjuk, hogy a kozmetikumok biztonságosabbak legyenek, hanem igazi kutatásba is kell fognunk a kozmetikumok összetevői és az ilyen, nőket támadó betegségek közötti összefüggéssel kapcsolatban és biztonságosabb kozmetikumokkal kell előállnunk, mert természetesen továbbra is használni akarjuk őket.
<SPEAKER ID="171" NAME="Neena Gill" AFFILIATION="PSE">
. - Elnök úr, örülök ennek a jelentésnek, mert a kozmetikumok tesztelése olyan kérdés, amely sok választókerületet érint régiómban, West Midlandsben, és sok levelet kaptam ebben az ügyben. Örülök a jelentésnek és támogattam, mert megalapozza a potenciálisan káros anyagok felhasználásának páneurópai szabványát és szabványokat állít a kozmetikumokat gyártó cégek által végzett tesztelésnek, de hasonló szabványok szükségesek az állatokon való teszteléssel kapcsolatban is. Utoljára, amikor ezt a jelentést vizsgáltuk, a tudományos célú állatkísérletekkel foglalkoztunk. Most van egy fontos eszközünk a vásárlók tudatosságának felhívására a kozmetikumokkal kapcsolatban, és a tudatosságot fokozni kell az állatkísérletekre való összpontosítással.
<SPEAKER ID="173" NAME="Kathy Sinnott" AFFILIATION="IND/DEM">
. - Elnök úr, én a jelentés és a biocid termékek szigorúbb ellenőrzése mellett szavaztam, de szerettem volna megragadni ezt a lehetőséget, hogy rámutassak, hogy Írországban mi legálisan engedünk mérgező szennyezőanyagokat vizeinkbe - egy fluorid nevű biocid anyagot. Szeretnék gratulálni a Bizottságnak egy konzultációs eljárás megnyitásához, amelynek keretében szívesen fogadnak tudományos tanulmányokat, véleményeket stb. az ivóvíznek a fluorid nevű mérgező anyaggal való szennyezésével kapcsolatban.
<SPEAKER ID="175" NAME="Avril Doyle" AFFILIATION="PPE-DE">
. - Elnök úr, én a jelentés ellen szavaztam, mert úgy érzem, hogy gyengítette a dohánygyártmányok jövedéki adójának emeléséről szóló bizottsági javaslatot. A tanulmányok következetesen azt mutatják, hogy az adózás a leghatékonyabb és legállandóbb módja az emberek dohányzásról való leszoktatásának.
<P>
Az írországi University College Cork által készített tanulmányok azt mutatják, hogy miután teljesen betiltották a dohányzást a munkahelyeken 2004-ben, a következő évben a szívrohamok száma 11%-kal csökkent a térségben. Írországban alkalmazzák a legmagasabb jövedéki adót a dohányárukra az Unióban, amely 4,99 euro a 20 szál cigarettát tartalmazó dobozokra, amelynek hatására egy csomag ára több mint 8 euro.
<P>
Az elrettentő hatású árfeltételek és az adózási politika, a dohányzási tilalom, az oktató jellegű kampányok és a nikotinhelyettesítő terápiákhoz való nagyobb hozzáférés kombinált módszerének számos egészségügyi előnye van a népességre nézve.
<P>
A Cseh Köztársaság az Unió egyetlen tagállama, amely még nem ratifikálta az ENSZ dohányzás-ellenőrzési keretegyezményét, és ennek ellenére a dohányzás több mint egy millió halálesetért felelős az Unióban. Megtenné-e, mint a Parlament elnöke, hogy mindannyiunk nevében felszólítja a cseh elnökséget, pótolja ezt a komoly hiányosságot mielőtt lejár az elnöksége?
<SPEAKER ID="177" NAME="Richard Corbett" AFFILIATION="PSE">
. - Elnök úr, úgy tűnik, hogy a másik oldalon sokan arra használják a különböző jelentésekkel kapcsolatos szavazatok megmagyarázásának eljárását, hogy a Lisszaboni Szerződés ratifikálásáról beszéljenek. Ennek során megalapozatlan állításokat tesznek, miszerint az emberek a Lissazboni Szerződés ellen szavaztak, és mi nem akarunk hallgatni rájuk.
<P>
Attól eltekintve, hogy a Lisszaboni Szerződés ratifikálása a tagállamokon múlik - nem rajtunk -, ez természetesen egyáltalán nem igaz. Egy tagállam mondott nemet, és mi hallgatunk rá, és kell is hallgatnunk rá. A többi tagállam jelezte, hogy meg akarja hallgatni a nemmel való szavazás okait, hogy figyelembe vehesse és annak alapján haladhasson tovább. De amikor Dover úr nem is tesz különbséget az Alkotmányos Szerződés és a Lisszaboni Szerződés között, és azt mondja, hogy Franciaország és Hollandia ezt a Szerződést utasította vissza, nagyvonalúan nem tesz említést azokról az országokról, amelyek a népszavazás alkalmával támogatták a Szerződést.
<P>
Nem csak az érvelés egyik oldalára akarunk hallgatni. Meg akarjuk hallgatni mindkét oldalt és át akarjuk hidalni a szakadékot, egy minden tagállam számára elfogadható megoldást akarunk találni. Ők csak azokra akarnak hallgatni, akik nemmel szavaztak. Ők azok, akik bűnösek abban, hogy nem hallgatnak Európa polgáraira. Ők azok, akik nem fogadják el a demokratikus eredményeket, csak azokat, amelyek nekik megfelelőek, és nem az összes tagállam számára.
<SPEAKER ID="179" NAME="Marian Harkin" AFFILIATION="ALDE">
. - Elnök úr, teljes mértékben támogatom a jelentés ötödik preambulumbekezdését. Jelenleg én is részt veszek egy olyan ügyben Írországban, ahol egy anya két lányával együtt elmenekült hazájából, Nigériából, miután a legidősebb lánya meghalt női nemi szerveinek megcsonkítása következtében. Jelenleg az ügy az Emberi Jogok Európai Bírósága előtt van és a Bíróság levelet írt az ír kormánynak, amelyben kérte, hogy a kormány védekezzen az ügyben vagy az ügyet rendezzék a felek közötti egyezség útján.
<P>
Az ötödik preambulumbekezdés kimondja, hogy a női nemi szervek megcsonkítása az emberi jogok megsértésének minősül, és a szülők által benyújtott menedékjog iránti kérelmeket egyre nagyobb számban indokolja az a fenyegetés, amely a gyermekük női nemi szerveinek megcsonkításához való hozzájárulásuk megtagadása miatt éri őket. Remélem, hogy az Emberi Jogok Bírósága figyelembe veszi nyilatkozatunkat, amikor meghozza ítéletét az ügyben.
<P>
Végezetül, egyetértek Corbett úrral abban, hogy nagyon sokat beszéltünk ma itt a demokráciáról, azonban akik veszik az időt és fáradságot, és összeadják az európai népszavazásokon az Alkotmányról és a Lisszaboni Szerződésről szavazók számait, láthatják, hogy több mint 27 millió európai szavazott igennel és 24 millió nemmel. Ez jelenti a demokrácia működését.
<SPEAKER ID="180" NAME="Eleonora Lo Curto" AFFILIATION="PPE-DE">
. - (IT) Elnök úr, hölgyeim és uraim, köszönöm a szót. Szeretném kifejezni teljes támogatásomat ahhoz a figyelemhez, amelyet ma a Parlament tanúsított olyan fontos témák iránt, mint az egészséghez való jog, a szexuális identitáshoz való jog, a mentális egészég megóvásához való jog, valamint a nők testi és szellemi sérthetetlenséghez való joga, amelyet nagyon gyakran megsértenek nőgyűlölő magatartással.
<P>
Európa kitűnik az emberi jogok iránti elkötelezettségével, ahogy azt épp most hallhattuk az előttem felszólaló képviselőtől. Gyermekek és nők halnak meg pontosan az ilyen gyakorlatok miatt, és ez teljesen elfogadhatatlan. Európa jó úton halad, hogy ilyen módon elkötelezze magát és kiemelt felelősséget vállaljon, amelyet feltételez az annak a biztosítására irányuló ajánlat, hogy a törvényeket ezen elveknek megfelelően harmonizálják.
<SPEAKER ID="181" NAME="Kathy Sinnott" AFFILIATION="IND/DEM">
. - Elnök úr, nagyon szerettem volna a női nemi szervek megcsonkításáról szóló Muscardini-jelentés mellett szavazni, mivel én is évek óta támogatom e barbár gyakorlat betiltását, és támogatom egy család ügyét, amelyet ezen gyakorlattal fenyegetnek, amennyiben visszatérnek saját hazájukba.
<P>
Mindazonáltal rendszeresen előfordul, hogy kollégák megcsonkított lányok és nők nehéz helyzetét használják fel arra, hogy újra előhozzák a terhességmegszakítás ügyét a szexuális és reprodukciós jogok folyamatos ismételgetésével ebben a jelentésben.
<SPEAKER ID="184" NAME="Milan Gaľa" AFFILIATION="PPE-DE">
. - (SK) Elnök úr, szeretném megköszönni kollégámnak, Graça Moura úrnak a Kulturális és Oktatási Bizottságtól a jelentés tervezetének megfogalmazását, amely jelentést szavazatommal támogattam. Ez a jelentés olyan dokumentumokkal kapcsolatos, amelyekkel már foglalkoztunk az Európai Parlamentben. A bővítés hozzájárult az EU nyelvi sokszínűségéhez. Ma 23 nyelvet valamint további 60 dialektust beszélünk különböző régiókban vagy csoportokban.
<P>
A globalizáció és az elvándorlás hozzájárul az európaiak által naponta használt nyelvek széles spektrumához. Éppen ezért a nyelvi sokszínűség kétségtelenül az egyik legmeghatározóbb tulajdonsága az Európai Uniónak, amely hatással van a polgárok társadalmi, kulturális és szakmai életére, valamint a tagállamok gazdasági és politikai tevékenységére. Véleményem szerint a bizottsági értesítés kivételesen fontos ezen a területen. Egyetértek az előadóval abban, hogy az EU nyelvi és kulturális heterogenitása rendkívüli versenyelőnyt jelent és egyértelműen támogatnunk kell a nyelvtanításra és iskolai kulturális csereprogramokra irányuló tevékenységeket.
<SPEAKER ID="185" NAME="Michl Ebner" AFFILIATION="PPE-DE">
. - (IT) Elnök úr, hölgyeim és uraim, a Graça Moura jelentéssel kapcsolatban ki kell jelentenem, hogy kollégánk kiváló munkát végzett. Én csak egy ügyrendi javaslatot szeretnék tenni erre a rendszerre vonatkozóan - Muscardini asszony már felvetette ezt a kérdést a mai nap folyamán -, remélem továbbítják kéréseinket abból a célból, hogy ne lehessen két olyan jelentést szavazásra bocsátani, amelyek gyakorlatilag azonosak és ezáltal hátrányos helyzetbe hozzák az előadót. Jelen esetben ez történt velem, és ez olyan dolog, amelyre nem vágytam.
<P>
Éppen ezen okból szeretném még egyszer kiemelni a nagyon pozitív munkát, amit kollégánk, Graça Moura úr végzett, annak ellenére, hogy a másik indítvány, amelyre én is szavaztam, került utólag elfogadásra. Szavazatom nem a Graça Moura jelentés elvetése; éppen ellenkezőleg.
<SPEAKER ID="186" NAME="Hannu Takkula" AFFILIATION="ALDE">
. - (FI) Elnök úr, először szeretném megköszönni Graça Moura úrnak a kiváló munkát. Teljes szívvel a nyelvvel kapcsolatos ügyeknek szentelte magát és teljes mértékben igaz, hogy az anyanyelv használata alapvető jog. A nyelv az ember identitásának az egyik legfontosabb meghatározója, és ezért kell a többnyelvűséget támogatni az Európai Unióban.
<P>
Azonban egy alternatív indítványra szavaztunk, előnyben részesítve azt az eredeti jelentéssel szemben. Én személyesen részt vettem az alternatív indítvány kidolgozásában, és talán helyénvaló megemlíteni, hogy miért láttunk hozzá Graça Moura úr rendkívüli módon dícséretes munkája mellett egy alternatíva kidolgozásának. Ennek oka, hogy különösen szeretnénk biztosítani a kisebbségi nyelvek helyzetét.
<P>
Ahogy mondani szokták, mi itt Európában épp olyan erősek vagyunk, mint a legszegényebb körülmények között élő emberek társadalmunkban. Ezért kell biztosítanunk, hogy a kisebbségi csoportok - mint például hazámban, Finnországban a lappok - megőrizhessék az anyanyelvük használatára vonatkozó jogukat, és alapvető szolgáltatásokat saját anyanyelvükön vehessenek igénybe. Felelősséget kell vállalnunk irántuk, mint ahogy az összes többi őslakos iránt is. Éppen ezért nagyon fontos, hogy az Európai Unió ellássa feladatát a kultúra területén és biztosítsa az összes nyelv életképességét, beleértve a kisebbségi nyelveket is.
<SPEAKER ID="187" NAME="Frank Vanhecke" AFFILIATION="NI">
(NL) Elnök úr, annak ellenére, hogy az európai többnyelvűségről szóló alternatív indítvány, amely végül elfogadásra került, sokkal jobb volt, mint az eredeti, amellyel foglalkoztunk, én mérlegelés után mégis ellene szavaztam; végülis mindkét indítvány, mind az elfogadott, mind az eredeti, a nyelvi sokszínűséggel foglalkozó európai ügynökség támogatására hív fel. Míg ez valóban jól hangzik és én ezt elviekben támogatnám, tovább olvasva azt látom, hogy például nem európai bevándorlókat akarnak arra bátorítani, hogy itt is saját anyanyelvüket használják, az Európai Parlament arra hív fel, hogy az idegen kisebbségek vagy a külföldről származó kisebbségek anyanyelve szerepeljen az iskolák programjában és a tagállamokat nem csak az eredeti nyelvek használatára, hanem különösen a bevándorlók fő nyelvének használatára biztatja. Elnézést kérek, de ez őrültség. Ezáltal az alkalmazkodás és asszimilálódás ellenkezőjét fogjuk elérni. Ez ellentétes azzal, amelyre minden európai országban szükség van.
<SPEAKER ID="188" NAME="Philip Claeys" AFFILIATION="NI">
(NL) Elnök úr, én is a többnyelvűségről szóló jelentés ellen szavaztam. Annak ellenére, hogy továbbra is a többnyelvűség elősegítésének elkötelezett támogatója maradok, mind az eredeti jelentés, mind a módosítás, amely végül elfogadásra került, számos olyan javaslatot tartalmaz, amelyek problematikusak, amennyiben át akarjuk ültetni őket a gyakorlatba. A jelentés például arra ösztönzi a bevándorlókat, hogy továbbra is használják saját anyanyelvüket, ez azonban önmagában problémát jelent számos tagállamban, mivel a bevándorlók nem tanulják meg megfelelő szinten a befogadó ország nyelvét és ez számos következménnyel jár.
<P>
Egy másik lehetséges probléma az a módszer, ahogy a jelentés azokkal a tagállamokkal foglalkozik, amelyeknek egynél több hivatalos nyelve van. Természetesen, szükséges figyelembe venni azokat az egyedi helyzeteket, amelyek például Belgiumot is jellemzik, ahol minden régió - Brüsszelt kivéve - hivatalosan egynyelvű. A Flamand Régióban azzal a problémával szembesülünk, hogy a nagyszámú francia anyanyelvű bevándorló nem hajlandó alkalmazkodni a Flamand Régió holland anyanyelvű jellegéhez, azonban nem Európa feladata ebbe a kérdésbe beleavatkozni és mindenféle nem létező jogokat ígérni.
<SPEAKER ID="189" NAME="Mario Borghezio" AFFILIATION="UEN">
. - (IT) Elnök úr, hölgyeim és uraim, osztom a jelentésben lévő számos, arra vonatkozó fenntartást, hogy az Európai Unió a saját nyelvek használatának folytatására és fejlesztésére biztat - annak ellenére, hogy a jelentések általános elgondolásai figyelmet és támogatást érdemelnek - és ez annak a következménye, hogy ma, ezekkel a jogosan felvetett problémákkal szembenézve nagy mértékben kockáztatjuk az európai nyelvek kihalását azáltal, hogy mi itt a Parlamentben és azon kívül is a szabványosított beszélt és írott angol nyelv használatát erőltetjük. Ez nagyon komoly kockázat, amellyel foglalkozni kell.
<P>
Nem szabad megfeledkeznünk a helyi nyelvek jogairól. A nemzeti nyelvek kihalóban vannak: nehezen tudják kifejezni magukat, míg a helyi nyelvek valóban szégyenletes módon tűnnek el, holott meg kéne őket védeni, mint ahogy azt Olaszországban a föderalista reform indítványozásával és végrehajtásával próbáljuk elérni.
<P>
Vajon az Európai Unió mindent elkövet a helyi nyelvek megóvása érdekében? Nemrég hallottuk Lo Curto asszony beszédét. Minden bizonnyal nagyon jó lenne, ha néha a csodálatos szardíniai nyelven hallanánk őt felszólalni, hiszen biztos vagyok benne, hogy beszéli a nyelvet. Alkalmanként én is szeretnék piemonti nyelven beszélni, azonban itt a Parlament könyvtárában nincsenek a kulturális identitás nyelveivel vagy helyi nyelvekkel kapcsolatos kulturális dokumentumok, folyóiratok, egyebek.
<P>
Éppen ezért, mielőtt Európa azon aggódna, hogy megvédje magát harmadik országok nyelveinek szabványosításától, inkább a kisebbségeink és helyi nyelveink miatt kéne aggódnia.
<SPEAKER ID="190" NAME="Eleonora Lo Curto" AFFILIATION="PPE-DE">
. - (IT) Elnök úr, hölgyeim és uraim, Borghezio úr, én szicíliai vagyok, Szicília pedig egy jelentős civilizáció és nagy történelmi események bölcsője és hazája, és bízunk benne, hogy olyan jövőt képes kialakítani magának, amely független, és éppen ezért mindenképpen egyetértek azzal, hogy nagyobb figyelmet kell szentelnünk az anyanyelveknek, amelyeknek használatát tovább kellene tanulnunk, és legfőképpen, meg kell tanulnunk, hogy átadhassuk gyermekeinknek.
<P>
Legfőképpen a bevándorlás történetére gondolok, amely Olaszországban, de egészen biztosan más országokban is végbement, és ami ma azt idézi elő és azt veszélyezteti, hogy a szicíliaik - a velenceiekhez, szardíniaiakhoz és számtalan más népekhez hasonlóan Európában, akik korábban megtapasztalták ezt a folyamatot - új generációi nem emlékeznek és nem beszélik már a szicíliai, velencei, szardíniai nyelvjárásokat.
<P>
Abbéli erőfeszítéseinkben, hogy Európa nagy intézményi színházát az olyan különbözőségek és autonóm identitások bölcsőjévé tegyük, amelyeket remélek a régiók Európájában, amelyet meg kell tanulnunk üdvözölni a jövőben, azt szeretném, elnök úr, hogy egyre több ember érjen el sikereket nyelveinek használva.
<SPEAKER ID="191" NAME="Avril Doyle" AFFILIATION="PPE-DE">
. - Elnök úr, én két ok miatt tartózkodtam a jelentésről szóló szavazáson, annak ellenére, hogy teljes mértékben egyetértek a "Többnyelvűség: európai tőke és közös elkötelezettség” címmel.
<P>
Ma azt hallottuk, hogy a jelentés a "Spanyolországban zajló bizonyos nemzeti vitákkal” foglalkozik. Nagyon szkeptikus vagyok azt illetően, hogy a többnyelvűségről folytatott vitát, valamint a nyelv támogatását afféle védelemként vagy helyettesítésként, vagy a tagállamokban a különböző nemzeti ügyek politikai alkudozási eszközeként használjuk, és ez láthatólag előfordult a Bizottságban és itt a Parlamentben az erről szóló vita kapcsán.
<P>
Nem támadom a kisebbségi nyelveket beszélők egyetlen jogát sem. Valójában teljes mértékben megvédem őket, és komolyan úgy gondolom, tiszteletben kell tartani azon uniós polgáraink jogait, akiknek első nyelve kisebbségi nyelv. Ezeknek a nyelveknek helyet kell kapniuk az Európai Parlamentben, de nem szükségszerűen mint hivatalos munkanyelvnek, főként akkor nem, ha ezen polgárok egyúttal kiválóan tudnak angolul - mint ahogy igaz ez a mi esetünkben. Ha a plenáris üléseken vagy a Bizottságokban zajló fontos vitákhoz például egy kisebbségi nyelven lehetne hozzászólni, amit aztán passzívan több mint 20 nyelvre kell lefordítani, a fordítás által elveszett árnyalati különbség veszélyezetetheti a demokratikus vita egész célját vagy félreértéshez vezethet. Az a demokratikus megbízatásunk, hogy a lehető legtöbb embert megismertessük álláspontunkkal, és a megfelelő számú megfelelően képzett tolmács megtalálása mindent összevéve egy másik dolog. Ezen két ok miatt tartózkodtam.
<SPEAKER ID="193" NAME="Michl Ebner" AFFILIATION="PPE-DE">
. - (IT) Elnök úr, hölgyeim és uraim, szeretném elmondani, hogy a van Nistelrooij-jelentés mellett szavaztam, azonban meg akarom ragadni ezt a lehetőséget azon néhány jelenlévő hasznára, akik még itt maradtak, hogy elmondjam: amennyiben ahelyett, hogy megkerülnénk az Európai Uniót és azokat a szavazókerületeket, amelyek az Unió ellenében beszélnek, a Parlament azon tagjai, akik ma erőteljesen kritizálták az Európai Uniót és annak eljárási módszereit, sokkal objektívebb információt nyújtottak volna, az kétségtelenül egy teljesen más légkört eredményezne.
<P>
Tekintettel a van Nistelrooij-jelentésre, a kohéziós politika ezen elvek mentén került kialakításra a szolidaritás megteremtése és az együttműködés létrehozása érdekében, és, mindenek előtt, a krízis idejében úgy gondolom, hogy az európai régióknak - nemcsak a nemzeteknek, hanem a régióknak is egyaránt - együtt kell működniük, meg kell erősíteniük pozíciójukat és javítaniuk kell lakosaik életminőségét. Pontosan emiatt érdemelte ki a van Nistelrooij-jelentés a szavazatomat.
<SPEAKER ID="194" NAME="Rumiana Jeleva" AFFILIATION="PPE-DE">
(BG) A területi kohézió támogatásáról szóló jelentés mellett szavaztam, mert szilárd meggyőződésem, hogy ezt a koncepciót kell továbbfejleszteni és alkalmazni egy olyan átfogó értékként, amely megerősítheti a közösségi politikákat és fellépéseket.
<P>
A kohéziós politikáról szóló mai vita folyamán megköveteltük a regionális és helyi hatóságok közvetlen részvételének jelentős megerősítését a releváns programok tervezésében és végrehajtásában a következő programozási időszakban. Az Európai Unió politikái, különös tekintettel a kohéziós politikára, átalakították a kormányzást egy gyakran központosított rendszerről egy egyre inkább integrálódó, többszintű rendszerré.
<P>
Ezért gondolom, hogy a tagállamokat egy olyan területi kormányzási rendszert létrehozására kellene ösztönözni, amely olyan integrált, "alulról felfelé” irányuló megközelítésen alapszik, amely intenzívebb polgári szerepvállalást tesz lehetővé. Arra ösztönzöm a tagállamokat, hogy kezdjenek el azon gondolkodni, saját nemzeti programjaikban és politikáikban milyen módon tudnák megerősíteni és jobban támogatni a területi kohézió koncepcióját.
<P>
Ebben az összefüggésben, úgy vélem, hogy az összehangolt fejlesztés és a város-vidék közti együttműködés alapvető elvei különösen fontosak és azokat szigorúan alkalmazni kell.
<SPEAKER ID="195" NAME="Marusya Ivanova Lyubcheva" AFFILIATION="PSE">
(BG) Én támogattam a területi kohézióról szóló jelentést azért, mert ez a politika rendkívüli fontossággal bír az Európai Unió összes régiója számára.
<P>
A kohéziós alapokból származó források, a nemzeti forrásokkal együtt, még a legelmaradottabb régiókat is jól fejlett régiókká képesek változtatni és a fejlett régiók szintjére tudja emelni azokat. Ez alapvető fontosságú hazám, Bulgária esetében. A jelenlegi tervezési időszak is nagyon fontos annak érdekében, hogy a források igazságosan kerüljenek elosztásra, valamint hogy a kohézió elvét alkalmazzák az Európai Unió összes politikai prioritásával kapcsolatban.
<P>
Tekintettel a kiegyensúlyozott regionális és társadalmi fejlődést befolyásoló valamennyi tényezőre, meg kell találnunk a legalkalmasabb mechanizmusokat, amelyek lehetővé teszik, hogy néhány alacsonyabb fejlettségi szinten lévő új tagállamnak megadjuk a lehetőséget a többiekhez való felzárkózásra.
<P>
Világos szempontokat kell meghatároznunk a tervezési időszakban, megelőzve, hogy bármelyik ország büntetést kapjon, hiszen éppen a tervezési időszakban történnek a nem megfelelő és nem hatékony elosztások, amelyek később hatással lesznek az állampolgárok életminőségére.
<SPEAKER ID="196" NAME="Marian Harkin" AFFILIATION="ALDE">
. - Elnök úr, szeretnék gratulálni van Nistelrooij úrnak az általa készített jelentéshez. Különösen szeretném támogatni a 42. bekezdést, amely igazi együttműködésre hív fel mindazon felek között, akik részt vesznek a regionális és helyi fejlesztésben akár uniós, nemzeti, regionális vagy helyi szinten.
<P>
Ez a területi kohézió elérésének előfeltétele. A helyi fejlesztési csoportok és nem kormányzati szervezetek bevonása a regionális fejlesztés és a területi kohézió megvalósítása során időről időre azt mutatta, hogy tényleges gazdasági és társadalmi érték hozzáadását jelenti. Amennyiben a régióink között nem érünk el területi kohéziót, alapvető fontosságú ilyen jellegű együttműködések létrehozása és elősegítése.
<SPEAKER ID="198" NAME="Marian Harkin" AFFILIATION="ALDE">
. - Elnök úr, én támogatni akarom a 22. bekezdést, amely - a van Nistelrooij-jelentéshez hasonlóan - arra kéri a tagállamokat, hogy programjaikban erősítsék a partnerségi elvet a jelenlegi időszakban az Európai Regionális Fejlesztési Alap, az Európai Szociális Alap és a kohéziós alapok általános rendelkezéseinek 11. cikke értelmében.
<P>
Mi itt a Parlamentben írjuk ezeket a rendeleteket, azonban a tagállamok feladata ezen rendeletek végrehajtása és a Bizottság feladata a végrehajtás ellenőrzése. Egy közelmúltbeli jelentés, amely a nem kormányzati és egyéb szerveknek az új tagállamokbeli strukturális alapok fejlesztésében, végrehajtásában és nyomon követésében való részvételéről szól, a "Befogadás illúziója” címet kapta, és úgy vélem, a cím magáért beszél. A tagállamok és a Bizottság nem vállalják a felelősséget. Nekünk itt a Parlamentben ragaszkodnunk kell hozzá, hogy ez ne így legyen.
<SPEAKER ID="200" NAME="Zuzana Roithová" AFFILIATION="PPE-DE">
. - (CS) Én amellett szavaztam, hogy gyűjtsük be a jelentéseket azon képviselőtársainktól, akik kritizálják a kohéziós politika teljesítésének akadályait. Különösen a Krehl-jelentésről szeretnék beszélni. A mai megbeszéléshez hozzáfűzve szeretném azt kiemelni, hogy képviselőtársaim elfelejtették megemlíteni, hogy két héttel ezelőtt elfogadtunk egy gazdaságélénkítő csomagot. Ezt a csomagot elfogadta a cseh soros elnökség és a Bizottság. Az Európai Parlament által gyakorolt nyomás hatására a Bizottság világos javaslattervezeteket készített az adminisztráció egyszerűsítésére, illetve különösen világosan meghatározta a rugalmasság mértékét, amely mostantól mindenki számára, aki pénzt vesz ki a strukturális alapokból, lehetővé teszi, hogy a programok között forrásokat továbbítson, valamint hogy ezen forrásokból a kölcsönöket fedezzék, amely különösen fontos az új tagállamok számára. A csomag következő, mikrohitelekről szóló jelentése is természetesen ezt támasztja alá. Én csak azt sajnálom, hogy jelenleg még nincsenek világos iránymutatások a mikrohitelek felhasználására vonatkozó rendeletek összehangolására vonatkozóan, amely különösen hasznos lenne a kisméretű vállalkozások és a helyi hatóságok számára.
<SPEAKER ID="201" NAME="Marian Harkin" AFFILIATION="ALDE">
. - Elnök úr, én különösen támogatom ezt a jelentést, a hitelszövetkezetek és azoknak a mikrohitel lehetőségek elősegítéséhez való hozzájárulásának felismerésének említése miatt. Mint nonprofit szervezetek, a hitelszövetkezetek egyedülálló szerepet játszanak a mikrohitelek nyújtásában olyanok számára, akiknek a többi pénzügyi intézmény közül sokan nem ajánlanának hitelt. Tudom, hogy a hitelszövetkezetek nem erősek minden európai országban, azonban sok országban igen, 40 milliárd eurót meghaladó tartalékokkal. A hitelszövetkezeteknek világszerte 1,1 milliárd USA dollárt meghaladó összegű tartaléka van, majdnem 180 millió taggal.
<P>
Akkor, amikor nagyon sokan elveszítik bizalmukat a bankintézményekkel kapcsolatban, a nonprofit pénzügyi intézmények elfogadható alternatívát jelentenek és szükségük van a támogatásunkra. Különösképpen bele kell őket venni a JASMINE programba, hogy ezáltal, mint a mikrofinanszírozás szolgáltatói, hozzáféréssel rendelkezzenek olyan vállalkozástámogató szolgáltatásokhoz, mint a mentorálás, képzés, tanácsadás, finanszírozás, oktatás stb.
<P>
Végezetül, egy pontosítás a Muscardini-jelentéssel kapcsolatban: úgy gondolom, hogy megszavaztuk és elfogadtuk az egyes számú módosítást, amelyben a "szexuális és reprodukciós jogok” kifejezést a "szexuális és reprodukciós egészség” kifejezésre módosítottuk. Ebben az összefüggésben nem vagyok benne biztos, hogy egyetértek ír kollégámmal, aki korábban ezzel az üggyel kapcsolatosan szólt.
<SPEAKER ID="202" NAME="Elnök">
Kamall úr, ahogy látja, ön az egyetlen az ülésteremben!
<SPEAKER ID="203" NAME="Syed Kamall" AFFILIATION="PPE-DE">
. - Elnök úr, hadd kezdjem azzal, hogy megköszönjem önnek és a tolmácsoknak a türelmüket a szavazások nagyon hosszú indoklása idejére.
<P>
Úgy gondolom, hogy konszenzus van a Parlamentben a mikrohitelek érdemeivel kapcsolatban: ez az egyik olyan ügy, amellyel kapcsolatban a bal- és jobboldal egyetért a Parlamentben.
<P>
Ezen a ponton hadd emeljek ki két szervezetet. Az egyik az Opportunity International, amelynek vezetője egy afrikai ország központi bankjának korábbi elnöke, aki professzionális megközelítéssel fordul a mikrohitelekhez, ami néha sajnálatos módon hiányzott. A másik egy szervezet és annak kiváló honlapja - www.kiva.org -, amely lehetővé teszi az emberek számára, hogy mindössze 25 USA dollárt adjanak kölcsön, amely aztán nagyobb mikrokölcsönökké adódik össze és azt világszerte vállalkozóknak adják oda, főként fejlődő országokban, lehetővé téve számukra, hogy a helyi közösségeikben jólétet és munkahelyeket teremtsenek.
<P>
Ki szeretném hangsúlyozni, hogy biztosítanunk kell, hogy a helyi, nemzeti vagy az uniós kormányzat ne szorítsa ki a közösség által irányított és a magántulajdonú kis mikrohitel-szolgáltatókat. Ilyen esetek előfordultak az én választókerületemben Londonban, ahol a helyi önkormányzat kiszorította a közösség által irányított szervezeteket.
<P>
Egészében véve, azonban, úgy gondolom, abban egyetértünk, hogy a mikrohitel kiváló segítséget nyújt a vállalkozók számára a szegényebb országokban.
<P>
A szavazáshoz fűzött írásbeli indokolások
<SPEAKER ID="996" NAME="Bogusław Liberadzki  " AFFILIATION="PSE">
írásban. - (PL) Az Európai Közösség és Nepál kormánya közötti, a légi közlekedés bizonyos kérdéseiről szóló megállapodás megkötésére vonatkozó tanácsi határozatra vonatkozó javaslatról szóló jelentés elfogadása mellett szavaztam.
<P>
Egyetértek az előadónak a megállapodás megkötésére vonatkozó javaslatával.
<P>
A záradékra, a légi járművek tüzelőanyagainak adóztatására és az árképzésre vonatkozó módosítások indokoltak összehasonlítva a meglévő kétoldalú megállapodásokkal.
<P>
Remélem, hogya a másik fél rendszereiben való kölcsönös bizalom elő fogja segíteni a megállapodás megvalósulását.
<SPEAKER ID="995" NAME="Luca Romagnoli  " AFFILIATION="NI">
írásban. - (IT) Én a Costa úr által készített, az Európai Közösség és Nepál kormánya közötti, a légi közlekedés bizonyos kérdéseiről szóló megállapodásról szóló jelentés mellett szavaztam.
<P>
Egyetértek az előadóval abban, hogy a Nepál által az Európai Unió teljes területén a légifuvarozóknak a személy-és áruszállításra kiszabott viteldíjainak az európai közösségi jog hatálya alá kell tartoznia. Továbbá támogatom a Közösség területén végrehajtott műveletekhez szükséges légi járművek üzemanyagának megadóztatását.
<SPEAKER ID="993" NAME="Luca Romagnoli  " AFFILIATION="NI">
írásban. - (IT) Én a Geringer de Oedenberg asszony által készített, a kerekes mezőgazdasági vagy erdészeti traktorokról szóló jelentés mellett szavaztam.
<P>
Egyetértek a Bizottságnak a hatályos jogszabályszövegek kodifikációjára vonatkozó javaslatával, beleértve a műszaki kiigazításokat.
<SPEAKER ID="991" NAME="Luca Romagnoli  " AFFILIATION="NI">
írásban. - (IT) Én a Geringer de Oedenberg asszony által készített, a vámmentességek közösségi rendszerének létrehozásáról szóló jelentése mellett szavaztam.
<P>
Egyetértek a hatályos jogszabályok kodifikációjára vonatkozó javaslattal, annak érdekében, hogy a közösségi jogszabályok megfelelően legyenek egyszerűsítve és megfogalmazásuk egyértelmű legyen.
<SPEAKER ID="206" NAME="Šarūnas Birutis  " AFFILIATION="ALDE">
írásban. - (LT) Tekintettel a pénzügyi piacok egyre összetettebb voltára és különös tekintettel a pénzügyi válságra, a statisztikák optimalizált begyűjtése szükségszerű. Az adatok megbízhatóságának és időszerűségének kell a módosított rendelet sarokköveként szolgálnia. Az önök előadója úgy ítéli meg, hogy a statisztikai információk időben való begyűjtése alapvető fontosságú. Ezért, amennyiben szükséges, a Központi Bankok Európai Rendszerének és az Európai Statisztikai Rendszernek havi rendszerességel kell adatokat gyűjtenie. Ez javíthatja a statisztikák minőségét és optimalizálhatja hasznosságukat, különös tekintettel a pénzügyi szolgáltatási ágazat ellenőrzésére vonatkozóan. Egyetértek az Európai Központi Banknak azon javaslatával, hogy részlegesen módosítani kell a Központi Bankok Európai Rendszere által a statisztikai információk begyűjtésére vonatkozó tanácsi rendeletet, amelynek célja ezen adatok gyűjtésének hatékonyabbá tétele. Továbbá, a hatályos rendelet így alkalmazkodni fog a pénzügyi piacok alakulásához.
<SPEAKER ID="990" NAME="Luca Romagnoli  " AFFILIATION="NI">
írásban. - (IT) Én tartózkodni kívánok a Pietikäinen asszony által készített, az Európai Központi Bank által végzett statisztikai adatgyűjtésről szóló jelentéssel kapcsolatban. Valójában csak részben értek egyet a szóban forgó jelentéssel, mivel úgy találom, hogy van néhány olyan kritikus pont, amely miatt nem tudok teljes mértékben pozitívan nyilatkozni a jelentéssel kapcsolatban.
<SPEAKER ID="208" NAME="Philip Claeys" AFFILIATION="NI">
írásban. - (NL) Én a Lambsdorff úr által készített jelentés ellen szavaztam, mivel nem teszi egyértelművé, hogy az EU tagállamait az szolgálná-e a legmegfelelőbben, ha elkerülnénk az ENSZ Emberi Jogi Tanácsát abban az esetben, ha a Durbanban megrendezésre kerülő felülvizsgálati konferencia eredményeit tartalmazó dokumentum néhány elfogadhatatlan részlete megmaradna. Egyszer s mindenkorra egyértelművé kell tenni, hogy Európának nem kell leckéket vennie az emberi jogokkal kapcsolatban iszlám vallási vezetőségektől és más (fél-) diktatúráktól.
<SPEAKER ID="209" NAME="Glyn Ford  " AFFILIATION="PSE">
írásban. - Míg egyrészről örömmel fogadom Lambsdorff úr jelentését az ENSZ közgyűlésének 64. ülésszakának uniós prioritásairól, ugyanakkor ezen a ponton problémásnak találom azon felhívását, hogy az Európai Uniónak egyetlen képviselői helye legyen az Egyesült Nemzetek Biztonsági Tanácsában. Én a Biztonsági Tanács megreformálásának híve vagyok, felismerve az új globális politikai valóságot - Japán, Németország, India és Brazília jó eséllyel pályázhatnak a tagságra és bántó lenne, ha Afrikától megtagadnánk annak lehetőségét, hogy képviseltessék magukat. Azonban az Unió egy képviselői helyének ügyét egy tárgyalási folyamat végén - még ha a logika máshogy is diktálná - és nem az elején kell támogatni, vagy elutasítani. Ezen az alapon éreztem helyénvalónak, hogy tartózkodjak ezzel jelentéssel kapcsolatban.
<SPEAKER ID="989" NAME="Neena Gill  " AFFILIATION="PSE">
írásban. - Elnök úr, én tartózkodtam a jelentéssel kapcsolatban, mivel úgy gondolom, hogy az ENSZ sürgős felülvizsgálatára és reformjára van szükség. Nincs sok értelme az EU számára egy képviselői hely mérlegelésének a Biztonsági Tanácsban, ha a képviselet egész rendszere kérdőjeleződik meg.
<P>
Különösképpen, Ázsia hol képviselteti magát a Biztonsági Tanácsban? Jelenleg azt a kontinenst csak Kína képviseli, egy olyan nem demokratikus ország, amely megdöbbentő kórtörténettel rendelkezik az emberi jogok terén. Felmerült-e az igény arra, hogy India is képviselve legyen, amely ország lakosainak száma gyorsan közeledik Kína lakosságához, és amelynek politikai, gazdasági és stratégia ereje mind regionális, mind globális szinten is jelentős?
<P>
Mielőtt az EU szerepéről beszélnénk az ENSZ-ben, végig kell gondolnunk, hogyan lehetne a jelenlegi ENSZ-t jobbá tenni. A világ legnagyobb demokráciájának a Biztonsági Tanácsban való megfelelő képviselete nagy lépést jelentene a helyes irányba.
<SPEAKER ID="210" NAME="Hélène Goudin és Nils Lundgren  " AFFILIATION="IND/DEM">
írásban. - (SV) Az "egy tag, egy szavazat” elve az Egyesült Nemzetek Szervezetén belüli együttműködés egyik alapköve, és annak is kell maradnia. Éppen ezért úgy gondoljuk, hogy nagyon nem szerencsés, ha a jövőben az Európai Parlament egy helyet kíván megszerezni az ENSZ Biztonsági Tanácsában. Magától értetődő, hogy a svéd külpolitika különbözik a lengyel külpolitikától, amely viszont eltér a görög külpolitikától. Másrészről viszont, hasonló gondolkodású országok egyesíthetik erejüket, ha úgy kívánják.
<P>
Ugyanakkor, a jelentés számos pozitív elemet tartalmaz, különösképpen az emberi jogok és a humanitárius jog tiszteletben tartására hív fel. Úgy érezzük, hogy ezek a megfogalmazások olyannyira fontosak, hogy a jelentés támogatása mellett döntöttünk azon hiányosságok ellenére, amelyek más szempontból jellemzik a jelentést.
<SPEAKER ID="211" NAME="Richard Howitt  " AFFILIATION="PSE">
írásban. - A munkáspárti parlamenti képviselők teljes mértékben támogatják az ENSZ Közgyűlésének munkáját, valamint azt a pozitív szerepet, amelyet az a békés és pozitív nemzetközi együttműködésben vállal. Különösképpen támogatjuk az indítványon belül a fokozott pozitív együttműködés előtérbe helyezését az emberi jogokkal, a pozitív ENSZ-reformmal, a nukleáris fegyverek elterjedésének megakadályozásával és a milleniumi fejlesztési célok végrehajtásával kapcsolatban.
<P>
Tartózkodtunk az erről a jelentésről szóló szavazáson, annak ellenére, hogy annak számos pontját támogatjuk, nem tudjuk támogatni az indítványon belüli azon felhívást, hogy az Európai Unió számára egy egységes ENSZ Biztonsági Tanács létezzen. Az ENSZ Alapokmánya nem tartalmaz a Biztonsági Tanácson belüli regionális képviselői helyre vonatkozó rendelkezést. Európa nem tagja az ENSZ-nek, és az ENSZ Alapokmánya értelmében csak államok lehetnek az ENSZ tagjai.
<SPEAKER ID="212" NAME="Alexandru Nazare  " AFFILIATION="PPE-DE">
írásban. - (RO) Lambsdorff úr jelentése fontos adalékot tartalmaz az Európai Uniónak az ENSZ működésében és átalakulásában való részvételét illetően. Örömmel fejezem ki támogatásomat ezzel kapcsolatban.
<P>
A jelentésben lévő ajánlások megerősítik a legtöbb EU-tagállam állandó aggodalmait a világpolitika fő kérdéseivel kapcsolatban, miközben meggyőzően ismételgetik a Romániát és a PPE-DE képviselőcsoportot érintő fontos kérdéseket.
<P>
Például az EU alapvető értékei arra késztetnek minket, hogy különleges fontosságot tulajdonítsunk a védelmi felelősség elvének. Továbbá pártom és a PPE-DE képviselőcsoport más tagjai az emberi jogokat a külpolitikai tevékenységünk alapköveinek, valamint nézeteink világszinten való kifejtésének kulcsfontosságú csatornájának tekintik. Örömömre szolgál, hogy ezek az ajánlások nagymértékben foglalkoznak ezekkel az aggodalmakkal. Az ezeken a területeken való fejlődés megerősítése érdekében erősítenünk kell a humánbiztonságot, nem csupán gazdasági és társadalmi szempontból, de a "kemény” biztonságot is növelnünk kell.
<P>
Végül, de nem utolsósorban, ezen szervezet megfelelő működése mindazok számára fontos, akik egy megerősödött, hatékony, többoldalú rendszert akarnak látni, amely cselekvése által elősegíti ezen értékek előmozdítását.
<P>
Ez, és egyéb, az európai polgárok érdeklődésére számot tartó témák érintésével Lambsdorff úr jelentése és ajánlásai előrelépést jelentenek, ezért szavaztam rá.
<SPEAKER ID="988" NAME="Toomas Savi  " AFFILIATION="ALDE">
írásban. - Én az Alexander Graf Lambsdorff által készített, az ENSZ Közgyűlésének 64. ülésszakára az uniós prioritásokról szóló, az Európai Parlamentnek a Tanácshoz intézett ajánlását tartalmazó jelentése mellett szavaztam. Az Európai Uniónak egységesen kell fellépnie annak érdekében, hogy hatással legyen azon döntésekre és kötelezettségekre, amelyekről a 2009 szeptemberében megrendezésre kerülő ENSZ Közgyűlésén határoznak.
<P>
Mint a Fejlesztési Bizottság tagja, szeretném kiemelni a milleniumi fejlesztési célok felé tett fejlődés fontosságát. Az Európai Uniónak vezető szerepet kell betölteni az ENSZ-ben annak biztosítása érdekében, hogy a fejlődő országoknak - amelyek a leginkább szenvednek a jelenlegi gazdasági válságtól - tett ígéreteinket betartsuk, mivel sajnos cselekedeteink jelenleg kifogytak az ígéreteinkből.
<P>
Kétségkívül, a válság szinte az összes országot érintette, azonban, különösen a mostani nehéz időkben; az összes fejlett országnak együtt kell működnie és távolabbra kell tekintenie a szűk nemzeti érdekeiknél, mivel emberek millióinak az élete szó szerint cselekedeteinktől és jövőbeni magatartásunktól függ.
<P>
A problémák jelenlegi figyelmen kívül hagyása katasztrofális következményekkel járhat, továbbá előfordulhat, hogy a jövőben nem fogjuk tudni őket megoldani.
<SPEAKER ID="213" NAME="Kathy Sinnott  " AFFILIATION="IND/DEM">
írásban. - Én az ENSZ Közgyűlés 64. ülésszakára vonatkozó ENSZ-prioritásokról szóló jelentés mellett akartam szavazni, mivel számos prioritás figyelemre méltó, azokat támogatni, sőt elősegíteni kellene. Sajnálatos módon kollégák a "szexuális és reprodukciós jogokat” is megjelölték a prioritások listáján, és én nem tudom, és soha nem fogom elnézni emberi lények, ez esetben csecsemők megszületésük előtti meggyilkolását.
<SPEAKER ID="214" NAME="Geoffrey Van Orden  " AFFILIATION="PPE-DE">
írásban. - Míg támogatom egy ENSZ-en belüli összehangolt álláspont kialakítása irányába tett erőfeszítéseket a nyugati demokráciák között, valamint régóta kifejtettem az ENSZ struktúrák intézményi reformjaira vonatkozó álláspontomat, nem tartom elfogadhatónak, hogy az EU a mi nevünkben cselekedjen. Semmilyen körülmények között sem elfogadható, hogy az ENSZ egyes tagjai, és a Biztonsági Tanács kevesebb tagja, megengedi, hogy az EU elbitorolja azon jogukat, hogy saját véleményüket helyezzék előtérbe. Elutasítom azon célkitűzést, hogy "az EU-nak képviselői helye legyen a Biztonsági Tanácsban”. Ezért elvileg - és semmiképpen sem visszautasítva olyan EU- kezdeményezéseket, mint a millenniumi fejlesztési célok vagy a "védelemhez való jog” elve - tartózkodtam a jelentéssel kapcsolatban.
<SPEAKER ID="987" NAME="John Attard-Montalto  " AFFILIATION="PSE">
írásban. - Az Európai Unió előtt álló egyik legnehezebb kihívás az illegális vagy jogszerűtlen bevándorlás. Mindig úgy gondoltam, hogy csak akkor lehet megoldásokat javasolni, ha mindkét fél partnernek tekinti a másikat. A migránsok nehéz helyzetét szem előtt tartva, akik átutaznak a mediterrán térségen, Európán és az észak-afrikai államokon (Maghreb), egységben kell dolgozniuk. Málta az 1970-es évektől kezdve folyamatosan kampányol ezért a megközelítésért, azonban akkor az Unió vezetőinek többsége nem látott kellőképpen előre. Most, amikor az elvándorlás bibliai méreteket ölt, Európa hirtelen rádöbbent a valóságra.
<SPEAKER ID="216" NAME="Alessandro Battilocchio  " AFFILIATION="PSE">
írásban. - (IT) Én Marten asszony jelentése mellett szavaztam.
<P>
A 2007-ben elfogadott közös stratégia fényében, amely egy olyan erőteljesebb kétoldalú megközelítés bevezetését javasolta, amely az EU és Afrika számára egyenlőbb lehetőségeket biztosítana, egyetértek egy ilyen stratégia fontosságával. Ennek célja, hogy a nemzetközi szerveken és többoldalú tárgyalásokon belüli erőteljesebb EU-Afrika együttműködés olyan témákat illetően, mint az emberi jogok és az éghajlat-változás, a párbeszéd és együttműködés több legyen, mint "csak a fejlesztés”, "csak Afrika” és "csak az intézmények”,.
<P>
Egyetértek azzal, hogy az Európai Uniónak és Afrikának azon kell dolgoznia, hogy olyan nemzetközi intézmények, mint a Világbank, a Nemzetközi Valutaalap és a Kereskedelmi Világszervezet demokratikusabb és jobban képviselt legyen, biztosítva ezáltal, hogy Afrika területi nagyságának megfelelő befolyást tudjon gyakorolni.
<P>
A jelentés négy olyan területet emel ki, amelyek vonatkozásában különösképpen fontos hatékony eredmények elérése a közös stratégia sikeréhez: béke és biztonság, a legtágabb értelemben vett kormányzás, kereskedelmi kérdések, regionális gazdasági közösségek és a tőkekiáramlás, valamint olyan kulcsfontosságú fejlesztési kérdések, mint az egészségügy és az oktatás.
<P>
Továbbá, támogatom a közös stratégia végrehajtásához szükséges külön finanszírozási eszközre irányuló kérelmet, amely átlátható, megjósolható és tervezhető módon összpontosítja az összes meglévő finanszírozási forrást.
<SPEAKER ID="217" NAME="Koenraad Dillen  " LANGUAGE="NL">
Én Martens asszony jelentése ellen szavaztam, annak ellenére, hogy számos ésszerű és elfogadható elemet tartalmaz és aránylag egy pártatlan jelentés. Sajnálatos ugyanakkor, hogy az EU és Afrika közötti partnerségről szóló jelentés nem szól az illegális bevándorlás problémájáról, amely igencsak sürgető probléma mind Európa, mind Afrika számára; és amely agyelszívást eredményez Afrikából és nagyon sok társadalmi problémát okoz Európában. Továbbá, a jelentés a naivitás egy szintjét mutatja, amikor az európai kékkártya-rendszer létrehozására szólít fel annak érdekében, hogy elriassza az afrikaiak bevándorlását olyan szektorokból, ahol Afrikában is szükség van rájuk. A jelentés nem szól arról, hogy ezt a valóságban hogyan lehetne csökkenteni.
<SPEAKER ID="218" NAME="Edite Estrela  " AFFILIATION="PSE">
írásban. - (PT) Én a Martens asszony által készített, az "Egy évvel Lisszabon után: működésben az EU és Afrika közötti partnerség” elnevezésű jelentés mellett szavaztam, mivel ez megismétli annak szükségességét, hogy meg kell erősíteni az Európai Unió és Afrika közötti kötelékeket, különösképpen a jelenlegi globális gazdasági instabilitás idején.
<P>
Szeretném hangsúlyozni, hogy a 2007-ben Lisszabonban megtartott EU-Afrika-csúcstalálkozó nagy mértékben az Európai Unió Tanácsa portugál elnöksége által végzett munka eredményeképp valósult meg. Ugyanakkor, még hosszú utat kell megtennünk a csúcstalálkozón körvonalazódott közös stratégia kialakításáig, különösképpen a béke, a biztonság, a kormányzás, az emberi jogok, a regionális integráció, az egészségügy és az oktatás területén.
<P>
Az Európai Uniónak külön finanszírozási eszközt kell létrehoznia a közös stratégia végrehajtásához és a civil társadalom hasznos bevonása érdekében.
<SPEAKER ID="219" NAME="Hélène Goudin és Nils Lundgren  " AFFILIATION="IND/DEM">
írásban. - (SV) Az előadó alapvetően nagyon pontos képet fest az Afrikát érintő számos kihívásról. Kétséget kizáróan igaza van annak leírásában, hogy mind a nemzetközi erőfeszítések és a nemzetközi együttműködés milyen jelentőséggel bírhatnak a szegénység kezelésében, az egészségügyi ellátás hiányában és a globális gazdasági visszaesés következményeiben.
<P>
Mindazonáltal, az előadó kidolgozott propagandát hajt végre annak érdekében, hogy az Európai Parlamentnek nagyobb szerepe legyen az Afrika és az EU közötti kapcsolatokban. Mindenféle objektív érv nélkül a jelentés többek között azt javasolja, hogy az Európai Parlament elnöke vegyen részt az afrikai kormányok képviselői és az Európai Bizottság és/vagy Tanács közötti találkozókon. Az előadó azt is szeretné, ha az Európai Parlamentnek nagyobb felelőssége lenne az Európai Fejlesztési Alap szerkezetét és funkcióját illetően. Úgy gondoljuk, hogy egy ilyen irányú fejlődés rendkívüli módon sajnálatos lenne. Ezért a teljes jelentés ellen szavaztunk.
<SPEAKER ID="986" NAME="David Martin  " AFFILIATION="PSE">
írásban. - Én támogatom a jelentést, amely az EU-Afrika-partnerség hatékonyságát vizsgálja. A jelentés megállapítja, hogy nagyon kismértékű új finanszírozás áll rendelkezésre a közös stratégia végrehajtásához, valamint felhív egy külön finanszírozási eszköz létrehozására, amely átlátható, megjósolható és tervezhető módon összpontosítja az összes meglévő finanszírozási forrást.
<SPEAKER ID="985" NAME="Luca Romagnoli  " AFFILIATION="NI">
írásban. - (IT) Én a Martens asszony által készített, az Afrika-EU-partnerségről szóló jelentés ellen szavaztam.
<P>
Valójában nem értek egyet az elfogadott megközelítéssel, amely gyakran alkalmatlannak tűnik az afrikai oldalon, úgy az intézmények, mint a magánszektor részéről felmerülő igények kielégítésére. Erre vonatkozóan, továbbá, az afrikai felek részéről is nagyobb erőfeszítésekre van szükség annak biztosítása érdekében, hogy a civil társadalom egy széles rétege valóban részt vegyen a partnerségi megállapodások végrehajtásában.
<P>
Az ezidáig megvalósult partnerségi stratégia csak kevés eredménnyel járt, amely jóval elmaradt a kitűzött elvárásoktól és céloktól. Mivel az első cselekvési terv véget ér 2010-ben, nem hiszem, hogy lehetséges lesz ezen célok elérése. Megismétlem, hogy ezen érvek miatt ellenzem a jelentést.
<SPEAKER ID="220" NAME="Geoffrey Van Orden  " AFFILIATION="PPE-DE">
írásban. - A jó kormányzás központi fontosságú a gazdasági fejlődés és jólét szempontjából Afrikában, és elsődleges prioritásnak kell lennie. Kár, hogy ez a jelentés ilyen hiányos figyelmet fordít erre és olyan módon foglalkozik ezzel, amely az afrikai kormányok iránti túlzott érzékenységet sugall. Nem kerül említésre az a tény, hogy a legtöbb afrikai kormány hallgatólagosan vagy nyíltan támogatja a Mugabe-rendszert Zimbabwéban, mindazzal a pusztítással együtt, amivel a rendszer Zimbabwe népét sújtotta. És nem próbálhatjuk meg az EU intézményi struktúráját rákényszeríteni egy másik kontinensre anélkül, hogy előbb megítélnénk ezen rendszer alkalmasságát Európa esetében, Afrikáról nem is beszélve.
<SPEAKER ID="221" NAME="Frank Vanhecke  " AFFILIATION="NI">
írásban. - (NL) Továbbra is figyelemre méltó tény, hogy mi ebben az intézményben ragaszkodunk Lisszabon illúziójához, bármi is történjék. Ahogy most belegondolok, valójában nem is olyan figyelemre méltó, hiszen ez tökéletesen illusztrálja, hogy az európai bürokrácia milyen módon kezeli a jogszerűséget, az ellenzék jogait és mennyire tiszteli a választók szabad döntéseit.
<P>
Végső soron Lisszabon az írországi szavazás óta jogilag halott. Miért nem tudjuk ezt egyszerűen tiszteletben tartani?
<P>
Alapjában véve, azon gondolkodom, hogy valójában szükséges-e most újabb 55 millió eurót befektetnünk az Afrikai Unió intézményeinek támogatása érdekében. Ezek az intézmények alig fogalmaznak meg kritikát a hozzájuk tartozó véreskezű diktátorokkal kapcsolatban. Azt a kérdést is felteszem magamnak, hogy az arra vonatkozó tökéletesen helytálló megjegyzés, hogy a kékkártya rettegett eszköze további agyelszívást eredményezne Európába, hogyan egyeztethető össze a máshol elfogadott álláspontokkal. Továbbá ez a jelentés sehol sem említi az illegális bevándorlás kérdését. Talán lehet, hogy ezen a területen eredményesebben tudnánk 55 millió eurót befektetni.
<SPEAKER ID="223" NAME="Alessandro Battilocchio  " AFFILIATION="PSE">
írásban. - (IT) Én Hutchinson úr jelentése mellet szavaztam, és teljes mértékben támogatom a Bizottsághoz intézett azon kérést, hogy folytassa költségvetési támogatásának összekapcsolását az egészségügy és oktatás, különös tekintettel az alapvető egészségügyi ellátás és az általános iskolai területén elért eredményekkel, valamint az MFC-szerződések bevezetésével növelje a költségvetési támogatás megjósolhatóságát.
<P>
Továbbá, egyetértek az ezen szerződéseket meghatározó elvek több országba való kiterjesztésének fontosságával, feltéve, hogy az MFC-szerződés fő célkitűzése a segélyhatékonyság növelése és az MFC-k elérési folyamatának felgyorsítása azon országok esetében, amelyeknek a legnagyobb szükségük van rá.
<P>
Úgy gondolom, hogy a Bizottság számára különösen fontos, hogy a költségvetési támogatást ne csak a jó kormányzás és az átláthatóság, hanem az emberi jogok védelme - különös tekintettel a legszegényebbekre és kirekesztettekre, beleértve a fogyatékkal élőket, kisebbségeket, nőket és gyerekeket - területén elért eredmények alapján határozza meg; valamint annak biztosítása, hogy a költségvetési támogatásban ne részesüljenek olyan ágazatok, amelyeket nem ír elő az MFC-szerződés.
<SPEAKER ID="984" NAME="David Martin  " AFFILIATION="PSE">
írásban. - Én ezen jelentés mellett szavaztam, amely az MFC-szerződések létrehozását tűzte ki célul az EU és bizonyos országok között. Támogatom a jelentésben javasolt pénzügyi átláthatóságot, valamint a stabilitást, amelyet a szerződéses segély nyújt majd a partnerországok számára, hogy jobban tudják előre tervezni költségvetésüket.
<SPEAKER ID="983" NAME="Luca Romagnoli  " AFFILIATION="NI">
írásban. - (IT) Tartózkodni szeretnék a Hutchinson úr által készített, MFC-szerződésekről szóló jelentéssel kapcsolatban. Valójában, csak néhány említett ponttal értek egyet, és emiatt nem tudom támogatni a tárgyalt szöveget.
<SPEAKER ID="224" NAME="Kathy Sinnott  " AFFILIATION="IND/DEM">
írásban. - Az EU-nak teljes mértékben az MFC mögé kell állnia, azonban én az MFC ellen szavaztam, mivel a kollégák a jelentésben ismételten védelmezik a "szexuális és reprodukciós jogokat”. A gyermekek életre való esélyének megadása fontos MFC.
<SPEAKER ID="226" NAME="Jan Andersson, Göran Färm, Anna Hedh, Inger Segelström és Åsa Westlund  " AFFILIATION="PSE">
írásban. - (SV) Mi, szociáldemokraták úgy gondoljuk, hogy fontos mind a művészet, mind a kultúra elősegítése az EU-n belül. Éppen ezért ezen a területen szeretnénk egy jelentősebb tapasztalatcserét és együttműködést látni a tagállamok között. Ez különösképpen fontos annak érdekében, hogy a művészetet tanuló diákok számára könnyebbé tegyük az egy másik tagállamban való tanulást.
<P>
Ugyanakkor, nem gondoljuk, hogy a tagállamok művészeti kurzusainak tartalmát uniós szinten kellene meghatározni. Ilyen döntéseket a tagállamoknak saját maguknak kell meghozniuk. Ezért döntöttünk úgy, hogy a jelentés ellen szavazunk.
<SPEAKER ID="227" NAME="Alessandro Battilocchio  " AFFILIATION="PSE">
írásban. - (IT) Elnök úr, hölgyeim és uraim, én a jelentés mellett szavaztam.
<P>
"Minden gyermek született művész. A kérdés csak az, hogyan maradjon művész felnőttkorában is.” Ezekkel a szavakkal írta le Pablo Picasso a művészeti képzéssel kapcsolatos problémákat. Habár a művészeti oktatás jelenleg számos oktatási rendszerben kötelező, a tanítási módszerek meglehetősen különbözőek a tagállamokban.
<P>
Az új információs és kommunikációs technológiák fejlesztése támogatta a tudásalapú gazdaság elősegítését, amelyben a szellemi képességek és a kreativitás kiemelkedő helyet foglalnak el. Ebben az összefüggésben, a művészeti oktatás fontos eleme lett az identitás megőrzésének és a kultúrák közötti, valamint a vallások közötti megértés elősegítésének.
<P>
A művészeti oktatás továbbá olyan eszközként szolgál a nemzetek számára, amelyek fejlesztik a kulturális örökségük gazdagságának hatékony felhasználására fordított szükséges emberi erőforrásokat. Ehhez hozzá kell adni az igazolható versenyképesség iránti, számos területen növekvő igényt, amely eredményeképp ma számos oktatási rendszer prioritásnak tekinti a kreativitás oktatási programok segítségével történő fejlesztésének elősegítését, amely programokat olyan megfelelő pedagógiai módszerekkel fejlesztettek ki, amelyek jelentősen befolyásolják a diákok későbbi, munkahelyekre történő integrálását.
<SPEAKER ID="228" NAME="Šarūnas Birutis  " AFFILIATION="ALDE">
írásban. - (LT) Fontos az európai szintű művészeti tanulmányok összehangolására irányuló közös állásfoglalás kialakítása.
<P>
A művészeti tevékenység átfogja a kompetencia, tudás és anyagok különböző területeinek ismeretét, amelyek régóta szorosan kötődnek az oktatás és technológi előrehaladásához. A történelem során a művészetek az adott időszak legkorszerűbb technológiáit alkalmazták és a tudományos viták számos esztétikai elméletet befolyásoltak. Ebből következően, a gyakorlati tapasztalat és bizonyos művészeti tudományágak is befolyásolták a technikai fejlődést, ezáltal hozzájárulva az emberi tudáshoz és a globális változáshoz. Azon tény ellenére, hogy a művészeti alkotást nem lehet a tudományos és technológiai tudásra, technológiák alkalmazására korlátozni, bár annak ellenére, hogy nem ezen céllal hozták létre, hasznos lehet a művészet számára, mint ahogy a művészet is elősegítheti olyan technológiák kutatását és fejlesztését, amelyeket nem csak a művészeti tevékenységek során alkalmaznak. Más szóval, a művészeti oktatás hozzájárul az oktatás, a kultúra, az információs és kommunikációs technológiák közötti szorosabb és eredményesebb kapcsolatához a 21. században.
<SPEAKER ID="229" NAME="Nicodim Bulzesc  " AFFILIATION="PPE-DE">
írásban. - (RO) Én ezen jelentés mellett szavaztam, mert egyetértek azzal, hogy minden területen egyensúlyt kell kialakítani az elméleti tanulmányok és a gyakorlati bevezetés között, beleértve a művészeti tanulmányokat is.
<P>
Badia i Cutchet asszony jelentése ragaszkodik ahhoz, hogy a művészettörténet tanításának részét kell képezze a művészekkel való találkozás, valamint kulturális helyek látogatása, hogy ezáltal felkeltsük a diákok kíváncsiságát és észrevételeket váltsunk ki belőlük. Remélem, hogy az európai kormányok és az Európai Bizottság el fogja fogadni a jelentésben szereplő ajánlásokat és nagyon hamar fejlődést tapasztalhatunk.
<SPEAKER ID="230" NAME="Marie-Hélène Descamps  " AFFILIATION="PPE-DE">
írásban. - (FR) A mai napon bemutatott saját kezdeményezésű jelentés, amely teljeskörű támogatásomat élvezi, leszögezi, hogy a művészeti és kulturális oktatás, beleértve a vizuális képek oktatását is, alapvető része az oktatási rendszernek. Ezek az órák valójában segítik az egyének emancipálását és demokratikusabbá teszik a kultúrához való hozzáférést. Következésképp, a szubszidiaritás elvével összhagban, az indítvány a tanárok és diákok mobilitásának elősegítésére hív fel, valamint a képesítések európai szintű elismerésére és a tagállamok együttműködésére a művészeti és kulturális oktatás területén.
<P>
Továbbá, hangsúlyozza, hogy szükség van a tanárok és egyéb szereplők (művészek és szakemberek) képzésének fejlesztésére annak érdekében, hogy mindenféle oktatásba bevezessük a művészeti és kulturális elemet, és biztosítsuk a tanítás magas színvonalát. Továbbá, a jelentés igen helyesen kiemeli annak szükségességét, hogy kihasználjuk az új információs és kommunikációs technológiákat egy modern és minőségi oktatás biztosítása érdekében, amely összhangban áll a fiatalok törekvéseivel. E tekintetben a jelentés az Europeana-ra, az európai digitális könyvtárra utal, amely valódi hozzáadott értéket képvisel ebben az összefüggésben.
<SPEAKER ID="231" NAME="Koenraad Dillen  " AFFILIATION="NI">
írásban. - (NL) Mibe avatkozik most bele a Parlament? A jelentés első bekezdésében például azt olvasom, hogy a művészeti oktatásnak minden iskolai szinten kötelezően szerepelnie kell a tantervben a kultúrához való hozzáférés demokratizálásának elősegítése érdekében. Micsoda képtelenség és micsoda kotnyeleskedés! Engedjük meg a tagállamoknak, hogy saját maguk határozhassák meg, hogy mit tartalmazzon a tantervük. Ezt az elmúlt pár száz évben is tökéletesen meg tudták csinálni és a következő évszázadban is így fogják tudni folytatni anélkül, hogy szükségük lenne az Európai Unió és az Európai Parlament patronálására.
<SPEAKER ID="232" NAME="Hélène Goudin és Nils Lundgren  " AFFILIATION="IND/DEM">
írásban. - (SV) A June List úgy véli, hogy a kulturális kérdések a tagállamok politikai hatásköre alá tartoznak. Ez a jelentés nem képezi a jogalkotási eljárás részét, és nem képvisel többet, mint az Európai Parlament föderalista többségének azon véleményét, hogy az EU-nak nagyobb mértékben kellene beleavatkozni a kulturális szférába.
<P>
Ezért mi a teljes jelentés ellen szavaztunk.
<SPEAKER ID="982" NAME="Zdzisław Zbigniew Podkański  " AFFILIATION="UEN">
írásban. - (PL) Igaz, hogy egész Európában oktatnak művészeti tantárgyakat. Az is igaz, hogy Európa, és most a társadalomra gondolok, gyorsan változik, mint ahogy az információs és kommunikációs technológiák is. Európa egyre egységesebbé válik, és a kulturális oktatás is legalább olyan mértékben tudja ezt a folyamatot szolgálni, mint például az egységes piac.
<P>
Ez az oktatás bármelyik szintjén végzett művészeti képzéssel érhető el, az európai sokszínűséggel és Európa számos kultúrájával kapcsolatos elméleti és gyakorlati tudás elmélyítésével. Ez a tudásanyag nagyon nagy és folyamatosan bővül. Mindazonáltal, a tény, hogy a művészeti tantárgyakat különböző módon oktatják a különböző országokban, nem teszi lehetővé például egy olyan művész képzését, akinek tudását és tehetségét egy másik tagállam használja fel.
<P>
Felmerül a politikák összehangolásának kérdése, és Badia i Cutchet asszony jelentése egy érdekes megoldást javasol, a nyitott koordinációs módszert, vagy gyakorlatiasabban, az országok egymástól való közös tanulását olyanok példája alapján, akiknek a legjobb módon sikerült megoldaniuk egyes problémákat. Éppen ezért ez a módszer szinte teljes mértékben a tagállamok kezében van.
<P>
Ez a megközelítés rugalmas és lehetővé teszi összetett ügyek összehangolását és az aktuális kihívásokra való gyors válaszadást. A művészeti képzés kérdése bonyolult: a kreativitást egy különleges és egyénre szabott tanár-diák megközelítéssel kell ösztönözni, Európa folyamatosan fejlődő kulturájának, valamint a kreatív eszközök ismeretét tovább kell adni, és egy korlátok nélküli karrierfejlődési utat kell lehetővé tenni. A művészeti oktatásra vonatkozó ésszerű és építő jellegű észrevétel az egységében sokféle Európa jövőjébe és identitásába való befektetés.
<SPEAKER ID="981" NAME="Luca Romagnoli  " AFFILIATION="NI">
írásban. - (IT) Üdvözlöm a Badia i Cutchet asszony által készített, az Európai Unión belüli művészeti tanulmányokról szóló jelentését.
<P>
Jelenleg, amikor társadalmaink egyre inkább heterogénné válnak, úgy vélem, a kultúra alapvető fontosságú eszköz az identitás megőrzésében és egyidejűleg a különböző emberek és kulturák együttélésének fejlesztésében.
<P>
Egyetértek azzal, hogy a művészet a kultúra megjelenése és segíti az ország kultúrális gazdagságának, valamint a társadalom általánosságban vett fejlődését. Továbbá a művészeti tevékenység hasznos lehet a technológiai kutatások és fejlődés szempontjából, és hasonlóképpen azokis hatást gyakorolnak a művészetre.
<P>
Éppen ezért, a művészeti tantárgyak fontosságára való tekintettel, támogatom azok tanításának egy európai szintű összehangolását az oktatási intézményekben.
<SPEAKER ID="233" NAME="Carl Schlyter  " AFFILIATION="Verts/ALE">
írásban. - (SV) Fontos - sok más dolog mellett - hogy a művészeknek lehetőségük legyen szabadon mozogni, ezáltal előidézve a lehetőségeket a nem kereskedelmi jellegű művészetek számára, valamint elősegítve a művészeti örökségek megőrzésére szolgáló európai digitális könyvtárak további fejlesztését. A művészeti tanulmányok természetéről és időtartamáról szóló 9. bekezdést arra irányuló igényként értelmezem, hogy a művészeti tanulmányokat építsük bele a bolognai folyamatba, és ezzel a feltétellel én hajlandó vagyok a jelentés mellett szavazni.
<SPEAKER ID="235" NAME="Philip Claeys  " AFFILIATION="NI">
írásban. - (NL) Én a jelentés ellen szavaztam a szövegben található szörnyű képmutatás miatt. Az EU nem hajlandó figyelembe venni az Európai Alkotmányról tartott francia és holland népszavazást, valamint a Lisszaboni Szerződésről tartot írországi népszavazást, mégis, ez a jelentés nem nehezményezi ezt a tényt. Éppen ellenkezőleg, a jelentés 5. bekezdése kimondja, különösen leereszkedő és sértő hangnemben, hogy a nők által leadott "nem” szavazatok az Európában való érdekeltség hiányának köszönhetők.
<P>
A Bizottság úgynevezett D tervére való hivatkozások sem helyénvalók, mivel a tagállamok túlnyomó többségében a B terv a hasonló gondolkodásúak párbeszédévé alakult át, akik egyértelműen nem kívánják figyelembe venni a kritikus hangokat. A jelentésnek kritizálnia kellett volna az ilyen jellegű gorombaságokat ahelyett, hogy nyíltan elfogadja azokat.
<SPEAKER ID="236" NAME="Koenraad Dillen  " AFFILIATION="NI">
írásban. - (NL) Én erőteljes meggyőződéssel a föderalista és arrogáns jelentés ellen szavaztam. Milyen arrogáns azt állítani - ahogy azt a B preambulumbekezdésben teszik -, hogy a lakosságnak az Európai Alkotmány ellen szavazó része nem érti megfelelően Európát. Ez nyilvánvalóan nem igaz. Pontosan azok a polgárok, akik túl jól értik a tényt, hogy Európa a tagállamok szuverenitásának utolsó maradványait akarja aláásni, szavaztak az Európai Alkotmány ellen. Micsoda arrogancia azt állítani, hogy az integráció csak a társadalom magasan képzett rétegei számára érthető. Ugyanakkor meg lehet érteni az előadót. Azokat, akik "rosszul gondolkodnak” bűnözőként vagy idiótaként kell kezelni. Akkor beszélhetünk a polgárokkal folytatott aktív párbeszédről.
<SPEAKER ID="237" NAME="Brigitte Douay  " AFFILIATION="PSE">
írásban. - (FR) Én támogattam a Hegyi úr által készített, a polgárokkal Európáról folytatott aktív párbeszédről szóló jelentést. Az ilyen jellegű párbeszéd nélkülözhetetlen és ez a jelentés nagy hangsúlyt fektet a helyi intézkedések fontosságára. Valóban, a polgárokhoz közelebbi valódi cselekvések által, valamint azáltal, hogy egyszerűen beszélünk velük Európáról, kaphatnak tisztább képet arról, hogy mit tesz értük az Európai Unió a mindennapi életükben.
<P>
Ezen párbeszédre való biztatás lesz a kulcs a június választási kampányban, különösen a vidéki térségekben és az leginkább EU-szkeptikus csoportok, a fiatalok és a nők körében. A legutóbbi intézményközi politikai nyilatkozat, a "Partnerség az Európáról szóló kommunikációról”, amelyet a Parlament, a Tanács és az Európai Bizottság aláírt, ugyanezen elveket képviseli. Megünnepelhetjük annak jelentőségét, hogy az intézmények ragaszkodnak ehhez a párbeszédhez és azokhoz az erőfeszítésekhez, amelyekkel azt kívánják elérni, hogy a polgárok érintettek legyenek az Európai Unióban.
<SPEAKER ID="238" NAME="Ilda Figueiredo  " AFFILIATION="GUE/NGL">
írásban. - (PT) Mi a jelentés ellen szavaztunk, mivel úgy érezzük, hogy az a nyomás, amit a Lisszaboni Szerződés ratifikációs eljárásának befejezése érdekében alkalmaznak, az ír népszavazás eredményének ellenére, elfogadhatatlan. Először is, ha a jelenlegi Szerződés szabályait nézzük és amennyiben az ír polgárok szuverén döntését tiszteletben tartanánk, felhagynánk a Lisszaboni Szerződés tervezetével. Ez a jelentés ismételten egy antidemokratikus álláspontot hirdet. Egyébiránt, elfogadhatatlan, hogy ez Európai Parlament továbbra is az "EU átláthatóságáról és a polgárok döntéshozatali folyamatokba való bevonásáról” beszél, amikor a többség visszautasította a Lisszaboni Szerződés tervezetéről szóló népszavazás megtartását saját országukban, pontosan azért, mert féltek az emberek többségi véleményétől.
<P>
Az is sajnálatos, hogy figyelmen kívül hagyják mindazok ellentétes véleményét, akik becsapva érzik magukat egy kapitalista integrációs folyamat által, amely súlyosbítja az egyenlőtlenségeket, növeli a szegénységet és a munkanélküliséget, ellentétben azzal, amit ígértek.
<P>
Még a jelentés néhány pozitív eleme is olyan összefüggésben szerepel, amelynek célja a közvélemény és a polgárok propagandakampányokkal való megtévesztése; ahelyett, hogy hatékonyan biztosítanák a demokratikus részvételt, és olyan változást segítenének elő a politikában, amely megválaszolná az egyének és a munkások indokolt aspirációit.
<SPEAKER ID="240" NAME="Bruno Gollnisch  " AFFILIATION="NI">
írásban. - (FR) Ön valóban javíthatatlan. Úgy véli, hogy ha az európai polgárok egyre inkább szkeptikusak az Európai Unióval kapcsolatban, annak a képzettség hiánya, a tudatlanság vagy akár a butaság az oka.
<P>
Én ennek pontosan az ellenkezőjét gondolom. Vannak azok, akik profitálnak a határoknak a személyek, áruk és tőke stb. mozgása előtt való megnyitásából, és ott van a túlnyomó többség, akik elszenvedik a következményeket: a munkanélküliséget, a kevésbé védett munkahelyeket, a csökkent vásárlóerőt, a bizonytalanságot, az identitás elvesztését, és ki tudja, hogy ezért kit kell okolni.
<P>
Az ön Európája egy maroknyi ellenőrizetlen és ellenőrizhetetlen oligarchia - a 27 biztos és az Európai Központi Bank igazgatóságának néhány tagja - által irányított technokrácia. Technokrácia, amely figyelemmel van az őt befolyásoló több ezer érdekcsoportra, de teljes mértékben süket a polgárok által kifejezett elutasításra, amikor méltóztatunk kikérni a véleményüket a népszavazásokon. Olyan rendszer, amelynek politikái a jelenlegi pénzügyi, gazdasági és társadalmi válság útját egyengették, illetve elmélyítették e válságot, és amelynek politikái aláásták a nemzeti véd- és mentőintézkedéseket.
<P>
Tehát - önhöz hasonlóan - remélem, hogy júniusban az európai polgárok tömegesen mennek el szavazni, és ezt a szavazatot népszavazásként fogják használni: hogy "nem”-et mondjanak önnek.
<SPEAKER ID="241" NAME="Hélène Goudin és Nils Lundgren  " AFFILIATION="IND/DEM">
írásban. - (SV) Ez a jelentés nem része a jogalkotási eljárásnak és semmi mást nem képvisel, mint az Európai Parlament föderalista többségének véleményét. A javaslat a Lisszaboni Szerződés ratifikációs eljárásának befejezése mellett érvel.
<P>
Úgy gondoljuk ugyanakkor, hogy a Lisszaboni Szerződés kétszer megbukott - legutóbb amikor az ír állampolgárok szavaztak ellene 2008-ban, de már korábban is, amikor a szavazók Franciaországban és Hollandiában gyakorlatilag ugyanezen javaslat ellen szavaztak 2005-ben. Mikor fogja a föderalista többség az Európai Parlamentben felismerni, hogy az Európai Egyesült Államok létrehozása iránti igényt nem támogatják a szavazók?
<P>
A jelentéstervezet B preambulumbekezdése azt is megállapítja: "az Európai Unió politikáit és a szerződéseket kevésbé értő emberek nagyobb valószínűséggel ellenzik azokat”. Ez bizonyítja a föderalisták nemtörődömségét, arroganciáját és tudatlanságát azon szavazókkal szemben, akiknek politikai értékei különböznek azoktól, akik túlsúlyban vannak az Európai Parlament központosítása mellett.
<P>
Ezért mi a jelentés ellen szavaztunk.
<SPEAKER ID="242" NAME="Adrian Manole  " AFFILIATION="PPE-DE">
írásban. - (RO) A polgárokkal való kommunikáció és tájékoztatásuk nem maradhat továbbra is csak egy előírt és hatástalan javaslat. A civil társdalomnak részt kell vennie a következő területeken: jó kormányzás és demokratizáció, emberi jogok, társadalmi kirekesztettség javítása és az az elleni harc, környezetvédelem és fenntartható fejlődés.
<P>
Tekintettel a globális pénzügyi válságra és a folyamatosan növekvő fogyasztói hitelekre, az európai polgárokkal folytatott aktív párbeszéd azt jelenti, hogy az európai intézményeknek és a civil társadalomnak erőfeszítéseket kell tenniük annak érdekében, hogy javítsák a vásárlók pénzügyi képzésének szintjét, különös tekintettel jogaikra és kötelezettségeikre, valamint a takarékok és hitelek területén lévő legjobb gyakorlatra.
<P>
Továbbá a tagállamoknak növelniük kell az Európai Fogyasztói Központok hálózata részére előirányzott emberi és pénzügyi forrásokat, annak érdekében, hogy felhívják a figyelmet, és biztosítsák az emberi jogok alkalmazását az Európai Unióban.
<SPEAKER ID="243" NAME="Andreas Mölzer  " AFFILIATION="NI">
írásban. - (DE) A legutóbbi kampány, amely az energiatakarékos égők használatát teszi kötelezővé, és amelyből a gyártók fognak profitálni, kiemeli az Európai Unió és a polgárok közötti szakadékot. Hogyan érezhetnének Európa polgárai vonzódást az Európai Unióhoz, ha az addig ismétli meg a népszavazásokat - amennyiben egyáltalán tartanak népszavazást -, amíg a megfelelő eredményt kapják? Hogyan azonosulhatnak például az osztrák polgárok egy olyan EU-val, amely eredményeképp tranzitforgalom lavinája árasztotta el őket, szankciókkal büntették őket demokratikus szavazások megtartásáért és semlegességük, valamint banktitkuk feladására kényszerítették őket?
<P>
Az EU-t gazdasági okok miatt hozták létre, ez továbbra is nyilvánvaló. Nem a polgárok hozták létre; a valóságtól teljesen elrugaszkodott, és a liberalizáció és a tőke szabad áramlásának mantrájához ragaszkodó európai uniós vezető réteg kreálmánya. Ha nem vizsgáljuk felül gondolkodásmódunkat, és amennyiben az átláthatóság és demokrácia hiánya tovább folytatódik, egymás után fogadhatunk el szándéknyilatkozatokat, a polgárok továbbra is elidegenültek lesznek az Európai Uniótól és az ezzel kapcsolatos frusztrációjuk csak növekedni fog. Ezen okból tartózkodtam a jelentéssel kapcsolatos szavazáson.
<SPEAKER ID="244" NAME="Zdzisław Zbigniew Podkański  " AFFILIATION="UEN">
írásban. - (PL) A polgárokkal folytatott párbeszéd fontos és összetett kérdés, de a hatalmon lévő kormányoknak élen kell járniuk benne. A munkájuk lényege a kompromisszumhoz vezető párbeszéd. Ebben az összefüggésben úgy tűnik, a jelentés háttere valamelyest ellentmondásos. Felhív bennünket a Lisszaboni Szerződés ratifikálási folyamatának mielőbbi befejezésére, mivel az az Európáról folytatott párbeszéd egyik fontos feltétele. A jelentés azt állítja, hogy a Szerződés növelni fogja az átláthatóságot, és a polgárokat jobban bevonja a döntéshozatalba. Azt a benyomást keltheti, hogy akik nem kedvelik a Szerződést, azokat figyelmen kívül hagyják, és ezért az ő hangjuk nem fog hallatszani. Így tehát nehéz párbeszédről és kompromisszumról beszélni.
<P>
Az európai történelem és az európai integráció tanulmányozásán alapuló "közös európai tudás” fogalma szintén ellentmondásos. Ezt egy olyan program eredménye lenne, amelyről közösségi szinten állapodtak meg, a tagállamok önkéntes alapon vezetnék be, és a közösségi költségvetés finanszírozná. Röviden szólva történelmi jelentőségű kompromisszum, amely eszközül fog szolgálni a közös európai értékek építéséhez. Szerintem nem kell ilyen távlatokba tekintetünk - a történelmi jelentőségű kompromisszum olyan fogalom, amely enyhén szólva is homályos, ha egyáltalán szükség van ilyen kompromisszumra. Továbbá a történelmet hátsó szándékkal felhasználni - ellenállást szül, még akkor is, ha a szándék őszinte. A hatékony párbeszéd kulcsa a mai napban rejlik, amely amúgy is épp elég problémával jár. Beszélnünk kell egymással! Más szóval "igen” a párbeszédre, és "nem” a jelentésre.
<SPEAKER ID="980" NAME="Luca Romagnoli  " AFFILIATION="NI">
írásban. - (IT) Hegyi úrnak a polgárokkal Európáról folytatott aktív párbeszédről szóló jelentésével kapcsolatban tartózkodni kívánok.
<P>
Noha valójában részlegesen egyetértek a benyújtott szöveggel, számos általam fontosnak tartott ponton eltér tőle a véleményem. Ezért nem tudom teljes egészében támogatni a jelentést.
<SPEAKER ID="245" NAME="Czesław Adam Siekierski  " AFFILIATION="PPE-DE">
írásban. - (PL) Nagy szükség van az Európai Unió és a polgárai közötti párbeszéd kérdésének megvitatására. Kulcskérdés, hogy az európai polgárok hogyan látják Európát, mit tudnak a Közösség funkcióiról. Az emberek azt fogadják el, amit ismernek, ami azonban a látókörükön kívül esik, az aggodalmat kelt bennük. Az írországi népszavazás és az azt megelőző franciaországi és hollandiai népszavazás példája azt mutatja, hogy nem vehetjük félvállról a polgáraink véleményét. A döntéseket nem zárt ajtók mögött kellene meghozni, a társadalom véleményének figyelmen kívül hagyásával. Nihil novi: semmi új közmegegyezés nélkül.
<P>
Arra van szükségünk, hogy elérjük a szegényebb és kevéssé iskolázott polgárokat. Az kell, hogy a nyilvánosságnak világosan és tömören átadjuk, min alapulnak az általunk tett lépések, milyen célokat tűztünk ki magunk elé, és különösen is azt, hogy ez milyen haszonnal jár a polgárok számára. Nem lehetséges a valódi integráció, ha a szavazóink nem fogadják el teljes mértékben az Európai Unió cselekvéseit.
<P>
Különböző tanulmányokból az derül ki, hogy az uniós polgároknak alig több mint a fele elégedett azzal, hogy országa tagja a Közösségnek. Ez természetesen országonként eltér, de nagy siker lenne, ha ez az adat elérné a 80%-ot.
<P>
Az a kötelezettség, hogy az Európai Uniót közelebb kell hozni a polgárokhoz, véleményem szerint nem csak az uniós intézményeké, hanem a miénk, európai parlamenti képviselőké is. Csak én magam minden évben találkozók százait szervezem meg fiatalokkal, gazdákkal és üzletemberekkel. Tanítsuk meg polgárainkat az EU kínálta előnyök kihasználására. Eredményességünk első próbáját a júniusi választások jelentik majd.
<SPEAKER ID="979" NAME="Søren Bo Søndergaard  " AFFILIATION="GUE/NGL">
írásban. - Az uniós polgárokkal való párbeszéd előmozdításával kapcsolatos Hegyi-jelentés azon a feltevésen alapul, hogy az emberek EU iránti szkeptikus hozzáállása a megfelelő tudás hiányából ered. A jelentésben különböző intézkedésekre tesz javaslatot, például az oktatásra, az Euronewsra és az Unió történelmét bemutató múzeum létrehozására. Ellenzem a lépéseket, mivel sokkal inkább hasonlítanak propagandához, mint párbeszédhez. A valódi párbeszédben a polgárok véleményét értékesnek tekintik.
<SPEAKER ID="978" NAME="Eva-Britt Svensson  " AFFILIATION="GUE/NGL">
írásban. - Az uniós polgárokkal való párbeszéd előmozdításával kapcsolatos Hegyi-jelentés azon a feltevésen alapul, hogy az emberek EU iránti szkeptikus hozzáállása a megfelelő tudás hiányából ered. A jelentésben különböző intézkedésekre tesz javaslatot, például az oktatásra, az Euronewsra és az Unió történelmét bemutató múzeum létrehozására. Ellenzem a lépéseket, mivel sokkal inkább hasonlítanak propagandához, mint párbeszédhez. A valódi párbeszédben a polgárok véleményét értékesnek tekintik.
<SPEAKER ID="977" NAME="Andrzej Jan Szejna  " AFFILIATION="PSE">
írásban. - (PL) Az előadó azt állítja, hogy az Európáról folytatott aktív párbeszéd a polgárokkal nem bontakozott ki eléggé. Sajnálatos módon igaza van. Az Európai Unióról szóló információk gyakran csak a jól képzett és tehetős emberekhez jutnak el, amelynek nyomán Európa országainak többi polgárában szkepticizmus és ellenszenv ébred. Ebből az okból kifolyólag az Európáról való ismeretterjesztés a polgárok felé az Európai Közösség továbbfejlődésében létfontosságú alkotóelem.
<P>
Az előadó különböző lehetőségeket vázol fel a szélesebb közönség megszólításához, amelyek elősegítik a lakosok uniós ismereteinek bővülését. A megközelítését a lehető legszélesebb közönség megszólítása érdekében a következő pragmatikus és nagyon közkeletű módszerekre alkalmazza: egyéves, az EU 1945 utáni történelmét feldolgozó iskolai tantárgy bevezetése, az amerikai CNN-hez hasonló televíziós információs csatorna elindítása, illetve a fiatalok számára is hozzáférhető internetes weboldalak kialakítása.
<P>
Helyeslem és támogatom az EU-ról szóló információs kampány fontosságát, ez is egy módja annak, hogy a társadalom ismeretei bővüljenek, és úgy is gondolom, hogy az előadónak a kampány végrehajtására vonatkozó elképzelései is nagyon jók.
<SPEAKER ID="247" NAME="Marie-Arlette Carlotti  " AFFILIATION="PSE">
írásban. - (FR) A Közös Parlamenti Közgyűlés, a KPK kulcsfontosságú eszközzé vált a politikai párbeszédben éppúgy, mint a konfliktusok megelőzésében és kezelésében.
<P>
A kialakult politikai válságok idején "sürgős vitáink” a kenyai, zimbabwei és mauritániai helyzetről folytatott alapos, konstruktív és tabuktól mentes párbeszédet tettek lehetővé.
<P>
A nagy észak-déli "vízszintes” kihívásokkal kapcsolatban (élelmiszerbiztonság, az állami segélyek hatékonysága és gyermekmunka) 2008-ban a KPK konstruktív, gyakorta merész álláspontokat fogadott el.
<P>
Az Európai Fejlesztési Alap végrehajtására vonatkozóan a KPK szert tett stratégiai dokumentumokra, amelyeknek a vizsgálatát a gazdasági bizottsága már meg is kezdte.
<P>
A KPK napirendjét ugyanakkor mindenekfölött egyetlen politikai prioritás határozta meg, a gazdasági partnerségi megállapodásoké. A "regionális találkozók” jelentékenyen járulnak hozzá a megállapodások monitorozásához és tagadhatatlan hozzáadott-értéket képviselnek benne.
<P>
Ezt a hozzáadott értéket el kell ismerni és meg kell becsülni. A KPK-nak kell élen járnia a parlamentáris ellenőrzés biztosítása és a megállapodások végrehajtása tekintetében.
<P>
Végül szeretném kifejezni Glenys Kinnock társelnök munkája iránt érzett nagyrabecsülésemet. Sikerrel alakította át a KPK-t az észak-déli párbeszéd egyedülálló eszközévé, illetve a tisztességes, fenntartható és kölcsönösen támogató fejlődés lehetőségévé.
<SPEAKER ID="976" NAME="Luca Romagnoli  " AFFILIATION="NI">
írásban. - (IT) Cornillet úrnak az AKCS-EU Közös Parlamenti Közgyűlés 2008-as munkájáról szóló jelentésével kapcsolatban kritikával élek.
<P>
Sőt, valójában úgy gondolom, hogy az idáig megtartott munkaértekezletek alatt végzett munka nem mindig volt kielégítő, olyannyira, hogy bizonyos fontos témákban nem is fogadtak el határozatot.
<P>
Továbbá a Közgyűlés által kezdeményezett tárgyalások során bizonyos esetekben olyan partnerségi megállapodások születtek, amelyek sem az Európai Unió, sem a másik fél számára nem hoztak jó eredményt. Ennélfogva ellenzem a benyújtott javaslatot.
<SPEAKER ID="248" NAME="Frank Vanhecke  " AFFILIATION="NI">
írásban. - (NL) Épp most tartózkodtam az AKCS-EU Közös Parlamenti Közgyűlés 2008-as munkájáról tartott szavazáson, de visszanézve bárcsak inkább nemmel szavaztam volna. Az évek hosszú sora alatt, amióta képviselő vagyok, és itt dolgozom, az az egyre erőteljesebb benyomásom támadt, hogy az AKCS-állásfoglalások elsődlegesen kibúvóul szolgálnak a világ körüli és mindenféle irányban tett jó kis utazásokért. Tegyük a szívünkre a kezünket: elértek valamit is az állásfoglalások?
<P>
Talán mindössze arra van szükségünk, hogy kiértékeljük az összes eddig született parlamenti állásfoglalást. Tényleg egész csinosan néznek ki. Bizonyos vagyok benne, hogy Kovács Józsi költségén is nagyon kellemes valamit megnézni a világból, de igencsak kétlem, hogy az adófizetőknek mindaz a pénze a szálloda-, illetve a légi közlekedési ágazaton kívül valójában másnak is hasznot hajtott volna.
<SPEAKER ID="975" NAME="John Attard-Montalto  " AFFILIATION="PSE">
írásban. - A strukturális alapok az Európai Unió legfontosabb eszközei közé tartoznak. Az egyik legnehezebben érthető terület az, hogy a regionális politika terén hogyan lehet hozzáférni az alapokhoz. A címben is szerepel az "akadályok” szó, amely hét tételbe sűríthető:
<P>
túlzott bürokrácia;
<P>
túlságosan kiterjedt és nehezen érthető szabályozási keret;
<P>
egyes tagállamok gyakran változtatják a jogosultsági feltételeket és az előírt dokumentációt;
<P>
az átláthatatlan döntéshozatali folyamatok és a társfinanszírozási rendszerek;
<P>
késedelmes fizetések, a tagállamok nehézkes központilag irányított igazgatása;
<P>
nem megfelelő decentralizált igazgatási kapacitás;
<P>
a tagállamokban a regionális igazgatás egymástól eltérő modelljei, amelyek megakadályozzák az összehasonlítható adatok előállítását és a bevált gyakorlatok cseréjét.
<SPEAKER ID="250" NAME="Brigitte Douay  " AFFILIATION="PSE">
írásban. - (FR) Krehl asszony jelentése mellett szavaztam a regionális politika terén alkalmazott bevált gyakorlatokról, mivel újszerűen határozza meg ezeket a bevált gyakorlatokat, sikertörténetekre hoz példákat, és a témában igen részletes ajánlásokat sorol fel az összes uniós beavatkozási területre vonatkozóan.
<P>
Az előadó figyelmét különösen is felhívtam a csökkent mobilitású személyek számára a városi lét és közlekedés kényelmének jobb hozzáférhetőségére, illetve a magán-, a családi és a szakmai élet jobb, különösen a nők esetében való összehangolásának lehetőségére.
<P>
Reméljük, hogy ezek az átfogó ajánlások segítik és inspirálják majd azokat, akiknek érdekük fűződik a regionális politikához.
<SPEAKER ID="251" NAME="Emanuel Jardim Fernandes  " AFFILIATION="PSE">
írásban. - (PT) Krehl asszony jelentése mellett szavaztam, mivel jó néhány területen kiemeli a bevált gyakorlatokat, ideértve a környezetvédelem és a fenntartható energiapolitika területét is. Ide tartozik a madeirai autonóm régióban található Socorridos vízerőmű, amelyet a RegioStars kezdeményezés is elismer.
<P>
Krehl asszony jelentése felsorolja az ilyen projektek előtt álló legfőbb akadályokat, például:
<P>
nehezen érthető szabályozási keret;
<P>
átláthatatlan társfinanszírozási rendszerek;
<P>
kevés lehetőség a tapasztalatcserére; és
<P>
kevés lehetőség a régión belüli együttműködésre, valamint az ilyen jellegű együttműködésre alkalmatlan regionális struktúrák.
<P>
Ennek eredményeképpen létfontosságú a mutatók megszilárdítása és javítása, ezáltal a Közösség szaktudásának növelése ezen a területen, főként a következőkön:
<P>
az egyenlő jogok elve iránti tisztelet és az együttműködés, valamint az innovatív cselekvés elveinek biztosítása;
<P>
a projektek kötött szervezése, a források hatékony felhasználása és a tartamukkal kapcsolatos egyértelműség;
<P>
a tudás átvitelének növelése, hogy az Európai Unió más régióiban is használható legyen a máshol megszerzett tudás.
<P>
Krehl asszony jelentése az összes fenti szempontra kitér.
<SPEAKER ID="252" NAME="Iosif Matula  " AFFILIATION="PPE-DE">
írásban. - (RO) A regionális politika bevált gyakorlatairól szóló jelentés mellett szavaztam, mivel úgy hiszem, hogy az elégséges, átlátható, időben érkező információ nyújtása mozdíthatja csak elő a strukturális és kohéziós alapokra vonatkozó fontos információk terjesztését.
<P>
A kohéziós politika célját addig nem lehet teljesen elérni, amíg olyan akadályok állnak fenn, mint a potenciális haszonélvezőket az Európai Unió strukturális forrásainak felhasználásban akadályozó bürokrácia és az adminisztráció. Az eddig problémákat jelentő akadályok közé tartozik az áthatolhatatlan dokumentáció, a folyton változó alkalmassági kritériumok vagy a pályázatok beadási határidejének rövidsége.
<P>
A legjobb eredmények aktív információcserével, valamint a projektek végrehajtását bemutató sikertörténeteket tartalmazó, közösségi szintű adatbázis létrehozásával érhetők el. A régiókon belüli és a régiók közötti együttműködés, illetve a regionális politika terén bevált gyakorlatok összegyűjtése és cseréje javítani fogja az európai alapok befogadásának képességét.
<P>
Egy, az Európai Unió valamennyi hivatalos nyelvére lefordított európai portál jelentősen hozzájárulhat az európai alapokról szóló információ megfelelő, átlátható módon történő terjesztéséhez és a kohéziós politikán belül a bevált gyakorlatok cseréjéhez a nemrég csatlakozott tagállamok régióiban.
<SPEAKER ID="974" NAME="Luca Romagnoli  " AFFILIATION="NI">
írásban. - (IT) Krehl asszonynak a regionális politika bevált gyakorlatairól és a strukturális alapok felhasználásával szembeni akadályokról szóló jelentése ellen szavaztam.
<P>
Valójában meg vagyok győződve arról, hogy a jelentésben foglalt javaslatok nem jelentenek esélyt a regionális politika működésének javítására, amely rendkívül fontos szakpolitika az Európai Unión belüli fejlődési egyenlőtlenségek elleni fellépésben, és amely ugyancsak jelentékeny anyagi támogatást is élvez.
<P>
Leginkább pedig úgy vélem, hogy a bevált gyakorlatok cseréje nem tudja megoldani azt a problémát, hogy a strukturális alapokat hogyan használjuk fel még hatékonyabban, vagy hogy igazán képes lenne hozzájárulni az innovációs projektek fejlesztéséhez.
<SPEAKER ID="973" NAME="Jan Andersson, Göran Färm, Anna Hedh, Inger Segelström és Åsa Westlund  " AFFILIATION="PSE">
írásban. - (SV) Roszkowski úr jelentése mellett szavaztunk, mivel egyetértünk a vidékfejlesztésre és a helyi fejlődési potenciál lehető legteljesebb kiaknázása érdekében folytatott tevékenységek diverzifikációjára vonatkozó átfogó célokkal. Ugyanakkor a jelentésben igenis szerepel néhány pont, amellyel nem értünk egyet, sem a tények, sem a megfogalmazás szempontjából. Például nem értünk egyet azzal, hogy a KAP második pillérén belüli támogatás jelentősen csökkent. Még ha vannak is a környezetvédelmi és regionális politikához kötődő fontos okok, nem gondoljuk úgy, hogy bizonyos típusú mezőgazdasági termelést támogatásokkal "mindenáron” fenn kellene tartani. Úgy is látjuk, hogy egyes megfogalmazások elővételezik a vidéki lakosság választásait. Ugyanakkor úgy döntöttünk, hogy ezeket a részeket - például az elsivatagosodás megakadályozását - jó szándékú, de kevéssé szerencsés megfogalmazásokként értelmezzük.
<SPEAKER ID="255" NAME="Iosif Matula  " AFFILIATION="PPE-DE">
írásban. - (RO) A kohéziós politika és a vidékfejlesztési politika egymást kiegészítő jellegéről és koordinálásáról szóló jelentés mellett szavaztam, mivel - ismerve Románia különleges mezőgazdasági adottságait - úgy gondolom, hogy ezek a politikák a nemzeti fejlesztés fontos pilléréül szolgálnak.
<P>
Úgy érzem, fontos, hogy a vidékfejlesztési politika célul tűzze ki a városi és a vidéki területek közötti gazdasági különbségek csökkentését azáltal, hogy meghatározza az egyes területekben tipikusan rejlő lehetőségeket, és támogassa a jellegzetesen azokra vonatkozó tevékenységek fejlesztését.
<P>
A vidékfejlesztési politikáknak olyan stratégiákra kell irányulniuk, amelyeknek nem kellene a vidéki lakosság által végzett gazdálkodási tevékenység lelassulását vagy abbamaradását eredményezniük. Sőt, helyben előállított biotermékekkel vagy hagyományos ételek-italok készítésével pont segíteniük kellene ezeknek a tevékenységeknek a diverzifikálását,.
<P>
Az Európai Mezőgazdasági Vidékfejlesztési Alap azzal a szándékkal jött létre a strukturális alapok mellett külön alapként, hogy az európai támogatást vidéken hatékonyabban használják fel. Haszonélvező országként azt az előnyt látjuk, hogy a vidékfejlesztési támogatások sokkal szélesebb skálájában osztozunk. Ebből következően képesek leszünk azt a célunkat elérni, hogy modernizáljuk a társadalmi struktúrákat, míg ezzel egyidőben növeljük a területi kohéziót a vidéki és a városi területek között.
<SPEAKER ID="256" NAME="Andreas Mölzer  " AFFILIATION="NI">
írásban. - (DE) Az elmúlt években a vidéki területeket nem csak a városokba való folyamatos elvándorlás sújtotta, hanem az infrastruktúra - a rendőrkapitányságok, élelmiszerüzletek, a tömegközlekedés és a többi - leépítése is. Ennek eredményeképpen ezek a területek egyre kevésbé jelentenek vonzerőt, hanyatlásuk pedig felgyorsult. Amennyiben a nemzeti postai szolgáltatások deregulációja a postahivatalok tömeges bezárásához vezet, a régióknak már semmilyen eszközük nem marad.
<P>
Nem kell csodálkoznunk azon, hogy a földek eladására és a mezőgazdasági termelők magas halálozási arányára vonatkozó tendencia az elkövetkezendő néhány évben valószínűleg tovább fog növekedni. Az elhibázott, általában csak a nagyobb szereplők számára előnyös európai uniós támogatási politika következményei, valamit a vidéki területek éveken át történő elhanyagolásának jelei fokozatosan láthatóvá válank. Még mindig nincsen átfogó koncepciónk. E nélkül azonban az egyedi intézkedések eleve kudarcra vannak ítélve. Ezért szavaztam a Roszkowski-jelentés ellen.
<SPEAKER ID="972" NAME="Luca Romagnoli  " AFFILIATION="NI">
írásban. - (IT) Roszkowski úrnak a kohéziós politika és a vidékfejlesztési politika egymást kiegészítő jellegéről és koordinálásáról szóló jelentése ellen szavaztam.
<P>
Különösen is abban kételkedem, vajon a területi kohézió erősítésére a vidéki területeken a nem mezőgazdasági jellegű tevékenységek támogatása-e a leghatékonyabb módszer. Azt hiszem inkább, hogy ez a lépés a mezőgazdaság számára juttatott közvetlen segélyeket fenyegeti, és a vidéki területeken komoly szociális-gazdasági egyenlőtlenségekhez fog vezetni.
<SPEAKER ID="971" NAME="Adam Bielan  " AFFILIATION="UEN">
írásban. - (PL) A kozmetikai iparban használt egyes anyagokra vonatkozó ilyen szigorú rendelkezések sok lengyel vállalkozás érdekeivel szemben hatnak. A lengyel kozmetikai ipar főként kis- és középvállalkozásokból áll, amelyek nem engedhetik meg maguknak a helyettesítő anyagok sok kozmetikai termékben való bevezetéséhez szükséges összetett vizsgálatok elvégzését. Azok az összetevők, amelyeknek a használatát ez a rendelet betiltja, először is a kozmetikai termékek mindössze 5%-át érintik, másodszor pedig csak biztonságos koncentrációban használhatná az ágazat. Sajnos a lengyel oldalon benyújtott módosításokat nem fogadták el, ezért nem támogattam Roth-Behrendt asszony jelentését.
<SPEAKER ID="258" NAME="Šarūnas Birutis  " AFFILIATION="ALDE">
írásban. - (LT) Nagyon helyeslem, hogy a jelenleg hatályos irányelv helyett új jogi formára, a rendeletre esett a választás. Ez kiküszöböli majd a jogi bizonytalanságokat és ellentmondásokat, megadja a definíciót, valamint meghatározza a végrehajtás módját. A másik fontos cél a kozmetikai termékek biztonságának növelése. Mivel a hatályos kozmetikai termékekről szóló irányelvben nincsenek egyértelmű értékelési követelmények, a rendelet az ehhez kacsolódó legalapvetőbb követelményeket is rögzíti.
<SPEAKER ID="259" NAME="Hanne Dahl  " AFFILIATION="IND/DEM">
írásban. - (DA) Vonakodva ugyan, de a kozmetikai termékekről szóló új rendelet mellett szavazunk, annak ellenére, hogy utat nyit a rákkeltő CMR-anyagok használatának tilalmától való eltérések felé. Szerencsére a Parlament korlátozta ennek lehetőségét azzal a követelménnyel, hogy az engedélyezési eljárás során számításba kell venni az összes lehetséges forrásból származó CMR-anyagnak való globális kitettséget. A rendelet elfogadása azt jelenti, hogy mi, Dániában, nem tilthatjuk be azokat az anyagokat, amelyekről pedig tudjuk, hogy rákkeltőek, allergének, vagy megzavarják a hormonháztartást, mivel a betiltás az áruk szabad mozgása elleni akadályként értelmeződne, noha a jogszabály pontosan az áruk szabad mozgását szeretné biztosítani.
<P>
Ezt ugyanakkor kiegyensúlyozza, hogy a Parlament bevezette a nanorészecskékről szóló rendeletet, és így az elővigyázatosság elvének alkalmazását. Mostantól arról kell számot adni a használat engedélyezése előtt, hogy a nanorészecskék nem károsak, nem pedig azt kell bebizonyítani, hogy károsak, mielőtt a használatuk megakadályozható lenne, ami gyakorlatilag az uniós jogszabályozásban a jelenleg érvényesülő elv.
<P>
A rendelet a részletes termékleírásra vonatkozóan is szigorúbb követelményeket vezet be.
<SPEAKER ID="260" NAME="Edite Estrela  " AFFILIATION="PSE">
írásban. - (PT) Roth-Behrendt asszony jelentése mellett szavaztam, amelyet a kozmetikai termékekről szóló rendeletről (átdolgozás) írt, mivel úgy érzem, elengedhetetlen, hogy a fogyasztók egészségének védelme érdekében olyan minimumelőírások révén növeljük a kozmetikai termékek biztonságát, amelyeknek a termékeknek a forgalomba hozatal előtt meg kell felelniük.
<P>
Sajnálom ugyanakkor, hogy nem fogadták el a minőségmegőrzés legrövidebb idejének a valamennyi - így a minőségét több mint 30 hónapig megőrző - termék esetében kötelező feltüntetését (15. cikk). Meg kell jegyezni, hogy bár a lejárt szavatosságú kozmetikai termék használata nem jelent kockázatot a fogyasztó egészségére nézve, ugyanakkor a feltüntett jótékony hatást sem éri el.
<SPEAKER ID="261" NAME="Ilda Figueiredo  " AFFILIATION="GUE/NGL">
írásban. - (PT) Ebben a jelentésben az Európai Parlament általában véve egyetért az Európai Bizottság álláspontjával, amely a kozmetikai termékekre vonatkozó tagállami jogszabályok közelítéséről szóló, 1976. július 27-i 76/768/EGK tanácsi irányelv átdolgozása mellett döntött. Az 1976-os elfogadása óta 55-ször módosított, a kozmetikai termékekről szóló irányelv ormótlanná és túlhaladottá vált, és továbbá már nem nyújtja a szükséges jogbiztonságot ezen a gyorsan fejlődő területen. Az átdolgozással a Bizottság a jogbizonytalanságok és következetlenségek megszüntetését tűzte ki célul azáltal, hogy egy sor fogalommeghatározást és végrehajtási intézkedést vezet be. A nemzeti átültetésben fellépő különbözőségek elkerülése érdekében a Bizottság a szabály jogi formáját irányelvből rendeletté változtatta.
<P>
Egy másik célkitűzés a kozmetikai termékek biztonságának növelése. Mivel a jelenlegi kozmetikai termékekről szóló irányelv nem tartalmaz egyértelmű követelményeket a biztonsági értékelésre, a Bizottság most "minimumszabványokat” vezet be erre. Az előadó a fogyasztók védelme és egészsége érdekében megerősítette a biztonsági szempontot, amelyet a megfelelő hozzáállásnak vélünk.
<SPEAKER ID="262" NAME="Duarte Freitas  " AFFILIATION="PPE-DE">
írásban. - (PT) Általában véve támogatom Roth-Behrendt-jelentést és a Tanáccsal kötött kompromisszumot. Ugyanakkor sajnálom, hogy egy szempont kimaradt belőle, ami érzésem szerint hátrányosan érinthetné a fogyasztóvédelmet.
<P>
A jelenlegi kozmetikai termékekről szóló irányelv és a rendeletre irányuló javaslat leszögezi, hogy csak a minőségüket 30 hónapnál kevesebb ideig megőrző kozmetikai termékek esetében kellene feltüntetni a minőségmegőrzés időtartamát. Anyagi okokból az időtartamot gyakran 30 hónapnál hosszabbként adják meg. Így az előállítók bebiztosíthatják maguknak, hogy minden termékük mentesüljön a minőségmegőrzési időtartam feltüntetése alól. Bár a lejárt kozmetikai termék használata rendszerint nem jelent kockázatot a fogyasztó egészségére nézve, ugyanakkor a várt jótékony hatást sem éri el.
<P>
Sajnálatos módon a Parlament és a Bizottság jogi szolgálatai úgy döntöttek - véleményem szerint helytelenül -, hogy a szabályt az átdolgozási folyamatban nem lehetséges módosítani.
<SPEAKER ID="263" NAME="Eija-Riitta Korhola  " AFFILIATION="PPE-DE">
írásban. - (FI) Szeretném elmondani, mennyire elégedett vagyok azzal, amit ma a kozmetikai termékekről szóló rendelettel kapcsolatban elértünk. A kozmetikai piac tele van irreális ígéretekkel és áltudományos maszlaggal, ahol a termék hatékonyságának egyetlen fokmérője a termékleírást készítő személy választékos verbális meggyőzési képessége. Most szigorítják a szabályokat, és ez nagyon helyes. Az új rendelet értelmében a reklámok csak olyat állíthatnak, ami olyan jellemzőkön alapul, amellyel a termék ténylegesen bír. A hatásosságot tehát bizonyítani kell. Az előadó az állításokra vonatkozó akcióterv elkészítésére és az állítások kiértékeléséhez használt kritériumlista elfogadására kérte a Bizottságot.
<P>
A javaslat a meglévő jogszabályozást szándékozta egyszerűsíteni. Jelenleg a témában legalább 3 500 oldalnyi nemzeti jogszabályszöveg van, ezt kellene egy szövegbe sűríteni. Ilyen módon lehetségessé válik, hogy az emberek számára az EU-ban mindenhol nagyon megbízható védelemről gondoskodjunk, illetve garantáljuk a belső piac működését. Az elavult jogszabályok, különösen a kozmetikai iparban, egyrészt veszélyt jelentenek az egészségre nézve, másrészt megszabják, hogy milyen mértékig támaszkodhatunk a jogra. Ezek az elvek logikusan következnek abból a munkából, amely a REACH-rendelet megvitatáskor indult el.
<SPEAKER ID="264" NAME="Zita Pleštinská  " AFFILIATION="PPE-DE">
írásban. - (SK) Az Európai Néppárt (Kereszténydemokraták) és az Európai Demokraták képviselőcsoportja előadójaként részt vettem az áruk forgalomba hozatalával kapcsolatos jogszabálycsomag-tervezet elkészítésében, amelyet 2008 februárjában a Parlament jóváhagyott. Az áruk forgalomba hozatalára vonatkozó közös keretről szóló határozattervezettel kapcsolatos jelentésen dolgoztam, és a módosítási javaslataim középpontjába a következőket helyeztem: az importőrök felelősségének növelése, a kkv-k adminisztrációs terhének csökkentése, az új megközelítés megtartása az áruk forgalomba hozatalának alapvető kereteként, illetve az európai szabványok rugalmasabb kialakítása és használata.
<P>
Ez az értékes csomag alapfeltétellé vált más szektorbeli irányelvek, különösen a mostanára jóváhagyott játékokról szóló irányelv, a kozmetikai termékekről, illetve az építőipari termékekről szóló irányelv felülvizsgálatához.
<P>
A kozmetikai termékekről szóló rendelet az áruk forgalomba hozatalára vonatkozó jogszabálycsomag alapelvein nyugszik. Egyrészt az előállító felelőssége biztosítani azt, hogy a termék megfeleljen az európai jogszabályoknak, másrészt a tagállamok felelőssége azt biztosítani, hogy az Unió piaca megfelelő felügyelet alatt álljon.
<P>
A kozmetikai termékekről szóló javasolt Roth-Behrendt-rendelet mellett szavaztam, amely a jelenlegi, ormótlanná és elavulttá vált irányelv helyébe lép. A kozmetikai ipar az elmúlt években eddig nem tapasztalt módon terjeszkedett, és a jelenlegi jogszabályok már nem nyújtják a szükséges jogbiztonságot.
<P>
Üdvözlöm az új jogszabályt, amely hozzá fog járulni a fokozottabb fogyasztóvédelemhez, és védelmet nyújt az egészségre káros kozmetikai termékekkel szemben.
<SPEAKER ID="970" NAME="Luca Romagnoli  " AFFILIATION="NI">
írásban. - (IT) Roth-Behrendt asszonynak a kozmetikai termékekről szóló, európai parlamenti és tanácsi rendeletre irányuló javaslatról készített jelentése mellett szavaztam.
<P>
Teljes mértékben egyetértek azzal, hogy a kozmetikai termékek biztonságának növeléséhez az összes fogyasztó védelmének és egészségének érdekében specifikus ellenőrzési eszközöket kell egyértelműen meghatározni. Abban is egyetértek az előadóval, hogy az ellenőrzési mechanizmus megerősítése végett a kozmetikai termékek állításaival kapcsolatos felelősséget egy független szervezetnek kellene viselnie, hogy a független kiértékelést biztosítani lehessen.
<SPEAKER ID="266" NAME="Flaviu Călin Rus  " AFFILIATION="PPE-DE">
írásban. - (RO) A kozmetikai termékekről szóló európai parlamenti és tanácsi (átdolgozott) rendeletjavaslatra vonatkozó európai parlamenti jogalkotási állásfoglalástervezet mellett szavaztam, mivel úgy gondolom, hogy minden forgalomba hozott terméknek meg kell felelnie minőségi követelményeknek és a biztonsági minimumszabványoknak egyaránt. Egy ilyen rendelet, amely a kozmetikai termékek biztonságának növelésére irányul, jótáll majd a fogyasztók védelméért és egészségéért.
<SPEAKER ID="267" NAME="Lydia Schenardi  " AFFILIATION="NI">
írásban. - (FR) Amióta a nanorészecskék a kozmetikai termékek összetevőjévé váltak, illetve azt figyelembe véve, hogy az ipari hamisítás többek között leginkább a kozmetikai ágazatot sújtja, fontos, hogy egyértelmű ellenőrzési eszközök legyenek a kezünkben, főleg a hamisított, tehát a jogi követelményeknek nem megfelelő kozmetikai termékek felismerésére.
<P>
Egyes termékeknek, főleg a szem körül, a nyálkahártyára, a sérült bőrfelületre használt, illetve a gyermekeknél és a legyengült immunrendszerű személyeknél alkalmazott kozmetikai termékeknek különös figyelmet kell szentelni. Egyértelműen kiemelt fontossággal kell kezelni a helyi toxicitás felmérését, a bőr- és szemirritációt, a bőrszenzitizációt, illetve az UV-elnyelés esetében a fény által indukált toxicitást. Az ellenőrzési eszközükkel folytatott hamisítás elleni küzdelem létfontosságú a közegészségügy és a környezetre tett hatás szempontjából, de a versenyképesség miatt is. Ezért támogatjuk a jelentést, de nem kellene új teszteket elvégezni a befejezett termékeken, ha az összetevőik a rájuk vonatkozó ismert információ szerint a jogszabálynak megfelelőnek bizonyulnak.
<SPEAKER ID="269" NAME="Ilda Figueiredo  " AFFILIATION="GUE/NGL">
írásban. - (PT) Ebben a jelentésben az Európai Parlament néhány módosítással jóváhagyja a Bizottságnak a biocid termékek forgalomba hozataláról szóló 98/8/EK irányelv módosítására vonatkozó kérését. A Bizottság szerint szükségessé vált ez a módosítás, miután az irányelv végrehajtásának kiértékelése azt mutatta, hogy a 2010. május 14-én lezáruló tízéves időszak, amelyet a biocid termékekben található hatóanyagok értékelésére biztosítottunk azzal a céllal, hogy a közösségi pozitív listára helyezzük őket, nem lesz elegendő. Következésképpen az átmeneti időszak, amely alatt a biocid termékek piacát továbbra is a nemzeti jog szabályozza, anélkül járna le, hogy a közösségi pozitív lista elkészült volna. A gyakorlatban ez azt jelentené, 2010. május 15-től fontos termékeket, például kórházi fertőtlenítőket kellene kivonni a forgalomból.
<P>
Ennek a nem kívánt hatásnak elkerülése érdekében a Bizottság azt javasolja, hogy három évvel, 2013. május 14-ig hosszabbítsuk meg az átmeneti időszakot. Abban az esetben, ha még ez a három év sem bizonyul elegendőnek, a Bizottság elképzelhetőnek tartja, hogy komitológiai határozattal még tovább meghosszabbítsa az időszakot. Az előadó ugyanakkor nem szeretné, ha arra használnák ezt a lehetőséget, hogy a végtelenségig elnyújtsák az egész folyamatot, és ezért korlátokat is javasol.
<SPEAKER ID="270" NAME="Duarte Freitas  " AFFILIATION="PPE-DE">
írásban. - (PT) Támogatom a Sârbu-jelentést és a Bizottság javaslatát, amelyek formai módosítást tesznek hozzá a meglévő jogszabályhoz.
<P>
A jelenlegi irányelv átmeneti időszakot (2000-2010) jelöl ki, amelynek során a biocid termékek piacát továbbra is a nemzeti jog fogja szabályozni. Ugyanakkor a biocid termékekben használt hatóanyagok értékelésére tízéves programot szab meg, amelynek célja, hogy felvegyék a hatóanyagokat a Bizottság által létrehozandó pozitív listára.
<P>
Mivel az irányelv felülvizsgálati programja még nem áll azon a szinten, hogy lehetővé tenné a tervek szerinti befejezést 2010-ben, szükségessé vált megfelelő módosítások bevezetése, hogy az átmeneti időszak kiterjeszthető legyen a leglassabban haladó esetekre. Ezért megfelelő ez a módosítási javaslat.
<SPEAKER ID="271" NAME="Rovana Plumb  " AFFILIATION="PSE">
írásban. - (RO) Ez a bizottsági javaslat, amely a biocid termékek forgalomba hozataláról szóló, 98/8/EK irányelvet módosítja, az után vált szükségessé, hogy a végrehajtás értékelése bebizonyította, a 2010. május 14-ig tartó tízéves időszak, amit a biocid termékekben található hatóanyagok kiértékelésére meghatároztak, azzal a céllal, hogy a hatóanyagok a közösségi pozitív listára kerüljenek, nem lesz elegendő. Következésképpen az átmeneti időszak, amely alatt a biocid termékek piacát továbbra is a nemzeti jog fogja szabályozni, anélkül járna le, hogy a közösségi pozitív lista elkészült volna. Ez gyakorlatilag azt jelentené, hogy az olyan fontos termékeket, mint például a kórházi fertőtlenítőket 2010. május 15-től ki kellene vonni a piacról.
<P>
A jelentés mellett szavaztam, mivel a jelenlegi átmeneti időszak meghosszabbítása lehetővé teszi a biocid termékekben használt hatóanyagok értékelésének befejezését, és megfelelő időt ad a tagállamoknak, hogy a rendelkezéseket átültessék, és az ezekre a termékekre vonatkozó engedélyeket kiállítsák és a bejegyzést elvégezzék, illetve hogy az ipar is felkészüljön a teljes iratanyagok elkészítésére és benyújtására. A meghosszabbítás továbbá lehetővé fogja tenni, hogy alkalmazzuk a hulladékkeletkezés megakadályozásának elvét (a nem hulladéktermékként értékelt anyagok esetében), és segítsünk elkerülni a biocid termékek illegális forgalomba hozatalát.
<SPEAKER ID="969" NAME="Luca Romagnoli  " AFFILIATION="NI">
írásban. - (IT) A Sârbu asszony által benyújtott, a biocid termékek forgalomba hozataláról szóló 98/8/EK irányelvnek egyes határidők meghosszabbítása tekintetében történő módosításáról szóló európai parlamenti és tanácsi irányelvre adott javaslatról készített jelentése mellett szavaztam.
<P>
Tekintettel a biocid termékekben használt hatóanyagok értékelésének kényes és sok munkával járó folyamatára, egyetértek az előadóval az átmeneti időszaknak háromról négy évre való meghosszabbításával kapcsolatban azért, hogy elegendő időt adjunk az iparnak a kötelezettségei teljesítésére.
<SPEAKER ID="273" NAME="Koenraad Dillen  " AFFILIATION="NI">
írásban. - (NL) Noha tudatában vagyok, mennyire nagy szükség van társadalmunkban arra, hogy az embereket, főként a fiatalokat lebeszéljük a dohányzásról, tartózkodtam a jelentésről való szavazásnál. Az EU meg akarja emelni a cigaretta és a cigaretta, illetve szivarka sodrására használt finomra vágott dohány árát, de a kérdés az, vajon az áremelésnek az adóemelés képmutató megközelítése-e a megfelelő módja. A dohányipar végeredményben rengeteg embert foglalkoztat a tagállamokban, és a válság idején bármilyen ilyen jellegű intézkedés hatását alaposan fel kellene mérni, mielőtt végrehajtják.
<P>
Nem lenne jobb, ha a dohányzás visszaszorulását az emberek felvilágosításával, nem pedig a megadóztatásukkal érnénk el?
<SPEAKER ID="274" NAME="Bruno Gollnisch  " AFFILIATION="NI">
írásban. - (FR) Becsey úr jelentése a dohánygyártmányok adóinak határozottabb, magasabb szinten való harmonizációját javasolja, és erőtlenül a közegészségügy célkitűzései mögé bújik, hogy igazolja a felvetést. Valójában az igazi cél az európai léptékű, tiszta és tökéletes cigarettapiac, az egyetlen adóval rendelkező egységesített piac, ahol a verseny elszabadulhat.
<P>
Egy kis koherenciát kérnék. Vagy az egészség az elsődleges vagy a piac. Bizonyos termékek esetében nem lehet a piac. A Bizottság egyes államokat, például Franciaországot és Belgiumot beperelte, amiért alsó árhatárt vagyis minimum eladási árat vezetett be. Nem ok nélkül való a dohánykereskedelem ilyen mértékű szabályozása nemzeti szinten (a terjesztés engedélyhez kötött), illetve nemzetközi szinten (korlátozott számú határokon átnyúló vásárlás), és hogy valójában igenis létezik határellenőrzés, még akkor is, ha az európai szabályozás akadályozza.
<P>
A jelentés végül aggasztó a francia dohányárusok jövője szempontjából, akik vidéken a helyi boltok fenntartásában és bizonyos közszolgáltatások nyújtásában olyan fontos szerepet töltenek be, és akik számára komoly fenyegetést jelentett egy előző adóemelés is.
<SPEAKER ID="275" NAME="Jörg Leichtfried  " AFFILIATION="PSE">
írásban. - (DE) Becsey úr jelentése mellett szavazok, amely a dohánygyártmányokra magasabb jövedéki adó kivetését javasolja.
<P>
Nagy örömmel fogadom a cigarettára és más dohánygyártmányokra vonatkozó adó 2014-től való fokozatos emelését. Azt is hiszem, hogy egyes dohánygyártmányok definíciójának frissitése elengedhetetlen a fokozottabb egészségvédelem garantálásához.
<P>
Évek óta határozottan kiállok a nemdohányzók védelme mellett, és úgy gondolom, a jelentés újabb lépés a megfelelő irányba. Megerősíti ezt a Bizottságnak az a várakozása, hogy a következő öt évben 10%-kal fog visszaesni a dohánygyártmányok fogyasztása.
<SPEAKER ID="276" NAME="Astrid Lulling  " AFFILIATION="PPE-DE">
írásban. - (FR) Azért szavaztam a Becsey-jelentésre, mert a dohánygyártmányokra kivetett jövedéki adó túlzott emelése - amint azt a Bizottság javasolja, különösen a jelenlegi súlyos válság idején - kárt okozna az európai dohányszektorban való foglalkoztatásnak. A tapasztalat azt mutatja, hogy a magas ár nem hatékony módszer a nikotinfüggőség elleni közdelemben.
<P>
Ezért vagyok éppilyen elégedett, hogy elkerültük a dohánysodrásra vonatkozó adózás minimális szintjének hozzáigazítását a cigarettáéhoz. A sodorni való dohány védőzóna-funkciója elengedhetetlen annak érdekében, hogy megakadályozzuk az európai fennhatóság alatt álló területen a csempészet felvirágzását. Egy tanulmány szerint Németország egyes tartományaiban a cigaretta több mint fele csempészáru. A jelenség kordában tartása végett a finomra vágott dohánynak a cigaretta helyettesítőjéül kell tudnia szolgálni.
<P>
Sajnálom, hogy bizonyos nagyon ésszerű módosítások elfogadása csak nagyon kevés szavazaton múlott.
<P>
Bízom benne, hogy a mondanivaló mindazonáltal eljut a Miniszterek Tanácsához, amelynek egyhangúan kell döntenie.
<SPEAKER ID="277" NAME="David Martin  " AFFILIATION="PSE">
írásban. - Noha egyetértek a dohánytermékek megadóztatásával és egy európai minimális adószint bevezetésével, tartózkodtam a szavazásnál, mivel olyan nagy kárt tehetne a brit dohányadóban. A kormánynak szabadságában áll a dohánytermékek adóját emelni, ami ösztönzőkén hathat, hogy az emberek kevesebbet dohányozzanak, vagy leszokjanak, ami javítaná az egészségi állapotunkat, és csökkentené a brit egészségügyi rendszerre nehezedő nyomást. A jelentés gyengítette és behatárolta volna a kormány dohányadóztatási mozgásterét, és én emiatt tartózkodtam.
<SPEAKER ID="968" NAME="Luca Romagnoli  " AFFILIATION="NI">
írásban. - (IT) Becsey úrnak a dohánygyártmányokra kivetett jövedéki adók szerkezete és adókulcsai tekintetében a 92/79/EGK, a 92/80/EGK és a 95/59/EK irányelv módosításáról szóló tanácsi irányelvre irányuló javaslatról készített jelentése ellen szavaztam.
<P>
Nem támogatom az előbb említett javaslatot, mivel véleményem szerint gyengíthetné a Bizottság javaslatát. Az eredmény pedig az lenne, hogy az eredeti cél teljesülése, 2014-re a dohánytermékek fogyasztásának 10%-os csökkenésének elősegítése, szenvedne csorbát.
<SPEAKER ID="278" NAME="Olle Schmidt  " AFFILIATION="ALDE">
írásban. - (SV) A Bizottság javaslatának célja, hogy a jelentékeny, határokon átnyúló dohánykereskedelem megakadályozása érdekében a dohánygyártmányok adózását harmonizálja az EU-ban. Az ilyen jellegű dohánykereskedelem azzal a veszéllyel jár, hogy a tagállamok közegészségügyi célkitűzései csorbát szenvednek. A Gazdasági és Monetáris Bizottság véleményének előadója által benyújtott javaslat jelentősen gyengébb, mint a Bizottság eredeti szövege. A Liberálisok és Demokraták Szövetsége Európáért Képviselőcsoport képviselőjeként mindent elkövettem, hogy a jelentést javítsam. A dohánytermékek adójának kérdését nagyon nehéz megoldani, mivel az adókulcsokat és a dohányzás káros hatásait érintően is jelentős különbségek vannak az EU-ban. Nagy volt az egyes képviselőcsoportokon belüli megosztottság is, ideértve a saját képviselőcsoportomat is. Az erőfeszítéseim ellenére arra a következtetésre jutottam végül, hogy a Parlament javaslata nem fog tudni jelentős eredményeket felmutatni. Ezért döntöttem aztán úgy, hogy a dohánygyártmányok új adóiról történő végszavazásnál tartózkodom.
<SPEAKER ID="279" NAME="Peter Skinner  " AFFILIATION="PSE">
írásban. - Az Európai Parlament munkáspártja egyetért abban, hogy a túl alacsonyan meghatározott adószint ösztönzi a határokon átnyúló üzletelést, és a dohánygyártmányok ellenőrizetlen és engedély nélküli viszonteladásához vezet. Az adókivetés minimumszintjének megállapítása tehát nagyon alkalmas eszköz a szükséges változások eléréséhez, hogy ennek megváltoztatása elinduljon. Előfordulhat, hogy némelyik európai ország igazolt tudományos és szociális okokból a minimumszintnél tovább szeretne menni, és az is helyénvaló.
<SPEAKER ID="280" NAME="Marianne Thyssen  " AFFILIATION="PPE-DE">
írásban. - (NL) Értékelem az előadónak a jelentés elkészítésére kifejtett erőfeszítéseit, de nem tudom támogatni azt, amit végül kiadott a kezéből. Teljes mértékben meg vagyok győződve arról, hogy a dohánygyártmányok jövedéki adójának emelése jótékony hatású a dohányhasználat elleni küzdelem segítésében. Szeretném hangsúlyozni, hogy számomra az egészségügyi megfontolások előnyt élveznek az önmagukért való gazdasági megfontolásokkal szemben. Azt is sajnálatosnak tartom, hogy az előadó felvizezi a Bizottság javaslatait. Ezek az okok vezettek ahhoz, hogy Becsey úr jelentése ellen szavazzak.
<SPEAKER ID="282" NAME="Alessandro Battilocchio  " AFFILIATION="PSE">
írásban. - (IT) Mellette szavaztam.
<P>
Az elmúlt harminc évben az öreg kontinensre való bevándorlással egy barbár és törvénytelen, Afrika legnagyobb részében elterjedt gyakorlat jelent meg észrevétlenül Európában.
<P>
A WHO adatai egészen egyértelműek: a női nemi szerv megcsonkítása (FGM) bevett gyakorlat 28 afrikai országban, a Közel-Keleten és egyes ázsiai országokban. Világszerte megközelítőleg 100-140 millió asszony és lány esett át a beavatkozáson, míg 4 millióan potenciálisan veszélyeztetettek. Az FGM egyenlő az európai integrációs folyamat lealacsonyításával, valamint a nemek közötti esélyegyenlőség befeketítésével.
<P>
Az Európai Parlament, amely évek elkötelezett minden polgár alapjogainak támogatása mellett, már 2001-ben állásfoglalást fogadott el a kérdésben. Ugyanakkor elérkezett az idő, hogy újabb lépést tegyünk előre a Daphne III program támogatásával is, amely napjainkig már 14, FGM elleni küzdelemmel összefüggő projektet finanszírozott, valamint az európai FGM megelőzésével és megszüntetésével kapcsolatos prioritások meghatározásával. Az egyik olyan terület, amelyen az FGM elleni harcban kifejtett erőfeszítéseket fokozni kell, a lányok tekintetében való intenzívebb megelőzés. Ebbe az irányba tett kulcslépés a kockázatnak kitett gyerekek azonosítása és a családjukkal együttműködve megelőző intézkedések végrehajtása pszichológiai támogató rendszerek segítségével.
<SPEAKER ID="283" NAME="Martin Callanan  " AFFILIATION="PPE-DE">
írásban. - Nehéz bármi szörnyűségesebbet és primitívebbet elképzelni, mint a női nemi szerv megcsonkítása. Sajnálatos módon e a barbár gyakorlat az EU-ban is felbukkant az olyan országokból való folyamatos bevándorlási folyamnak köszönhetően, ahol rendszeresen elvégzik.
<P>
A Muscardini-jelentés jogosan ad hangot elszörnyedésünknek, amelyet ez a köreinkben található brutalitás ébreszt bennünk, és javaslatokat tesz annak biztosítására, hogy az értékeink - az egyenlőség és a szabadság - a női nemi szerv megcsonkítása elleni konkrét fellépésben nyilvánuljanak meg. Az Európai Unió multikulturalizmus melletti elkötelezettsége dacára biztosítanunk kell azt, hogy a politikai korrektségnek az uniós jogszabályokból áradó könyörtelen folyama ne ütközzön össze azzal az eltökéltségünkkel, hogy kiirtjuk ezt az aljas gyakorlatot.
<P>
Vannak természetesen határai annak, hogy mit tehetünk a harmadik országokban a női nemi szerv megcsonkításának megelőzése érdekében. Ugyanakkor fel kell készülnünk arra, hogy a kereskedelmi és segélyezési kapcsolatokat az emberi jogok terén tett előrelépéshez kapcsoljuk, különösen is ennek a nők ellen irányuló, visszataszító bűncselekmény illegálissá nyilvánításához.
<SPEAKER ID="967" NAME="Charlotte Cederschiöld, Christofer Fjellner, Gunnar Hökmark és Anna Ibrisagic  " AFFILIATION="PPE-DE">
írásban. - (SV) Muscardini asszonynak az EU-ban a női nemi szerv megcsonkítása elleni küzdelemről készített saját kezdeményezésű jelentése mellett szavaztunk ma. A jelentés nagyon súlyos problémát vet fel, és egyértelműen bemutatja, hogy az ilyen gyakorlat ellen tenni kell. A jelentés különböző javaslatokat is tesz ennek elérése érdekében. Ezért üdvözöljük, hogy a tagállamok együttműködnek a probléma elleni küzdelemben.
<P>
Ugyanakkor szeretnénk hangsúlyozni, hogy az EU-ban menedékjogot kapott lányok és asszonyok rendszeres, megelőző, nemi szerv megcsonkítása veszélyeztetettsége miatti egészségügyi vizsgálatának kérdésével külön-külön kellene foglalkoznia az egyes tagállamoknak, tiszteletben tartva az illető személy jogait.
<SPEAKER ID="966" NAME="Proinsias De Rossa  " AFFILIATION="PSE">
írásban. - Támogatom ezt a jelentést, amely a női nemi szerv megcsonkítása (FGM) súlyos problémáját veti fel. Az FGM az elmúlt 30 év során a bevándorlás miatt megszokottabbá vált Európában. Az FGM nem csak súlyos és helyrehozhatatlan károsodást okoz a nők és lányok fizikális és mentális egészségében - sőt bizonyos esetekben halálos kimenetelű is volt már -, hanem a nemzetközi egyezményekben megállapított alapvető jogokat is megsérti, amit a tagállamok büntetőjoga tilt, és ellentétes az Európai Unió Alapjogi Chartájában megfogalmazott elvekkel.
<P>
Becslések szerint Európában 500 ezres nagyságrendben szenvedtek el nők FGM-et, és megközelítőleg évente 180 ezer Európába bevándorló nő esik át FGM-en, illetve fenyegeti az FGM.
<P>
A jelentés együttműködésre hívja fel a Bizottságot és a tagállamokat a jelenlegi jogszabályok harmonizációja érdekében. A cél egyrészt a megelőzést a középpontba helyezni a bevándorló családok jobb integrációján keresztül, másrészt információkat nyújtani a hagyományos gyakorlatról szóló kampányok előmozdítása és párbeszédfórumok kezdeményezése által. A jelentés határozottan támogatja az FGM-et végzők bíróság elé állítását, az áldozatoknak való orvosi és jogi segítségnyújtást, valamint a veszélyeztetettek védelmét, ideértve bizonyos esetekben a menedékjog megadását.
<SPEAKER ID="284" NAME="Avril Doyle  " AFFILIATION="PPE-DE">
írásban. - A női nemi szerv megcsonkításának (FGM) gyakorlata az Amnesty International szerint 130 millió nő életét érinti, akik számára a körülmetélés kulturális, vallási vagy más nem terápiás okokból "értékelt” társadalmi gyakorlat, amelyet rájuk kényszerítenek. Kutatások szerint a gyakorlat a miatt a hit miatt maradt fenn, hogy a körülmetélés megfékezi a női szexualitást, és így biztosítja az azt követő "férjhez adhatóságot”, és hogy a vallás szentesíti. Ismeretes, hogy az FGM egy sor azonnali, hosszú távú komplikációt - sőt, halált is - okoz a gyakorlatnak alávetett nők esetében. Főként a globalizáció és az emberek mobilitása segítette elő, hogy a látókörünkbe kerüljön, és bonyolult módon összekapcsolódott a bevándorlási és menedékjogi szabályozásokkal és politikával.
<P>
Amikor valaki üldöztetéstől tart, jogában áll a határt átlépni, és menedéket és védelmet keresni. Az FGM jelenleg központi jelentőségű a menedékjogi esetekről folytatott vitában, ahol Michael Aondoakaa, a nigériai igazságügyi miniszter a közelmúltban felajánlotta, hogy tanúskodik azok ellen a nigériai családok ellen, akik az FGM állítólagos nigériai fenyegető veszélye miatt folyamodtak menedékjogért, ahol hivatalosan a törvény tiltja. Nem hivatalosan ugyanakkor szerintem még mindig széles körben bevett gyakorlat, még Nigériában is.
<P>
Írországban az FGM-et a nemi alapú erőszak kifejezésének tekintik. Támogatom Muscardini asszony jelentését.
<SPEAKER ID="285" NAME="Lena Ek és Olle Schmidt  " AFFILIATION="ALDE">
írásban. - (SV) Ma állásfoglalást fogadtunk el a női nemi szerv megcsonkítása elleni küzdelemről szóló saját kezdeményezésű jelentésre vonatkozóan. Úgy döntöttünk, hogy nem támogatjuk az alternatív állásfoglalást, amit a képviselőcsoportunk nyújtott be többek között itt, a Parlamentben, amely végül is megnyerte a többségi szavazást. Döntésünk oka az volt, hogy szerintünk az eredeti jelentés jobb volt. Az alternatív állásfoglalás olyan szöveget tartalmazott, amely szerint a női nemi szerv megcsonkításának veszélye miatt menedékjogot kapott nőknek kötelező lenne rendszeres orvosi vizsgálaton részt venni. A megfogalmazás célja a női nemi szerv megcsonkítása EU-n belüli előfordulásának megelőzése. Ugyanakkor úgy véljük, hogy az intézkedés sérti a magánszférát, és túl messzire megy, illetve elfogadhatatlan módon terhet fog jelenteni a már amúgy is kiszolgáltatott fiatal nők számára. Az orvosi vizsgálatnak önként vállaltnak kellene lennie. Ezért úgy döntöttünk, nem támogatjuk az alternatív állásfoglalást.
<SPEAKER ID="286" NAME="Edite Estrela  " AFFILIATION="PSE">
írásban. - (PT) Az EU-ban gyakorolt női nem szervi csonkítás elleni küzdelemről szóló európai parlamenti állásfoglalásra irányuló indítvány mellett szavaztam. A női nemi szerv megcsonkítása (FGM) nem csak a nők fizikai és mentális egészségében okoz nagyon súlyos és helyrehozhatatlan károsodást, hanem sérti az alapvető emberi jogokat is. Az FGM által okozott, helyrehozhatatlan károsodás miatt a társadalomnak nagyon súlyos bűncselekményként kell tekintenie ezt a műveletet, és erőteljes küzdelmet kell ellene folytatni.
<P>
Becslések szerint Európában körülbelül 500 000 nő esett ennek a bűnténynek az áldozatául, ami miatt létfontosságú, hogy az Európai Bizottság és a tagállamok együttműködjenek a jelenlegi jogszabályozás harmonizációja érdekében, hogy az Európai Unióban gyakorolt FGM-et megelőzzék, és megszüntessék.
<SPEAKER ID="287" NAME="Hélène Goudin és Nils Lundgren  " AFFILIATION="IND/DEM">
írásban. - (SV) A női nemi szerv megcsonkítása kegyetlen és embertelen szokás, és a modern társadalomban helye nincs. Mivel a júniusi lista az EU-t nem pusztán a fokozottabb növekedés és kereskedelem érdekében folytatott együttműködés formájaként látja, hanem mint a közös alapvető emberi jogok védelmének fórumaként is, úgy döntöttünk, hogy a jelentés mellett szavazunk.
<P>
Ugyanakkor teljes mértékben ellenzünk jó néhány messzire nyúló következményekkel bíró megfogalmazást, amely a tagállamok büntetőjogára vonatkozik. A társadalom működésének fenntartását célzó jogszabályoknak a nemzeti, megválasztott parlamentek kezdeményezési és döntéshozatali hatáskörébe kellene tartozniuk, nem pedig az Európai Parlamentébe.
<SPEAKER ID="288" NAME="Anna Ibrisagic  " AFFILIATION="PPE-DE">
írásban. - (SV) Ma Muscardini asszonynak az EU-ban gyakorolt női nemi szervi csonkítás elleni küzdelemről szóló saját kezdeményezésű jelentése ellen szavaztam. A jelentés nagyon súlyos problémával foglalkozik, és egyértelművé teszi az ellene való küzdelem intézkedéseinek szükségességét. Üdvözlöm a tagállamok közötti együttműködést ezen a területen.
<P>
Én mindazonáltal úgy döntöttem, hogy ellene szavazok, mivel úgy gondolom, minden egészségügyi ellátásban való részvételnek önkéntesnek kell lennie. Ellenzem a női nemi szerv megcsonkításának kitett veszély miatt menedékjogot kapott lányok és asszonyok rendszeres megelőző orvosi vizsgálatát, mivel diszkriminatívnak tartom, és úgy gondolom, hogy a magánszféra megsértését jelenti.
<SPEAKER ID="289" NAME="Jörg Leichtfried  " AFFILIATION="PSE">
írásban. - (DE) Muscardini asszonynak a női nemi szerv megcsonkítása visszaszorításáról készített jelentése mellett szavazok. Jelenleg több mint félmillió nőt érint ez a borzasztó rituálé, amelyet egyszer és mindenkorra be kell tiltani, az elkövetőket pedig bíróság elé kell állítani. Szükség van a múltban hozott intézkedések és határozatok egyesítésére és kiterjesztésére. Átfogó stratégiák és cselekvési tervek kellenek, hogy lehetővé tegyék számunkra a nőknek a körülmetélés ősi hagyományával szembeni védelmét.
<P>
A harmadik országokkal folytatott tárgyalások során a Bizottságnak továbbra is meg kell kísérelnie záradékként csatolni a női nemi szervi csonkítás tiltását, és lehetővé kell tenni, hogy aki uniós tagállamban a női körülmetélés bűncselekményét elköveti, azt bíróság elé állítsák.
<SPEAKER ID="965" NAME="Luca Romagnoli  " AFFILIATION="NI">
írásban. - (IT) Muscardini asszonynak az EU-ban gyakorolt női nemi szervi csonkítás elleni küzdelemről szóló jelentése mellett szavaztam.
<P>
Az ilyen gyakorlatokat a személyes integritáshoz való emberi jog szörnyű megsértésének tartom. Ezért egyetértek az előadóval, hogy alapos stratégiát kell kidolgozni az FGM megelőzésére és megszüntetésére.
<SPEAKER ID="290" NAME="Lydia Schenardi  " AFFILIATION="NI">
írásban. - (FR) Természetesen támogatni fogjuk ezt a bátor jelentést, amely ódivatú gyakorlatok ellen intéz támadást - olyan gyakorlatok ellen, amelyek Európa-szerte a bevándorlás következtében terjednek el.
<P>
Az emberi jogok egyetemes nyilatkozatát és a Nők elleni diszkrimináció minden formájának megszüntetéséről szóló egyezményt követően többé nem elfogadható, hogy az ilyen gyakorlatok Európában és világszerte fennmaradhassanak.
<P>
Az Egészségügyi Világszervezet összegyűjtött adatai szerint a világon 100-140 millió nő és lány ment keresztül a nemi szerv megcsonkításán, és évente 2-3 millió nőt fenyeget a veszély, hogy ezt a súlyos és fennmaradó sérülést okozó gyakorlatot el kell szenvednie.
<P>
Nem szabad elfeledkeznünk róla, hogy az ilyen gyakorlatok olyan társadalmi struktúrában gyökereznek, amely a nemek egyenlőtlenségén, és a szociális és családi nyomásnak kitett dominancia és ellenőrzés kiegyensúlyozatlan hatalmi erőviszonyain alapul, és hogy mindez az alapvető jogok megsértésével egyenlő, illetve súlyos és helyrehozhatatlan károsodást okoz.
<P>
Teljes mértékben el kell ítélnünk és meg kell büntetnünk ezeket a gyakorlatokat. A bevándorló csoportoknak meg kell felelniük a mi jogszabályainknak és az egyén iránt tanúsított tiszteletünknek, és nem szabad magukkal hozniuk ezeket az elfogadhatatlan és barbár gyakorlatokat.
<SPEAKER ID="964" NAME="Søren Bo Søndergaard  " AFFILIATION="GUE/NGL">
írásban. - A női nemi szerv megcsonkítása olyan gyakorlat, amelyet a tagállamoknak el kell ítélniük. A gyakorlat a nők alapvető jogainak, különösen a személyes integritás, illetve a szexualitás és a fajfenntartás jogának megsértése. Vannak ugyanakkor olyan pontok a Muscardini-jelentésben, amelyeket nem támogatok teljes mértékben, például azokat a megfogalmazásokat, amelyek megkérdőjelezik azoknak a szülőknek a hitelességét, akik azért folyamodnak menedékjogért, mert megtagadták a hozzájárulást ahhoz, hogy a gyermekük női nemi szerv megcsonkításának legyen alávetve. Nem látom, milyen okból kellene különösebben gyanakodni azokra, akik ilyen alapon folyamodnak menedékjogért. A jelentésben szereplő másik megfogalmazás, amellyel nem értek egyet, a rendszeres orvosi vizsgálat javaslása az olyan aszonyok és lányok számára, akik a származási országban a női nemi szerv megcsonkítása veszélyének vannak kitéve, és emiatt kaptak menekültstátust. Diszkriminatívnak tartom ezt a gyakorlatot az említett nők és lányok ellen. Ha valaki menekültstátust kap egy tagállamban, akkor ugyanazok a jogok és kötelezettségek vonatkozzanak rá, mint az ország más polgáraira.
<SPEAKER ID="963" NAME="Eva-Britt Svensson  " AFFILIATION="GUE/NGL">
írásban. - A női nemi szerv megcsonkítása olyan gyakorlat, amelyet a tagállamoknak el kell ítélniük. A gyakorlat a nők alapvető jogainak, különösen a személyes integritás, illetve a szexualitás és a fajfenntartás jogának megsértése.
<P>
Vannak ugyanakkor olyan pontok a Muscardini-jelentésben, amelyeket nem támogatok teljes mértékben, például azokat a megfogalmazásokat, amelyek megkérdőjelezik azoknak a szülőknek a hitelességét, akik azért folyamodnak menedékjogért, mert megtagadták a hozzájárulást ahhoz, hogy a gyermekük női nemi szerv megcsonkításának legyen alávetve. Nem értem, milyen okból kellene különösebben gyanakodni azokra, akik ilyen alapon folyamodnak menedékjogért.
<P>
A jelentésben szereplő másik megfogalmazás, amellyel nem értek egyet, a rendszeres orvosi vizsgálat javaslása az olyan aszonyok és lányok számára, akik a származási országban a női nemi szerv megcsonkítása veszélyének vannak kitéve, és emiatt kaptak menekültstátust. Diszkriminatívnak tartom ezt a gyakorlatot az említett nők és lányok ellen. Ha valaki menekültstátust kap egy tagállamban, akkor ugyanazok a jogok és kötelezettségek vonatkozzanak rá, mint az ország más polgáraira.
<SPEAKER ID="291" NAME="Frank Vanhecke  " AFFILIATION="NI">
írásban. - (NL) Támogatásomat adtam Muscardini asszony jelentéséhez, vagy inkább a módosított szöveg egészéhez, mivel nyilvánvalóan nincs olyan épkézláb ember, akit ne háborítana fel az, amit a nők és lányok borzasztó, nemi szervi megcsonkításáról hall egyes - és ezt a szót tisztelet nélkül ejtem ki - visszamaradott kultúrákban és vallásokban.
<P>
Igenis sajnálatosnak tartom, hogy megint bedobták a szokásos kódszavakat, a "reproduktív jogokat”, noha nem igazán megfelelőek, és valószínűleg csak a jelen levő politikailag korrekt baloldal megszerzését szolgálják. Rejtély marad számomra, mi köze van az abortuszhoz való jognak a nemi szerv barbár csonkítása elleni küzdelemhez.
<P>
Jobb lenne arra használni ezt a lehetőséget, hogy feltegyük magunknak a kérdést például, hogy az iszlám megfelelően tiszteletben tartja-e a férfiak és a nők esélyegyenlőségének ezt az alapvető értékét, és amennyiben "nem” a válasz, vajon kellene-e helyet fenntartani Európában az iszlám számára.
<SPEAKER ID="292" NAME="Anders Wijkman  " AFFILIATION="PPE-DE">
írásban. - (SV) A női nemi szervi csonkítás elleni küzdelemről szóló eredeti, saját kezdeményezésű jelentés nagyon jó volt, de a felülvizsgált változat, amelyik a szavazást megnyerte, olyan megfogalmazást tartalmaz, amelyben a szerzők azzal az igénnyel lépnek fel, hogy a női nemi szervi csonkítás veszélyének való kitettség miatt menekültstátushoz jutott nők számára rendszeres orvosi vizsgálatot kellene bevezetni. Az eredeti oka ennek a fogadó uniós országban a női nemi szervi csonkítás megelőzése. Azonban úgy gondolom, hogy a kierőszakolt orvosi vizsgálat a magányszféra súlyos megsértése. Orvosi vizsgálaton való részvételnek önkéntes alapon kell történnie. Ebben a helyzetben teljesen elfogadhatatlan a kényszer alkalmazása. Ezért a felülvizsgált változat ellen szavaztam.
<SPEAKER ID="962" NAME="Anna Záborská  " AFFILIATION="PPE-DE">
írásban. - (SK) Határozottan törekedtem annak biztosítására, hogy az általam elnökölt bizottság képes legyen befejezni az állásfoglalás elfogadásához vezető munkát. Ez a téma kétségkívül fontos.
<P>
A női nemi szerv megcsonkítása az érintett lányok és asszonyok fizikai és mentális egészségében súlyos és helyrehozhatatlan károsodást okoz, emberi lényként visszaél velük, és sérti az integritásukat. Egyes esetekben végzetes következménnyel jár.
<P>
A jelentésben az Európai Parlament felhívja a tagállamokat, hogy a fiatalkorú lányok védelmére irányuló intézkedéseket tartalmazó megelőzési stratégiát fogadjanak el, amely nem bélyegezné meg a bevándorló közösségeket, és amely közösségi programokon, illetve társadalombiztosítási szolgáltatásokon keresztül működne azzal a céllal, hogy megelőzze az ilyen gyakorlatokat, valamint segítse az ilyen gyakorlatoknak alávetett áldozatokat. Felkéri a tagállamokat, hogy a gyermekvédelmi jogszabályozással összhangban gondolják át, vajon a fiatalkorúak nemi szerv megcsonkításának veszélye vagy kockázata nem jelent-e okot az állami hatóságok beavatkozására.
<P>
A tagállamoknak útmutatót kellene készíteniük az egészségügyi dolgozók, tanárok és szociális munkások számára azzal a céllal, hogy a szülőket tapintatosan tájékoztassák a női nemi szervi csonkítás kockázatairól, ha szükséges, tolmács segítségével.
<P>
Az állásfoglalás ugyanakkor a szexuális és reproduktív egészség támogatására is felhív. Ezt a fogalmat a WHO vagy a közösségi vívmányok eszközei sohasem határozták meg. Ezért egyes csoportok kihasználják az abortusz alátámasztására.
<P>
Sajnálom, de emiatt tartózkodtam a szavazástól.
<SPEAKER ID="294" NAME="Alessandro Battilocchio  " AFFILIATION="PSE">
írásban. - (IT) Már jó néhány alkalommal felszólaltam a többnyelvűséggel kapcsolatos kérdések mellett, így azt hiszem, elég egyértelmű az álláspontom.
<P>
Az Európai Unió nyelvi és kulturális sokfélesége hatalmas versenyelőny. Véleményem szerint létfontosságú előmozdítani a nyelvtanárok tanítási gyakorlatait, valamint a kulturális és diákcseréket az EU-n belül és kívül egyaránt, amint én is tettem, amikor az Erasmus Mundus programot támogattam. A többnyelvűség elengedhetetlen a hatékony kommunikáció érdekében, és eszköz arra, hogy az egyének megértsék egymást, és ennélfogva elfogadják a sokféleséget és a kisebbségeket.
<P>
A nyelvi sokféleség az uniós polgárok mindennapjaira is jelentős hatást gyakorol, a médiával való átitatottság, a megnövekedett mobilitás, bevándorlás és az egyre inkább teret hódító kulturális globalizáció miatt. Minden uniós polgár számára nagyon nagy jelentőségű egy sor különféle nyelvi készség elsajátítása, mivel az képessé teszi őket, hogy a maga teljeségében gazdasági, társadalmi és kulturális hasznot húzzanak az Unión belüli szabad mozgásból, és az Uniónak a harmadik országokkal való kapcsolataiból. A nyelvtudás valójában a szociális inklúzió alapvető tényezője.
<P>
Európa nyelvi sokfélesége tehát létfontosságú kulturális értéket képvisel, és hiba lenne, ha az Európai Unió csak egyetlen nyelvre korlátozná magát.
<SPEAKER ID="961" NAME="Adam Bielan  " AFFILIATION="UEN">
írásban. - (PL) Az Európai Unió többnyelvűsége nagyszerű tulajdonság a harmadik országokkal való kapcsolatokban. Jelentős versenyelőnyt adhat a számunkra, ezért az oktatási és nyelvi csereprogramokat támogatni kellene, de nem csak a nagyvárosokban, ahol az ezekhez való hozzáférés eleve egyszerűbb.
<P>
Amikor azonban ilyen szakpolitikát vezetünk be, arról sem szabad megfeledkezni, hogy az európaiak, noha egységesek, legelőször is a saját országuk polgárai. Gondot kellene fordítani arra, hogy képesek legyenek a saját nyelvükkel azonosulni. Ezt a szompontot is említi Moura úr jelentése.
<SPEAKER ID="295" NAME="Martin Callanan  " AFFILIATION="PPE-DE">
írásban. - Az Európai Unió minden évben irdatlan összegeket költ el az adófizetők pénzéből a többnyelvűség nevében. Noha az EU olyan intézmény, amely igyekszik elmosni a népek és nemzetek közötti különbségeket, nagy jelentőséget tulajdonít a nyelvi nacionalizmusnak. Ennek egy példája, hogy engedélyezte az ír nacionalistáknak, hogy hivatalos uniós nyelvvé tegyék az ír nyelvet.
<P>
A többnyelvűség elhibázott politikájával járó költségek és bürokrácia az EU további bővülésével csak egyre nőni fog. A választópolgáraimat jogosan aggasztja, amit ők a közpénzek válogatás nélküli felhasználásának látnak: egy olyan politika kielégítése, amely a kirakatpolitikán túl vajmi kevés gyakorlati haszonnal bír.
<P>
Annak ellenére, hogy az angol vált az Európai Parlament közös nyelvévé, nem sürgetném, hogy tegyük az egyetlen munkanyelvvé. Ismerve az EU harmonizáció iránti lelkesedését, azt hiszem, hogy az egy közös nyelv természetes lépés a föderális szuperállam létrehozása felé. Ezért úgy gondolom, inkább néhány munkanyelvnek kellene lennie. Ha az ENSZ a 200 körüli tagállamával elműködik hat nyelvvel, akkor biztos vagyok benne, hogy az EU is vissza tud venni a nyelvek számából.
<SPEAKER ID="296" NAME="Koenraad Dillen  " AFFILIATION="NI">
írásban. - (NL) A jelentés ellen szavaztam, mivel a flamand területeken élő bizonyos kisebbségek helytelen módon használhatnák bizonyos rendelkezéseit. Természetesen értékes dolog a fiatalok nyelvi sokféleségét, különösen az EU-ban minden lehetséges módon előmozdítani, de az ilyen természetű politikának nem szabad a helyi anyanyelv iránti jogi tisztelet rovására mennie. Itt például a flamand Brabant tartományban használt holland nyelvre gondolok. Egy, a nyelvi sokféleséggel foglalkozó európai ügynökség hamar a francia ajkú kisebbség eszközévé válna a kötelező hollandnyelv-használat kijátszására a flamand területeken. A múlt jó néhány alkalommal megmutatta, hogy mennyire kevéssé ért meg "Európa” bizonyos helyzeteket a tagállamokban. A bevándorlók és kisebbségeken múlik, hogy megtanulják és használják annak a területnek a nyelvét, ahol élnek. Ez tanúskodik a nyelvi sokféleségről, nem pedig fordítva.
<SPEAKER ID="297" NAME="Edite Estrela  " AFFILIATION="PSE">
írásban. - (PT) A Többnyelvűség: európai tőke és közös elkötelezettség című Graça Moura-jelentésre készült alternatív állásfoglalási indítvány ellen szavaztam, mivel annak a lehetőségnek megszüntetése, hogy a szülők választhatják meg, a gyermekeik oktatása melyik hivatalos nyelven folyjék olyan országokban vagy régiókban, ahol egynél több hivatalos nyelv vagy regionális nyelv létezik, ellentmond az Európai Parlament által vallott bizonyos elveknek.
<P>
Az alternatív állásfoglalási indítvány e helyett egyszerűen utal annak szükségességére, hogy speciális figyelmet szenteljünk azoknak a diákoknak, akik nem tudnak anyanyelvi oktatásban részesülni, ezáltal leértékeljük az anyanyelvi oktatás létfonotsságú szükségességének alapelvét, nem csak általában a tanulmányi siker miatt, hanem a más idegen nyelvek megtanulása érdekében is.
<SPEAKER ID="298" NAME="Ilda Figueiredo  " AFFILIATION="GUE/NGL">
írásban. - (PT) Mindent egybevetve ez egy nagyon helytálló dokumentum, amely olyan feltevésekkel és ajánlásokkal él, amelyeket támogatunk. A fő kérdés, amely felmerül, vajon végrehajtható-e, mivel sok tennivaló van annak elérésére, amit a dokumentum elengedhetetlennek tart, annak tudatában, milyen politikai irányultság jellemző mostanában az Európai Unióra.
<P>
Egyes felvetésekkel kapcsolatban, mint például bizonyos európia nyelvek dominanciája mások kárára, egyértelműen negatív helyzetből indulunk ki. Ebben a tekintetben rámutatnánk arra a nyelvi és kulturális leszigeteltségre, amelybe bizonyos nemzeti politikák sodortak egyes kisebbségi csoportokat Európában, amely jelentős diszkriminációhoz vezetett. Európa népeinek kulturális öröksége, valamint a jövő nemzedékekre való átörökítés sikere forog kockán.
<P>
Szeretnénk a tanárok, fordítók és tolmácsok mint szakemberek szerepének is nyomatékot adni, akiknek a munkája létfontosságú az Európai Unióban beszélt nyelvek tanítása, terjesztése és kölcsönös megértése szempontjából.
<P>
Ezért sajnálattal vesszük tudomásul, hogy az alternatív állásfoglalási indítványt elfogadták, mivel az felvizezi a Graça Moura-jelentés bizonyos aspektusait - nem utolsósorban az anyanyelv védelmét és a szülő jogát arra, hogy a gyermekét melyik hivatalos nyelven oktassák - az olyan országokban vagy régiókban, ahol egynél több hivatalos vagy regionális nyelv van.
<SPEAKER ID="299" NAME="Hélène Goudin és Nils Lundgren  " AFFILIATION="IND/DEM">
írásban. - (SV) A Júniusi Lista szerint a kulturális kérdéseknek a tagállamok politikai hatáskörébe kellene tartozniuk.
<P>
Ez a jelentés nem része a jogalkotási eljárásoknak és nem képvisel mást, mint az Európai Parlament föderalista többségének véleményét, miszerint az EU-nak még jobban be kell avatkoznia a kulturális szférába.
<P>
Az Európai Parlament Kulturális és Oktatási Bizottsága szokás szerint kitart amellett, hogy új, költséges uniós szintű programokat javasoljon és új szervek felállítását szorgalmazza. Mi a Júniusi Lista tagjaiként nem hisszük, hogy egy többéves program vagy egy nyelvi sokszínűséggel és a nyelvtanulással foglalkozó európai ügynökség sokat számítana Európa körülbelül 500 millió lakosa számára, attól eltekintve, hogy még tovább terhelné az adófizetőket.
<P>
Azt sem hisszük, hogy a nyelvtanulás előnyeivel kapcsolatos tájékoztató és figyelemfelhívó kampányokra vonatkozó bizottsági terveknek lesz bármilyen hatása a való életben. A tagállamoknak kell az oktatási politikájuk keretében motiválniuk az állampolgáraikat, hogy tanuljanak nyelveket. Ez nem az EU-ra tartozik.
<P>
Ezért a javaslat ellen szavaztunk.
<SPEAKER ID="300" NAME="Adrian Manole  " AFFILIATION="PPE-DE">
írásban. - (RO) Manapság Európa a globalizáció, a megnövekedett mobilitás és migráció, valamint a regionális rehabilitáció új világát éli, ahol a határokon átnyúló régióknak különösen nagy szerepe van. Ezért kell, hogy a többnyelvűség új megoldásokat kínáljon az európai polgárok és a társadalmunk számára.
<P>
Gratulálni szeretnék az előadónak a jelentéshez. Remélem, hogy az általunk benyújtott módosítások garantálják majd a nyelvek kölcsönös tiszteletben tartását, ideértve a nemzeti kisebbségek vagy a kivándoroltak nyelvét is, mert az élő nyelvi örökségünk valóságos kincs: olyan erőforrás, melyet meg kell becsülnünk.
<P>
A nyelv mindannyiunk számára a kultúránk legközvetlenebb kifejezését jelenti. Így más nyelvek tanulásával más kultúrákat, értékeket, elveket és attitűdöket fedezünk fel. Felfedezhetjük Európában a közös értékeinket. Ez a párbeszédek iránti fogékonyság európai polgári mivoltunk elengedhetetlen része, és indokolja, miért olyan fontos ebben a nyelvek szerepe.
<SPEAKER ID="301" NAME="Andreas Mölzer  " AFFILIATION="NI">
írásban. - (DE) A többmillió eurós nyelvoktatási és csereprogramok egyrészt támogatják a többnyelvűséget és a honlapjukon hangsúlyozzák a többnyelvűség szerepét, mivel az alapvető fontosságú az EU átláthatóságának, legitimitásának és hatékonyságának növelésében; másrészt viszont az EU maga sem követi ezeket az elveket. Még a jelenlegi elnökség honlapja sem veszi figyelembe azt a tényt, hogy 18%-os részesedésével a német az a nyelv, melyet anyanyelvként a legtöbben beszélnek az EU-ban, az uniós polgárok további 14%-a pedig idegen nyelvként beszéli.
<P>
Az EU elmulasztja ezt a lehetőséget, pedig közelebb kerülhetne a polgáraihoz. A három munkanyelv, a német, az angol és a francia következetes használata gyakorlatilag lehetővé tenné, hogy elérjék a lakosság többségét. Mivel úgy tűnik, az előadó is hasonló következtetésre jutott, a jelentés mellett szavaztam.
<SPEAKER ID="302" NAME="Zita Pleštinská  " AFFILIATION="PPE-DE">
írásban. - (SK) Ez a jelentés ismét megmutatta, hogy a 45. cikk második bekezdésének súlyos hiányosságai vannak. A módosítás és a kiegészítő javaslat alapján az új jelentés lehetővé teszi az előadó eredeti, a támogató bizottság által megszavazott jelentésének módosítását. A javaslattevők veszik át a jelentést és új szakaszokat illesztenek be, melyekbe az előadónak nincs beleszólása. Így a bizottságban jóváhagyott alternatívaként elfogadott jelentés helyére új szöveg kerül. Ezt az eljárást nagyon tisztességtelennek tartom az előadóval szemben. Remélem, hogy a Parlament a közeljövőben átértékeli az eljárást és igazságosabb megoldást vezet be.
<P>
Graça Moura úr jelentését nagyon kiegyensúlyozottak találtam, ezért nem szavaztam meg a PSE, az ALDE és a Verts/ALE képviselőcsoport alternatív javaslatát. Mivel ezt a javaslatot elfogadták, az eredeti jelentésről nem volt szavazás. Egyetértek az előadóval abban, hogy a nyelvi és kulturális sokszínűség jelentősen befolyásolja a polgárok mindennapi életét. Hatalmas előnyt jelent az EU számára, ezért támogatnunk kell a nyelvoktatási programokat, az iskolai és egyéb kulturális csereprogramokat, egy olyan keretben, amely túl is nyúlik az EU-n.
<P>
Az oktatás minden szintjén dolgozó pedagógusoknak szóló csereprogramok, melyek célja a különböző tantárgyak idegen nyelven történő oktatásának gyakorlása, segítenek a pedagógusok felkészítésében, akik aztán a hazájukban átadhatják a nyelvi ismereteiket a tanulóiknak, hallgatóiknak. Arra hívom fel a tagállamokat, hogy következetesen összpontosítsanak a nyelvtanárok képzésére, és ugyanakkor biztosítsák, hogy megfelelő javadalmazásban részesüljenek.
<SPEAKER ID="303" NAME="Zdzisław Zbigniew Podkański  " AFFILIATION="UEN">
írásban. - (PL) A többnyelvűség és annak megőrzésének kérdése a Közösség előtt álló egyik legnagyobb kihívás. A többnyelvűségi politika hatásai messzire nyúlnak és nyilvánvalóak, de hibás alkalmazás mellett szánalmas eredményre vezethetnek.
<P>
Európa egyik erénye az, hogy multikulturális, ami a többnyelvűségben is kifejezésre jut. Ez egy szükségleteken alapuló közös kötelezettség is, ugyanakkor megnehezíti azt, hogy a multikulturalizmust olyan egyértelmű előnnyé kovácsoljuk, amelynek hatása túlnyúlik a határokon és amelynek köszönhetően Európa elfoglalhatja az őt megillető helyet a világban. A tét tehát nagy. A rossz többnyelvűségi politika egy nyelvet részesít előnyben, a többit pedig marginalizálódásra ítéli a közélet minden területén. Az Európai Uniónak jogalkotása és intézményei révén remek lehetősége nyílik arra, hogy jó nyelvpolitikát folytasson. Ez is tovább növeli a felelősségét a kérdésben.
<P>
Graça Moura úr jelentése nem oldja meg az egyes európai nyelvek egymás mellett éléshez való jogából és az ebből fakadó előjogokból származó összes problémát. A hivatalos nyelvek mellett számos egyéb nyelvet is beszélnek Európában, amelyeket különböző mértékben fenyeget a kihalás veszélye. Egy jó többnyelvűségi politika egyik eleme e nyelvek védelme lenne. A jelentés azonban inkább a hivatalos nyelvek tanulására, és nem a többnyelvűség eszméjének megvalósítására koncentrál. A kérdésben ésszerű, evolúciós jellegű politikára van szükség, és véleményem szerint egy ilyen irányba mutató jelentést el kell fogadni.
<SPEAKER ID="304" NAME="Luís Queiró  " AFFILIATION="PPE-DE">
írásban. - (PT) Európai összefüggésben létfontosságú a többnyelvűség kérdése. Ezért vettem részt különböző olyan kezdeményezésekben, melyek célja, hogy támogassák a többnyelvűséget és biztosítsák a teljes körű tiszteletben tartását. Az az Európa, amelyben én hiszek, egyben a nyelvi sokszínűség Európája is. Ezért azonosulni tudok Graça Moura úr eredeti jelentésével. Azonban az előadóhoz hasonlóan én sem tudom elfogadni, hogy a nyelvi sokszínűség valamint az egyéni és családi szabadság tiszteletben tartásának helyes elvét a szélsőséges nacionalizmus melletti érveléshez lehet vagy kell eszközként felhasználni. A vitánk nem ilyen jellegű, és nem szabad, hogy ilyen jellegű legyen.
<P>
A többnyelvűséget Európa nyelvi és kulturális sokszínűsége tiszteletének a nevében kell támogatni ebben az esetben. Másfajta küzdelemre azonban nem megfelelő az idő és a helyszín, különösen nem olyanra, amely elutasítja a szubszidiaritást és a szabadságot.
<SPEAKER ID="960" NAME="Luca Romagnoli  " AFFILIATION="NI">
írásban. - (IT) Támogattam Graça Moura úrnak a többnyelvűségről mint európai tőkéről és közös elkötelezettségről szóló jelentését.
<P>
Mint egyetemi előadó, különösen azt a javaslatot támogatom, amely a nyelvoktatási és csereprogramokat támogatja az oktatási és kulturális szférában, mint amilyenek a jól ismert ifjúsági mobilitási programok. Ezek a Bizottság Oktatási és Kulturális Főigazgatósága által irányított programok jelentős értékkel gazdagítják a hallgatók oktatáson belüli tapasztalait, ezáltal hozzájárulnak ahhoz, hogy az EU tovább fejlődjön a tudásalapú társadalom felé.
<SPEAKER ID="305" NAME="Flaviu Călin Rus  " AFFILIATION="PPE-DE">
írásban. - (RO) Azért szavaztam meg a "Többnyelvűség: európai tőke és közös elkötelezettség” című európai parlamenti állásfoglalás tervezetét, mert úgy vélem, az Európai Unión belüli kulturális és nyelvi sokszínűség olyan kincs, amely hatékonyan járul hozzá az "egységhez a sokféleségben”. Azt is gondolom, hogy az iskolai és kulturális csereprogramok, valamint az EU-n belüli és kívüli országokban történő idegennyelv-oktatást célzó programok hasznosak és azokat támogatni kell.
<SPEAKER ID="306" NAME="Czesław Adam Siekierski  " AFFILIATION="PPE-DE">
írásban. - (PL) A többnyelvűség kétségkívül az egyesült Európa egyik nagy erénye. A nyelvi készségek megszerzése hozzájárul ahhoz, hogy az egyén fejlessze a képzettségét, jobb munkát találjon vagy új személyes kapcsolatokat teremtsen. Nyelvészek által végzett éves felmérések szerint a többnyelvű személyek ügyesebbek, jobb a képzelőerejük és eredetibb ötleteik vannak, mint az egynyelvűeknek. Kreatívabbak is, és szélesebb a látókörük. Nem említem a nyilvánvaló előnyeit annak, ha valaki több olyan emberrel képes kommunikálni, akik a különböző kultúráknak és népeknek köszönhetően teljesen eltérő észjárásúak.
<P>
A többnyelvűség ezen előnyei mutatják, hogy mindannyiunknak előtérbe kell helyeznünk a nyelvtanulást. Ezért olyan fontos, hogy a Közösség minden polgára egyenlő mértékben férjen hozzá a nyelvtanulási lehetőségekhez. Ezért támogatom a Bizottság minden olyan lépését, amely az idegennyelv-tanulás, a nyelvtanulási módszerek és programok vizsgálatát és értékelését szolgálja. Úgy vélem, ennek az a célja, hogy a jövőben unió-szerte harmonizálják a nyelvtanulást, ami magasabb szintű nyelvi kompetenciához vezet és amelyet végül a Közösség magasan képzett polgárainak száma is tükröz majd.
<SPEAKER ID="307" NAME="Catherine Stihler  " AFFILIATION="PSE">
írásban. - A többnyelvűség nagy értéke az Európai Parlamentnek. Mivel ez az egyetlen olyan parlament a világon, ahol 23 különböző nyelven folyik szinkrontolmácsolás, mindent meg kell tennünk annak érdekében, hogy megőrizzük a munkánk ezen egyedi vonását. Minden európai uniós polgár számára lehetővé kellene tenni, hogy az uniós intézmények munkájáról a saját nyelvén olvasson, és a tagállamoknak minden tőlük telhetőt meg kellene tenniük azért, hogy minden uniós polgárnak lehetősége nyíljon más EU-s nyelveket megtanulni.
<SPEAKER ID="959" NAME="Andrzej Jan Szejna  " AFFILIATION="PSE">
írásban. - (PL) Egyértelműen támogatom az Európai Unió többnyelvűségét. Európa többnyelvűsége a földrész egyediségét bizonyító kulturális sokféleséget hangsúlyozza. Az egyesült Európa polgárainak nyelvi kompetenciáit folyamatosan fejleszteni kell. Az európai integráció egyik alapvető eleme a többnyelvűség, ez teszi lehetővé, hogy az EU polgárai szabadon válasszák meg lakóhelyüket és hogy hol keresnek munkát. Ugyanakkor hangsúlyoznunk kell az anyanyelv jelentőségét is, mert az egyén azáltal jut megfelelő oktatáshoz és szakképzéshez.
<P>
Kiemelt figyelmet kell fordítanunk arra, hogy folyamatosan szükség van az idegennyelv-tanárok további képzésére és új oktatási módszerek bevezetésére. Az előadó hangsúlyozza annak jelentőségét, hogy segíteni kell a nyelvtanulásban azokat, akik önállóan szeretnének tanulni, és ezzel együtt elismeri az idősebbek nyelvtanulásának fontosságát. Az előadóhoz hasonlóan magam is úgy vélem, hogy elengedhetetlen, hogy folyamatosan támogassuk a polgárok nyelvtanulását, és hogy különös figyelmet kell fordítani a hátrányos helyzetben lévőkre. Úgy gondolom, hogy a nyelvtanulás szembeszáll majd a diszkriminációval és elősegíti az egyesült Európa országainak integrációját.
<P>
Teljes mértékben támogatom az Európai Parlament Európa többnyelvűségével kapcsolatos igényeit.
<SPEAKER ID="958" NAME="Anna Záborská  " AFFILIATION="PPE-DE">
írásban. - (SK) A többnyelvűséggel kapcsolatos állásfoglalás érték Európa számára és fontos lépést jelent a művelt Európa felé, mivel ragaszkodik hozzá, hogy az EU hivatalos nyelveit egyenlő értékűnek ismerjék el a közélet minden területén. Szilárd meggyőződésem, hogy Európa nyelvi sokszínűsége jelentős kulturális értéket képvisel. Az EU részéről nem lenne helyes, ha egyetlen nyelvre korlátozódna.
<P>
Az állásfoglalás megemlíti a többnyelvűség fontosságát, amely nemcsak a gazdasági és társadalmi szférára vonatkozik, hanem a kulturális és tudományos eredményekre és ezen eredmények támogatására is, valamint megemlíti, milyen fontosak a műfordítások és szakfordítások az EU hosszú távú fejlődése szempontjából.
<P>
Végül, de nem utolsósorban a nyelvek fontos szerepet játszanak az identitás kialakításában és megerősítésében is.
<P>
A többnyelvűség nagyon szerteágazó kérdéskör. Rendkívül nagy hatást gyakorol az európai polgárok életére. A tagállamok számára kihívás, hogy a többnyelvűséget ne csak az oktatásba építsék be, hanem minden jövőbeli politikába.
<P>
Értékelem, hogy az állásfoglalás támogatja egy második uniós nyelv tanulását az olyan tisztviselők esetében, akik a munkájuk során más tagállambéli személyekkel kerülnek kapcsolatba.
<P>
Az uniós intézmények szerepe döntő annak biztosításában, hogy a nyelvi egyenlőség alapelveit betartsák a tagállamok közti viszonyokban és az egyes EU-s intézményekben, valamint az uniós polgárok és belföldi intézmények, Közösségi testületek vagy nemzetközi szervezetek közti viszonyokban.
<P>
Támogattam az állásfoglalást, gratulálok az előadónak és büszke vagyok rá, hogy az első szlovák képviselő lehettem, aki írásbeli nyilatkozattal intézményes keretek között vitát indított a többnyelvűségről.
<SPEAKER ID="309" NAME="Edite Estrela  " AFFILIATION="PSE">
írásban. - (PT) Szavazatommal támogattam van Nistelrooij úr jelentését, mivel a területi kohézió nagyon fontos szerepet játszik annak biztosításában, hogy az EU továbbra is a fenntartható és harmonikus fejlődés útját járja, és egyre inkább értékké alakítja a területi kohézióját és sokszínűségét.
<P>
A zöld könyv fontos előrelépést jelent a területi kohézió és az Unió megosztott hatásköreinek fejlődésében. Támogatja továbbá a kérdéssel kapcsolatos széleskörű vitát az európai intézmények, nemzeti és regionális hatóságok, gazdasági és szociális partnerek és az európai integrációban és területi fejlesztésben részt vevő egyéb szereplők között.
<P>
A legkedvezőbb vonásokat egyrészt az európai terület lehetőségeinek és sokszínűségének tulajdonított érték, másrészt a régiók kiegyensúlyozottabb és harmonikusabb fejlődését célzó három fő koncepció alkotja: a népsűrűségbeli különbségekkel kapcsolatos negatív hatások csökkentése; a területek közötti kapcsolat a távolság leküzdése érdekében; valamint az együttműködés, hogy legyőzzék a megosztottságot.
<SPEAKER ID="310" NAME="Emanuel Jardim Fernandes  " AFFILIATION="PSE">
írásban. - (PT) Gratulálok van Nistelrooij úrnak a jelentéshez, és különösen ahhoz, hogy készségesen elfogadta a jelentése tervezetéhez fűzött különböző módosításokat is.
<P>
Teljes mértékben támogatom a jelentést.
<P>
Mélységesen egyetértek azzal, hogy a területi kohézióról szóló vitát összekapcsoljuk az EU kohéziós politikájának jövőjéről szóló vitával, mivel az utóbbi reformjának magába kell foglalnia az előbbi következtetéseit is.
<P>
Egyetértek azzal, ahogyan a jelentés értékeli a zöld könyvet, és a területi kohézió fogalmának elemzésével is, és támogatom a területi kohézió jövőjére vonatkozó javaslatait, különösen ami a következőket illeti:
<P>
a területi kohézió meghatározása;
<P>
fehér könyv kiadása a területi kohézióról;
<P>
az európai területi együttműködési célkitűzés megerősítése;
<P>
a területi kohézió beépítése minden közösségi politika jövőbeli továbbfejlesztésébe;
<P>
további minőségi mutatók kidolgozása;
<P>
az ágazati közösségi politikák területi hatásainak mérése és javaslat a területi és ágazati politikák közti szinergiák megteremtésének módozatairól;
<P>
átfogó európai stratégia kifejlesztése a különleges földrajzi jellemzőkkel rendelkező régiókra;
<P>
az átálló régióknak nyújtott fokozatos átállási segítség átfogó rendszerének létrehozása; és
<P>
a többszintű területi kormányzás fejlesztése.
<P>
Tehát a jelentés mellett szavaztam.
<SPEAKER ID="311" NAME="Hélène Goudin és Nils Lundgren  " AFFILIATION="IND/DEM">
írásban. - (SV) Az előadó azt írja a jelentésében, hogy a kohéziós politika az EU egyik legsikeresebb befektetése. Ez riasztó következtetés, nem utolsósorban azért, mert az Európai Számvevőszék még tavaly novemberben is azt erősítette meg, hogy az EU kohéziós politikája keretében jóváhagyott 42 milliárd euro 11%-át soha nem kellett volna kifizetni.
<P>
Az előadó látszólag teljes mértékben tisztában van ezzel és a 17. szakaszban arra biztatja a területi kohézióról szóló vitában érintetteket, hogy kerüljenek minden, a javasolt politika költségvetési és pénzügyi vonzataival kapcsolatos utalást: más szóval tartsák a szájukat.
<P>
Az EU kohéziós politikája nem elég átgondolt. Társadalmi-gazdasági szempontból, ahol az adófizetők pénzét is figyelembe kell venni, egyenesen totális katasztrófa. A Júniusi Lista természetesen teljes egészében elutasította a jelentést.
<SPEAKER ID="957" NAME="Pedro Guerreiro  " AFFILIATION="GUE/NGL">
írásban. - (PT) Mit jelent az, hogy az Európai Parlament elutasította az EU kohéziós politikájának jövőjéről szóló állásfoglalásra irányuló javaslatainkat? A javaslatok a következőket emelték ki:
<P>
a strukturális politika elsődleges és fő célja a valódi konvergencia támogatása kell, hogy legyen, azáltal, hogy az Európai Unió legkevésbé fejlett országait és régióit célzó újraelosztás eszközévé válik;
<P>
nem válhat másodlagossá a területi kohézió mellett az a célkitűzés, hogy csökkentsük a legkedvezőtlenebb helyzetű régiók lemaradásának mértékét;
<P>
az új prioritásokhoz új közösségi pénzügyi forrásokat kell találnunk, annál is inkább, mivel a jelenlegi közösségi pénzügyi források nem elegendőek a valódi konvergencia szükségleteinek kielégítéséhez;
<P>
szükséges a közösségi költségvetés megnövelése annak érdekében, hogy uniós szinten támogassuk a gazdasági és társadalmi kohéziót;
<P>
a földgazdálkodás és a tervezés az egyes tagállamok feladata;
<P>
intézkedéseket kell hozni az úgynevezett statisztikai hatás kiküszöbölésére;
<P>
a társadalmi-gazdasági fejlődésben lemaradt tagállamokban és régiókban a versenyképesség nem helyettesítheti a konvergenciát, és a kohéziós politikát és az ahhoz tartozó pénzügyi forrásokat nem szabad alárendelni a lisszaboni stratégia által támogatott versenynek és liberalizációnak.
<P>
Az egyik lehetséges válasz az, hogy a kihirdetett kohéziós politika legalábbis veszélyben van ...
<SPEAKER ID="956" NAME="James Nicholson  " AFFILIATION="PPE-DE">
írásban. - A társadalmi és gazdasági kohézióval együtt most már a területi kohézió elképzelését is az Unió alapvető célkitűzésének tekintik.
<P>
A területi kohézió lényege a kiegyensúlyozott fejlődés megvalósítása EU-szerte, és ebben az összefüggésben valamennyi közösségi politika központi célkitűzését kellene képeznie. A jelentés rámutat arra a tényre, hogy a területi kohézió különösen fontos lesz a földrajzilag hátrányos területek, például a hegyvidéki régiók vagy a szigetek számára.
<P>
Annak érdekében, hogy el is érje a területi kohéziót, a Közösségnek most egy jogalkotási csomaggal kell tovább haladnia, amely a területi kohézióra vonatkozóan konkrét előírásokat és politikai lépéseket határoz meg.
<SPEAKER ID="312" NAME="Luís Queiró  " AFFILIATION="PPE-DE">
írásban. - (PT) A területi kohézióról szóló vita sokkal több, mint egy költségvetési vagy a közösségi politikákat érintő vita; ez a vita az Európa-szemléletünket megalapozó és abban fontos szerepet játszó egyik eszme alapelveiről szól. A 27 tagra kibővült és jelenleg épp gazdasági válságon áteső Európa kohéziós politikájának értékelése és a legjobb megoldások keresése ezért megérdemli az egyetértést és a tapsot. Ez nem jelenti azonban azt, hogy a zöld könyv teljes tartalmával egyetértünk és az egészet megtapsoljuk.
<P>
Az általunk értékelt szempontokból helyes az értékelés három alapgondolata, vagyis: a népsűrűségbeli különbségekhez kapcsolódó kedvezőtlen hatások mérséklése; a területek összekapcsolása a távolság leküzdése érdekében; és együttműködés a megosztottság megszüntetése érdekében. Ez azonban - tekintve, hogy pontosan mi forog kockán - nem vezethet oda, hogy a strukturális támogatás mértéke az érintett lakosok számától függjön; éppen ellenkezőleg. Magának a területi kohézió elgondolásának azon kell alapulnia, hogy vonzóvá és életképessé tegyük azt a területet, amelyet az emberek elhagynak. Ez az egyik célkitűzésünk, melyet nyilvánvalóan követnünk kell.
<P>
A kohézió fogalma alapvetően a szolidaritást jelenti, amely mindannyiunkat összeköt és amelyből mindannyiunknak előnye származik.
<SPEAKER ID="955" NAME="Luca Romagnoli  " AFFILIATION="NI">
írásban. - (IT) Nem szavaztam meg van Nistelrooij úrnak a területi kohézióról szóló zöld könyvről és a kohéziós politika jövőbeli reformja vitájának állásáról szóló jelentését.
<P>
Egyet nem értésem oka a területi kohézióról vallott nézetek különbözőségében rejlik, ezért érzem úgy, hogy nem tudom támogatni az előadó elgondolásait.
<SPEAKER ID="313" NAME="Catherine Stihler  " AFFILIATION="PSE">
írásban. - Egyetértek az előadóval abban, hogy egyértelműbben kell meghatároznunk a területi kohézió elvét.
<SPEAKER ID="315" NAME="Filip Kaczmarek  " AFFILIATION="PPE-DE">
írásban. - (PL) Szavazatommal támogattam Vlasák úrnak az új programozási időszak kohéziós politikájának városi dimenziójáról szóló jelentését. Poznańban élek, Wielkopolska regionális központjában. Szinte napról napra látom a város fejlődésének az egész régió fejlődésére gyakorolt kedvező hatásait. Még azt is megkockáztatom, hogy megvalósult a regionális- és városfejlesztés közti régen várt szinergia.
<P>
A városfejlesztésnek semmi köze a helyi centralizmushoz. Azok, akik ellenzik a nagyvárosok fejlődését, gyakran nincsenek tisztában azzal, milyen fontosak azok a városok a régióik számára. A természetükből fakadóan a nagy városközpontok némely funkcióját nem lehet átadni a vidéki területeknek. A városok irányítóinak különös felelősségük van. A tervezéssel, területrendezéssel, társadalmi párbeszéddel, kultúrával és oktatással valamint a fenntartható, tudásalapú munkahelyek megteremtésével kapcsolatos feladataik mind igen összetettek. E feladatok közül néhány szoros együttműködést igényel a helyi önkormányzatokkal más szinteken.
<P>
Fontos az is, hogy a kohéziós politika városi dimenziója nem verseng a vidékfejlesztéssel, hanem kiegészíti azt. A vidéki és városi területeket egyaránt lehet és kell fejleszteni, az Európai Unió pedig mindkét folyamatot támogatja.
<SPEAKER ID="954" NAME="Luca Romagnoli  " AFFILIATION="NI">
írásban. - (IT) Nem szavaztam meg Vlasák úrnak az új programidőszak kohéziós politikájának városi dimenziójáról szóló jelentését.
<P>
Bár megértem a fenntartható városfejlesztés fontosságát, úgy vélem azt nehéz lenne elérni a "városi területek” közös meghatározása nélkül.
<SPEAKER ID="316" NAME="Brian Simpson  " AFFILIATION="PSE">
írásban. - Támogatom a jelentést, és megragadom az alkalmat a kohéziós politika átfogó megközelítését szorgalmazó nézet hangsúlyozására.
<P>
Az átfogó megközelítésnek azonban jótékony hatásokkal kell járnia, nem lehet korlátozó jellegű intézkedés és ezt az elemet gondosan figyelemmel kell kísérni.
<P>
A városi kohézió elengedhetetlen a fenntartható gazdasági és társadalmi fejlődés megvalósításához. Ebben a vonatkozásban szeretném kiemelni a közlekedés szerepét és a modern közlekedési infrastruktúra megvalósítását, mert ezek létfontosságúak a kohéziós politika megvalósításához a városi területeken.
<SPEAKER ID="317" NAME="Catherine Stihler  " AFFILIATION="PSE">
írásban. - A kohéziós politika városi dimenziójának kiemeltebb szerepet kell kapnia.
<SPEAKER ID="953" NAME="Luca Romagnoli  " AFFILIATION="NI">
írásban. - (IT) Nem szavaztam meg Mikolášik úr "A strukturális alapokról szóló rendelet végrehatásáról (2007-2013): a nemzeti kohéziós stratégiákról és az operatív programokról folytatott tárgyalások eredményei” című jelentését.
<SPEAKER ID="319" NAME="Catherine Stihler  " AFFILIATION="PSE">
írásban. - Szorosan figyelemmel kell kísérni a 2007-2013 közti időszakra vonatkozó strukturális alapokról szóló rendelet végrehajtását, hogy biztosítsuk az adófizetők pénzének megfelelő felhasználását és hogy lehetőségünk nyíljon megfelelően értékelni a 2013 utáni programokat.
<SPEAKER ID="952" NAME="Adam Bielan  " AFFILIATION="UEN">
írásban. - (PL) A kisvállalkozások jelentős szerepet játszanak az európai munkahelyteremtésben, és meg kell könnyítenünk a működésüket. Szeretném hangsúlyozni, hogy támogatok minden olyan kezdeményezést, amelynek célja az uniós kisvállalkozások és az önfoglalkoztatóvá válni kívánók támogatása.
<P>
Támogattam a Becsey-jelentést, mert kedvezően értékeli az európai mikrohitelek iránti kezdeményezést.
<SPEAKER ID="951" NAME="Šarūnas Birutis  " AFFILIATION="ALDE">
írásban. - (LT) Egy sikeres európai mikrohitel-kezdeményezés alapvető módon segítené elő a megújított lisszaboni stratégiában lefektetett növekedési és foglalkoztatási célok elérését, és egy modern, kreatív és dinamikus európai gazdaság megteremtését. A kisvállalkozások a növekedés, foglalkoztatás, üzleti érzék, innováció és kohézió alapvető forrásai az EU-ban. A mikrohitelek elsősorban a lisszaboni stratégia négy prioritásának egyikét támogathatnák: az új üzleti lehetőségek megnyitását az egyének társadalmi és gazdasági (re)integrációjának elősegítése és a foglalkoztatásuk által. A lisszaboni stratégiát valójában csak akkor tekinthetjük sikeresnek, ha jelentős mértékben nő a foglalkoztatás szintje. A mikrohitelek területén indított európai kezdeményezés végeredményének modernnek kell lennie, és a legtöbb figyelmet azokra a célcsoportokra kell fordítania, amelyek eddig nem kaptak kellő figyelmet.
<SPEAKER ID="322" NAME="Małgorzata Handzlik  " AFFILIATION="PPE-DE">
írásban. - (PL) A mikrohiteleknek a fejlődő országokbéli, főleg dél-ázsiai és dél-amerikai szegénység csökkentésében elért sikere még nem vert gyökeret az EU-ban. A mikrohitelekre azonban nagy szükség lenne, különösen azok körében, akik a hagyományos bankszektortól nem tudnak kölcsönt felvenni. A mikrohitelezési üzletág eltér a hagyományos banki szolgáltatásoktól. A mikrohiteleket nemcsak pénzügyi alapon és nemcsak profitszerzési céllal nyújtják, hanem azért is, hogy a kedvezőtlen helyzetbe került és mikrovállalkozást indítani tervező emberek integrációjának megkísérlésével segítsék a kohézió támogatását.
<P>
A mikrohitelek fejlesztését célzó sikeres európai kezdeményezés segíthetne a megújított lisszaboni stratégia növekedési és foglalkoztatási céljainak elérésében és segítene innovatívabbá, kreatívabbá és dinamikusabbá tenni az európai gazdaságot. Az integráció támogatásával, vagy az emberek önfoglalkoztatás útján történő ismételt társadalmi és gazdasági integrációjával különösen a gazdasági lehetőségek feltárásának célkitűzését segítenének megvalósítani.
<P>
Ezért támogatom az előadó indítványát, aki arra kér bennünket, hogy fogadjunk el megfelelő nemzeti intézményi, jogi és kereskedelmi kereteket, hogy támogassuk a mikrohitelek fejlődése szempontjából kedvezőbb környezetet, és hogy harmonizált európai keretet hozzunk létre a mikrohitelezéssel foglalkozó nembanki intézmények számára.
<SPEAKER ID="950" NAME="Bogusław Liberadzki  " AFFILIATION="PSE">
írásban. - (PL) A szavazatommal támogattam a jelentést, amely a növekedés és foglalkoztatás támogatása érdekében a mikrohitelek fejlesztését célzó európai kezdeményezésre tesz javaslatokat a Bizottságnak. Egyetértek az előadóval abban, hogy a kisvállalkozások elengedhetetlen forrását jelentik az EU-ban a növekedésnek, foglalkoztatásnak, vállalkozói készségeknek, innovációnak és kohéziónak.
<P>
Hangsúlyoznunk kell, hogy a mikrohiteleket gyakran nem csupán gazdasági okokból és profitszerzési céllal nyújtják, hanem azáltal, hogy a hátrányos helyzetben lévő személyeket megpróbálják integrálni vagy visszaintegrálni a társadalomba, kohéziós célokat is szolgálnak.
<P>
Támogatom a jelentés elfogadását. Tekintve, hogy a mikrohitelek azzal, hogy az önfoglalkoztatás által segítik az embereket, üzleti lehetőségeket tehetnek elérhetővé, úgy vélem, hogy ezt a módszert be kellene vezetni az EU-ban.
<SPEAKER ID="323" NAME="Jamila Madeira  " AFFILIATION="PSE">
írásban. - (PT) Az EU-nak a kohéziós politika, valamint az együttműködési és fejlesztési politika terén kifejtett munkája tekintetében ez a jelentés alapvető fontosságú.
<P>
Ezt a nézetet messzemenően támogatta az Európai Parlament is a 2008. május 8-án elfogadott, P6_TA(2008)0199 számú írásos nyilatkozatában, amelyet volt szerencsém az elsők között aláírni.
<P>
Ezért a jelentés mellett szavaztam, mivel ezen a területen bármiféle beruházás vagy terjeszkedés életbe vágó és sürgős, különösen a jelenlegi gazdasági és pénzügyi válság összefüggésében. Az Európai Bizottság és a Tanács célja most tehát a konkrét és gyors cselekvés annak érdekében, hogy növeljék a rendszer hitelét és koherenciáját.
<SPEAKER ID="949" NAME="David Martin  " AFFILIATION="PSE">
írásban. - A mikrohitel-rendszereknek a fejlődő országokban a szegénység enyhítése terén elért sikereit mindeddig nem ültettük át az EU kontextusába. Azért támogatom a jelentést, mert az európai mikrohitel-kezdeményezés sikere jelentős mértékben járulna hozzá a megújított lisszaboni stratégia célkitűzéseinek eléréséhez, mivel a kisvállalkozások elengedhetetlen forrását jelentik az EU-ban a növekedésnek, foglalkoztatásnak, vállalkozói készségeknek, innovációnak és kohéziónak.
<SPEAKER ID="324" NAME="Alexandru Nazare  " AFFILIATION="PPE-DE">
írásban. - (RO) Jelenleg napirenden vannak a hitelezési tevékenységek újraindításával kapcsolatos intézkedésekről szóló megbeszélések. A mostani gazdasági válságban, és főként a Romániához hasonló olyan országokban, amelyek épp hiteltárgyalásokat folytatnak nemzetközi pénzügyi intézményekkel, létfontosságú, hogy a bankok újra ellássák fő funkciójukat, vagyis ismét hitellel lássák el a lakosságot.
<P>
Úgy vélem, Becsey úr jelentése innovatív, mert ismét a tárgyalóasztalra helyezi a kérdéskört, azonban új szemszögből közelít, a mostani pénzügyi patthelyzet megoldásának keresésekor kilép a bankrendszeren kívülre.
<P>
A mikrohitelek témakörével foglalkozó jelentés a társadalom hátrányos helyzetben lévő csoportjait célozza, például a kisebbségeket, a roma közösséget vagy a vidéken élőket, akiknek vannak kiaknázatlan lehetőségeik, és akik szeretnének kisvállalkozást alapítani, de nem tudnak, mert banki intézménytől nem tudnak hitelt felvenni. Nekik nincs sok választási lehetőségük.
<P>
Ezért tartom időszerűnek Becsey úr javaslatát, hogy közösségi alapot hozzunk létre a banki hitelekhez közvetlenül hozzá nem jutó személyek és cégek számára nyújtott mikrohitelek támogatására, és az ilyen finanszírozási eszközökről való tájékoztatás fejlesztésére.
<SPEAKER ID="948" NAME="Luca Romagnoli  " AFFILIATION="NI">
írásban. - (IT) Becsey úrnak a növekedés és foglalkoztatás támogatása érdekében a mikrohitelek fejlesztését célzó európai kezdeményezésről szóló jelentésével kapcsolatban tartózkodni kívánok.
<P>
A jelentés bizonyos pontjaival egyetértek, azonban határozottan ellenzek számos más pontot, így nem tudom teljes mértékben támogatni a benyújtott szöveget, tehát tartózkodom.
<SPEAKER ID="325" NAME="Catherine Stihler  " AFFILIATION="PSE">
írásban. - A mikrohitelprogramok a világ sok szegényét segíthetik ki a teljes nyomorból, különösen nőket. Az EU intézményeinek és tagállamainak többet kellene tenniük az ilyen programok támogatása érdekében.
