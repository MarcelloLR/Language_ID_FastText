<CHAPTER ID="011">
Az Európai Unió válasza a pénzügyi világválságra: a november 7-i Európai Tanácsot és a 2008. november 15-i G20-csúcsot követő intézkedések - A Bizottság 2009-es jogalkotási és munkaprogramja (vita) 
<SPEAKER ID="264" NAME="Elnök">
A következő napirendi pont az EU-nak a pénzügypiaci világválságra adott válaszáról és a Bizottság 2009-es jogalkotási és munkaprogramjáról folytatandó együttes vita.
<SPEAKER ID="265" NAME="Jean-Pierre Jouyet">
a Tanács soros elnöke. - (FR) Üdvözlöm az elnök urat, a Bizottság elnökét, és Önöket, hölgyeim és uraim. A pénzügyi válságnak a gazdaságra gyakorolt hatásai egyre nyilvánvalóbbá válnak. A Bizottság őszi előrejelzései szerint az Európai Unióban a következő évben a gazdasági növekedés jelentős csökkenésével kell számolni. Számos tagállam már most recessziót él meg, és a gazdasági növekedés 2009-ben a legjobb esetben is csak nulla lesz az Európai Unióban.
<P>
Ezenkívül a pénzügyi nehézségek kezdenek a gazdasági intézmények finanszírozására is befolyást gyakorolni. A tagállamok hatóságai mindent megtesznek annak érdekében, hogy biztosítsák a hitelkorlátozások növekvő veszélyével szembesülő vállalkozások és háztartások finanszírozásának folytonosságát.
<P>
Európa és nemzetközi partnerei 1929 óta nem szembesültek ilyen súlyos pénzügyi válsággal, és óriási méretű gazdasági lassulással kell számolniuk. Mint tudják, legutóbbi, október 8-i vitánk óta a Tanács elnöksége egyetlen célt tartott szem előtt, és egyetlen meggyőződéséhez ragaszkodott legfőképp: a pénzügyi válsággal szembesülő Európa alapvető egységét.
<P>
Az európai pénzügyi rendszer csődjének fenyegető lehetőségével szembesülve a francia elnökségnek sikerült elősegítenie egy sürgősségi európai cselekvési tervet a válság által fenyegetett pénzintézetek támogatására, a tagállamok pedig közösen elhatározták, hogy biztosítják a bankközi finanszírozást és a bankok feltőkésítését.
<P>
Ennek a közös európai cselekvésnek a hatékonyságát múlt hétvégén a G20-ak állam- vagy kormányfőinek washingtoni csúcstalálkozója is bizonyította, amelyen Barroso elnök úr is jelen volt. Ezt a történelmi csúcstalálkozót Európa kezdeményezte a Tanács elnöke, Sarkozy úr és az Európai Bizottság elnöke, Barroso úr képviseletében. Európa teljes egységet tanúsított abban, hogy a Tanács elnökségének november 7-én egyértelmű utasításokat adott a fő partnerekkel való tárgyalásra.
<P>
Most elégedettséggel tölthet el ezen megközelítés eredménye, hiszen a csúcstalálkozó döntései összhangban állnak az Európa által képviselt irányokkal - az átláthatósággal és a felelősséggel -, amelyek központi szerepet töltenek be a nemzetközi pénzügyi rendszer működésében. Pozitív döntések születtek az Európai Unió javaslataival kapcsolatban is, például a hitelminősítő intézetek regisztrációjáról, a pénzintézetek tevékenységeinek monitoringja és szabályozása elvéről, valamint a díjazásnak és a túlzott mértékű kockázat elkerülésének összekapcsolásáról.
<P>
Első alkalommal történt meg, hogy valamennyi fontos gazdasági és pénzügyi intézet egyetértett abban, hogy erőteljes választ kell adni annak elkerülése érdekében, hogy visszatérjen egy ilyen méretű válság. Megegyeztek egy ambiciózus cselekvési tervben, amelyet az elkövetkező hetekben a pénzügyminisztereknek kell részletesen kidolgozniuk.
<P>
Nyilvánvaló, hogy az Európai Uniónak továbbra is minden befolyását latba kell vetnie a nemzetközi viták során. Tudhatják, hogy számíthatnak a francia elnökségre az európai egység támogatása terén, valamint a Washingtonban tárgyalt területek alapvető reformjait célzó közös ambíciók kialakítása terén. Természetesen számítunk arra, hogy a cseh elnökség továbbviszi ezeket a kezdeményezéseket.
<P>
A hitelminősítő intézetekkel, a számviteli előírásokkal, a fedezeti alapok monitoringjával, az adóparadicsomok elleni harccal, a magánintézetek elszámoltathatóságával és a multilaterális pénzintézetek reformjával kapcsolatban az Európai Uniónak továbbra is erőteljesen kell fellépnie a határozott eredmények elérése érdekében.
<P>
A közösségi jogszabályok terén pedig sürgősen tisztázni kell a felelősség kérdését a Bizottság által a bankok és hitelminősítő intézetek felügyeletével és szabályozásával kapcsolatosan javasolt intézkedések elfogadásának meggyorsításával.
<P>
A francia elnökség tisztában van azzal, hogy számíthat a Parlament és a képviselőcsoportok teljes és aktív részvételére, és ezért hálás vagyok az elnöknek. Európa így képes lesz a 2009-re tervezett, következő nemzetközi találkozókon erőteljes pozíciót betölteni.
<P>
A pénzügyi ágazatban elért kezdeti eredmények bizonyítják a közös európai megközelítés hatékonyságát. Mindazonáltal ezek csak egy részét képezik Európa válságra adott válaszának. A közös megközelítésnek arra kell ösztönöznie az Európai Uniót és tagállamait, hogy reagáljanak a válságnak a gazdaságai növekedésre gyakorolt hatásaira.
<P>
A Tanács elnökségének ezen a téren szilárd meggyőződései vannak. A pénzügyi ágazathoz hasonlóan a tagállamok a növekedés előmozdítása terén sem fognak kézzelfogható eredményeket elérni, hacsak nem működnek szorosan együtt egymással, valamint fő nemzetközi partnereikkel. A G20-csúcs ezen a téren is erőteljes üzenetet közvetített. Globális szinten be kell vetnünk minden makroökonómiai eszközt a hosszútávú gazdasági lassulás elkerülése érdekében.
<P>
A központi bank gyorsan reagált a helyzet változására a kamatlábak csökkentésével. Az elnökség üdvözölte az Európai Központi Bank azon november eleji, erőteljes döntését, hogy 50 bázisponttal csökkenti a kamatlábakat. Számos alkalommal figyelhettük elégedetten az EKB pénzügyi válságra adott válaszait, valamint az eurócsoport és az Európai Tanácsok tanácskozásaiban való aktív részvételét.
<P>
A G20-ak a költségvetési kérdésekkel kapcsolatban arra figyelmeztettek, hogy amennyiben lehetséges, teret kell adni ezeknek az intézkedéseknek. Erre a felhívásra az Európai Unió tagállamai úgy reagáltak, hogy minden, a Stabilitási és Növekedési Paktum által megengedett lehetőséget ki kell használni a manőverekre, amikor a gazdasági ciklusban jelentős visszaesés tapasztalható.
<P>
A francia elnökség, a Bizottsággal szorosan együttműködve, minden lehetséges lépést meg szándékozik tenni annak biztosítására, hogy a gazdasági ciklus fenntartására irányuló nemzeti tervek összhangban legyenek a közösségi kezdeményezésekkel, így érve el a lehető legnagyobb gazdasági összhatást.
<P>
Barroso úr, a hónap végére új javaslatokat várunk. Olyan válaszokat kell találni, amelyeket közösségi szinten lehet alkalmazni, és minden olyan eszközt be kell vetni, amelyek fenntarthatják az európai gazdasági ciklust. Bizonyos európai költségvetési összegeket - ezt azért mondhatom, mert jelen voltam a Parlament vitáján - gyorsan mobilizálni lehetne válaszul a gazdasági lassulásra.
<P>
Ezenkívül a belső piac megfelelő működésének biztosítása mellett azt is biztosítanunk kell, hogy az európai állami támogatás rugalmas szabályait úgy alkalmazzák, hogy a tagállamok és az Európai Unió azoknak a gazdasági intézményeknek adjon hatékony támogatást, amelyek a leginkább veszélyeztetett helyzetben vannak.
<P>
Szeretnénk, ha az Európai Beruházási Bank is teljes mértékben részt venne az európai gazdaság támogatására irányuló erőfeszítésekben. Mint tudják, már elérhetővé váltak a források a kis- és középvállalkozások finanszírozásának biztosítására. A kísérő intézkedéseknek egy globálisabb terv részét kell képezniük, amely különösképpen a leginkább veszélyeztetett ágazatok - mint pl. ma az EU egész gépjárműipara - támogatását teszi lehetővé.
<P>
A közösségi szintű kísérő intézkedéseket a tagállamok szintjén aktívan meg kell erősíteni szorosan összehangolt, nemzeti, gazdaságélénkítési intézkedések révén. Előretekintve a jövő havi Európai Tanácsra, az elnökség szándékozik vezetni a tagállamok közötti vitát ezen gazdaságélénkítési intézkedések prioritásairól. Számos tagállam jelezte, hogy kísérő intézkedéseket fontolgatnak bizonyos ipari ágazatokban.
<P>
Ezeknek az intézkedéseknek a partnerek közötti egyeztetés eredményeképpen kell létrejönniük, mert csak így lehetnek teljes mértékben hatékonyak, és így lehet megőrizni a belső piac integritását. A Gazdasági és Pénzügyminiszterek Tanácsa Almunia biztos úrral együtt elő fogja készíteni az Európai Tanács tárgyalását ebben a témában, valamint a következő, december 2-i ülést.
<P>
Elnök úr, a Bizottság elnöke, hölgyeim és uraim, az Európai Unió néhány hét leforgása alatt hatékony választ adott a világgazdaság példátlan mértékű destabilizációjára. Az európaiak a közvetlen veszéllyel szembesülve képesek voltak összefogni a hatékony és sürgős fellépés érdekében. Minél többet kell tanulnunk kell ebből a sikeres fellépésből. Meg kell őrizni ezt az európai egységességet, továbbra is közösen kell cselekednünk, így partnereinkkel együtt a pénzügyi szabályozórendszer alapvető reformját sürgetjük, és közösen foglalkozunk a gazdasági ciklus visszaeséseivel.
<P>
Ily módon nekünk - a Tanácsnak, a Bizottságnak és a Parlamentnek - közösen kell bizonyítanunk, hogy az Európai Uniónak megvannak az eszközei arra, hogy hatékonyan irányítsa a saját sorsát, és az európaiak elvárása szerint globális szereplőként cselekedjék.
<P>
(Taps)
<SPEAKER ID="266" NAME="Elnök">
Köszönöm a Tanács képviselőjének, Jean-Pierre Jouyet úrnak. Nagyon örülök, hogy az Európai Bizottság ilyen sok tagja itt van velünk. A Bizottság tagjainak nagy többsége jelen van. Most pedig örömteli kötelességemnek teszek eleget, és felkérem a Bizottság elnökét, hogy tartsa meg beszédét.
<SPEAKER ID="267" NAME="José Manuel Barroso">
a Bizottság elnöke. - (FR) Üdvözlöm az elnök urat, a Tanács soros elnökét, és Önöket, hölgyeim és uraim. Először is szeretném elismerésemet kifejezni az Európai Parlament azon nagyszerű döntésével kapcsolatban, hogy egy napra két vitát szerveztek. Az egyiket Európának a pénzügyi világválságra adott válaszáról a G20-csúcsot követően, a másikat pedig a Bizottság 2009-es munkaprogramjáról.
<P>
Ez a kettős vita tökéletesen tükrözi azt a politikai realitást, amelyre Európának válaszolnia kell: fel kell nőni a válsághelyzet kihívásaihoz, és közben eltökélten folytatni kell a már megkezdett, alapvető munkát.
<P>
Így bizonyára nem meglepő, hogy a Bizottság 2009-es munkaprogramjának is kettős célkitűzése van: folytonosság és cselekvés a válsághelyzetben. Erre még vissza fogok térni.
<P>
Mindenekelőtt azonban a washingtoni csúcs értékelésére szeretnék kitérni, mint ahogy azt Jouyet úr is tette a francia elnökség részéről. Hadd emlékeztessem Önöket arra, hogy a pénzügyi rendszer megreformálását célzó globális folyamat elindítására irányuló politikai kezdeményezés Európából indult ki, és erre büszkék lehetünk. Az Európai Unió felnőtt a kihíváshoz. A vita kulcsfontosságú témáit is Európa vetette fel. Ezeket most nem ismétlem el, hiszen a múlt hónapban beszéltünk róluk itt, a Parlamentben.
<P>
A viták alapjául az Európai Tanács november 7-i rendkívüli ülésén lefektetett, három intézményünk közös munkája ihlette irányelvek szolgáltak. A Bizottság javaslatokat tett. Az Európai Parlament elnöke, Pöttering úr is részt vett ezeken a vitákon, és közös álláspontot dolgoztunk ki. Szeretném, ha mindazok, akik néha hajlamosak a kritikára, megvizsgálnák az általunk Európa nevében tett javaslatokat, valamint a G20-csúcs eredményeit.
<P>
Természetesen el kell telnie egy kis időnek ahhoz, hogy megítélhessük, hogy egy esemény fordulópontot jelent-e a történelemben, de úgy érzem - és ezt szeretném nagyon őszintén megosztani Önökkel-, hogy a G20-ak állam- és kormányfőinek ezen első csúcstalálkozója valóban egy új korszak kezdetét jelenti a globális gazdaság közös irányításában, és talán többet is, hiszen a válság felhívta a vezetők figyelmét arra, hogy a globális problémák megoldásához globális megközelítésre van szükség. Ez az érzésem.
<P>
A washingtoni csúcs egy új, a piacgazdaság elvein alapuló, globális kormányzás alapjait is megteremtette, de Európa számol azzal is, hogy a gazdaság nemcsak a piacgazdaságból áll; szociális piacgazdaság is létezik, mint ahogy azt Európában gyakran hangsúlyozzuk. Ez az Európai Unió egyik erőssége.
<P>
A G20-csúcson négy alapvető döntést sikerült meghozni.
<P>
Először is - nem feltétlenül fontossági sorrendben, hanem a döntések meghozatalának sorrendjében - megállapodás született egy, a pénzügyi piacok reformjára irányuló, rövid- és középtávú cselekvési tervről a további válsághelyzetek elkerülése, valamint a fogyasztók, a megtakarítók és a befektetők védelme érdekében.
<P>
Másodszor megállapodás született egy új globális kormányzásról a globális közösség számára káros kereskedelmi, monetáris és költségvetési instabilitás kiigazítására.
<P>
A harmadik kérdés pedig az - és véleményem szerint ezt kell a legsürgősebben megtárgyalni -, hogy a világgazdaság ösztönzéséhez és a válságnak a foglalkoztatásra, illetve polgártársaink vásárlóerejére gyakorolt hatásainak minimalizálásához összehangolt cselekvésre van szükség.
<P>
A negyedik téma pedig a szabadpiac szükségessége és mindenféle protekcionizmus elutasítása. Egyébként ezért kell erőfeszítéseket tennünk annak érdekében, hogy 2008 végére konszenzusra jussunk a dohai forduló kereskedelmi és fejlesztési céljai megvalósításának módjáról.
<P>
Ugyanakkor a csúcstalálkozó nagyon egyértelmű üzenetet közvetített, amely véleményem szerint nagyon fontos lesz az európaiak számára. A gazdasági és pénzügyi kérdéseket nem szabad oly módon kezelni, amely ártalmas lehet más globális kihívásokra nézve, amelyek szintén közös erőfeszítést kívánnak meg - gondolok itt a millenniumi fejlesztési célok megvalósítására, az energiabiztonságra, az éghajlatváltozás elleni küzdelemre, az élelmiszerbiztonságra, a jogállamiságra, a terrorizmus, a szegénység és a betegségek elleni küzdelemre.
<P>
Én magam személy szerint is hangsúlyoztam ezen pont fontosságát. Elmondtam, hogy véleményem szerint elfogadhatatlan lenne úgy megvitatni a globális pénzügyek fő kérdéseit, hogy figyelmen kívül hagyjuk azoknak a szükségleteit, akiknek nincs elég élelmük, vagy nem jutnak hozzá tiszta vízhez.
<P>
(Taps)
<P>
Új fejezet kezdődik a politikában, amelyet gyorsan és gyakorlatias módon kell megírnunk. Ebben a szellemben kell tisztáznunk a dolgokat. Európa azért játszhatott főszerepet javaslataival a G20-csúcson, és azért talált meghallgatásra, mert egységesen lépett fel. Még egyszer szeretném elmondani, milyen büszke vagyok a francia elnökség, a Bizottság és az Önök intézménye, az Európai Parlament között kialakult kiváló együttműködésre.
<P>
Az Európai Unió most azzal a valódi kihívással szembesül, hogy továbbra is egységesen kell fellépnie. Ez néha nehéz lesz, de feltétlenül szükséges a sikerhez.
<P>
Akárhogy is, Európában eddig nem késlekedtünk meghozni néhány nagyon fontos döntést. Az egymást követő Európai Tanácsok és Európai Parlamenti viták után a Bizottság már tett néhány fontos jogalkotási javaslatot, amelyek most a társjogalkotók előtt vannak. Október 29-én a gazdaság fellendítésére is körvonalaztunk egy programot, amelyet egy, a Bizottság által a jövő héten elfogadandó dokumentummal teszünk majd formálissá.
<P>
És itt lép be a képbe a Bizottság 2009-es munkaprogramja. Az elmúlt néhány hónapban természetesen már sok munkát elvégeztünk. Az év végéig természetesen még haladnunk kell bizonyos dolgokkal, és a jövő évre is sok tennivalónk marad.
<P>
Ez a program négy olyan prioritást tartalmaz, amelyekben nagyjából egyetértésre jutottunk az Európai Parlamenttel a 2009-es év politikai stratégiájának szeptemberi vitáján.
<P>
Az első prioritás magától értetődő: növekedés és munkahelyek. 2009 elején két dolog elérésére fogunk törekedni: a gazdasági lassulás európai munkahelyekre és vállalkozásokra gyakorolt hatásának korlátozása, valamint a reform folytatása annak érdekében, hogy alaposabban felkészüljünk a válság utáni időszakra. A reálgazdaság esetén is ugyanazt a megközelítést kell alkalmazni, amelyet sikeresen alkalmaztunk a pénzügyi válság kezdetén: világos elvek és összehangolt intézkedések meghatározása uniós szinten. Valójában úgy gondolom, hogy a polgárok nem értenék meg, ha a 27 tagállam kormányai és az európai intézmények most nem lennének képesek a gazdasági válságra adandó válasz kapcsán közös platformra helyezkedni, amikor pedig a pénzügyi válságra adandó válasz esetén képesek voltak erre. Ezért a legkevesebb, amit tehetünk, hogy elfogadjuk a tagállamok és természetesen az európai intézmények összehangolásának elvét.
<P>
Ilyen a fellendülés tervének kerete is, amelyet a Bizottság november 26-án fog bemutatni a lisszaboni stratégia égisze alatt. Európában megvannak az eszközeink, van lisszaboni stratégiánk a növekedés és foglalkoztatás érdekében, van Stabilitási és Növekedési Paktum, és bizonyítani tudjuk, hogy ezek az eszközök politikai akarattal és főleg európai akarattal társulva képesek választ adni a jelenlegi válságra.
<P>
Rendkívüli időkben élünk, amelyek rendkívüli intézkedéseket követelnek meg. Olyan valódi közös stratégiára van szükségünk, amely egyesíti a gazdasági fellendülés feltételeit; olyan programra van szükségünk, amely mindenekelőtt a válságnak a polgárokra - a háztartásokra, a munkavállalókra, a vállalkozókra - gyakorolt hatásait csökkenti; olyan programra, amely minden lehetséges eszközt - adózási, strukturális vagy szabályozási eszközöket európai és nemzeti szinten egyaránt - megragad az összehangolt erőfeszítés során; és ezen a ponton azt is szeretném elmondani, milyen nagyra értékeltük az Európai Központi Bank eddigi együttműködését.
<P>
Valójában egyetlen tagállam sem tud kilábalni a válságból pusztán nemzeti intézkedések segítségével. Ehhez gazdaságaink túlságosan is függenek egymástól. A washingtoni csúcs egyik legérdekesebb eredménye az, hogy mindenki megértette, hogy most a globalizáció miatt még azok is érzik a kölcsönös függés hatását, akik a legkevésbé vannak kitéve a pénzügyi piacok integrációjának. Ha az egész világ készen áll arra, hogy elfogadja a kölcsönös függés hatásait, akkor nekünk Európában nemcsak, hogy fel kell ismernünk ezt a kölcsönös függést, de tudnunk kell rá összehangolt és következetes módon válaszolni is.
<P>
Ezért gondoljuk úgy, hogy költségvetési ösztönző programra van szükség a kereslet fenntartására, a szinergiák kiaknázására és a negatív láncreakciók megelőzésére; egy olyan programra, melynek intézkedései időszerűek, célzottak és átmenetiek. Sürgősen szükség van ezekre az intézkedésekre, és ezeket fogjuk javasolni a tagállamoknak is.
<P>
Mindenekelőtt a képzést és átképzést ösztönző erőfeszítésekre és az innovációba, illetve összeköttetésbe való nagyobb befektetésre gondolok, valamint nagyobb befektetésekre annak érdekében, hogy Európa alacsony szén-dioxid-kibocsátású gazdasággá változzék. Mindenekelőtt arra a követelményre gondolok, hogy gazdaságunk bizonyos ágazatait hozzá kell igazítanunk az éghajlatváltozás elleni küzdelmünk céljaihoz. Ez remek alkalom lesz annak bebizonyítására, hogy az éghajlatváltozás elleni küzdelem nem a gazdasági növekedés ellensége. Éppen ellenkezőleg, elősegítheti az európai ipar modernizációját.
<P>
Mindemellett fokozott erőfeszítéseket kell tennünk a vállalkozások adminisztratív költségeinek csökkentésére is, így szabadítva fel különösen a kis- és középvállalkozások potenciáljait - ez a 2009. januári jobb szabályozás programjának egyik központi eleme.
<P>
Egyre nagyobb mértékben elkötelezzük magunkat a jobb törvényhozás, a 'jobb szabályozás' célkitűzései mellett. Csökkentenünk kell a szükségtelen adminisztratív terheket, különös tekintettel a kis- és középvállalkozások terheire.
<P>
Az esélyek, a hozzáférés és a szolidaritás szociális menetrendje is Európa gazdasági válságra adott válaszának része, mert nem tagadhatjuk, hogy lesznek társadalmi nehézségek, amelyekkel foglalkozni kell, különösen a munkanélküliség miatt, amely több mint valószínű, hogy tovább fog növekedni. Ezért van szükség a szociális menetrendre. Szeretném különösen hangsúlyozni azokat az intézkedéseket, amelyek a fogyasztói érdekek védelmét, valamint a munkaerőpiacnak a fiatalok számára történő megnyitását szolgálják, de kétségkívül lesz még számos egyéb kérdés, amelyet meg akarunk majd vitatni az Európai Parlamenttel.
<P>
A pénzügyekkel kapcsolatban bízom abban, hogy a Parlament képviselői hamar elfogadják a Bizottság javaslatait a tőkemegfelelésről, a betétbiztosításokról és a hitelminősítő intézetekről. Elengedhetetlen a bizalom légkörének helyreállítása. 2009-ben a Bizottság konkrét intézkedéseket fog tenni az európai pénzügyi rendszer szabályozási keretének megerősítésére. Meg fogja vizsgálni a pénzügyi piacok szabályozását, felügyeletét és átláthatóságát, beleértve a Rasmussen- és Lehne-jelentésekben említett területeket is. A tavaszi Európai Tanács előtt el fogom juttatni Önökhöz a már létrehozott, pénzügyi felügyeletért felelős magas szintű munkacsoport első elemzéseit.
<P>
A vita első részének befejezéseképpen szeretném elmondani, hogy a válságoknak negatív hatásaik ellenére mindig van egy előnyük is. Megkérdőjelezik megszokott gondolkodási mintáinkat és meggyőződéseinket, így adva a helyzeteknek bizonyos rugalmasságot, és megadva a szükséges flexibilitást azok átalakítására.
<P>
Még egyszer szeretném egészen őszintén és nyíltan megosztani Önökkel, milyen érzés volt múlt hétvégén részt venni a washingtoni csúcson. Olyan nyílt szellemiséggel találkoztam, amely őszintén szólva néhány hónappal ezelőtt még nem volt jellemző. A válság sok attitűdöt megváltoztatott. Nemcsak a meglévő, hanem a feltörekvő erők között is jellemző most a világ megváltoztatására és az európai értékek védelmére irányuló nyitottság: ezek az értékek a szabadság és a szolidaritás. Úgy gondolom, itt az idő, hogy Európa befolyást gyakoroljon az események menetére.
<P>
(Taps)
<SPEAKER ID="268" NAME="Elnök">
Köszönöm a Bizottság elnökének a beszédét. Biztos vagyok abban, hogy képviselőtársaim megengedik azt a megjegyzést, hogy Ön az elmúlt hetek során, amikor rengeteg ülésszakon vett részt, véleményem szerint mindig világosan védelmezte a közösségi jogot, ami természetesen a kötelessége is. Ez nagyon fontos kormányaink szempontjából. Önnek egyaránt meg kell felelnie az Európai Parlament és a különböző kormányok elvárásainak. Ez az Ön esetében egyértelműen így is volt, ezért az Európai Parlament nevében szeretnék köszönetet mondani Önnek ebben a nehéz időszakban tett erőfeszítéseiért.
<SPEAKER ID="269" NAME="Joseph Daul">
a PPE-DE képviselőcsoport nevében. - (FR) Üdvözlöm az elnök urat, a Tanács soros elnökét, az Európai Bizottság elnökét és Önöket, hölgyeim és uraim. Nem igaz, amit egyesek mondanak, hogy a jelenlegi pénzügyi válság a kapitalizmus bukását jelenti, igaz azonban, hogy egy politikai hiba következménye, ez a hiba pedig a pénzügyi termékek minőségével kapcsolatos szabályok és ellenőrzés hiányosságai az USA-ban 1990 óta.
<P>
Ez pedig a piac átláthatóságának hiányából, valamint egy hatékony pénzügyi piaci ellenőrző szerv hiányából fakad. A politikai jobbközép soha nem támogatott egy szabályok vagy döntőbírók nélküli pénzügyi rendszert; most éppen ennek gazdasági és társadalmi következményeiért fizetünk meg nagyon drágán. Amit mi, a jobbközép javasolunk a világgazdaságban, az a szociális piacgazdaság európai modellje, amely már bevált.
<P>
És amit mi, a jobbközép kérünk, az az, hogy ezekben a nehéz időkben összpontosítsuk a figyelmünket azoknak a helyzetére, akik dolgoznak, és megtakarításaik vannak, valamint a vállalkozók, különösen a kis- és középvállalkozók helyzetére, akik nap, mint nap kockázatot vállalnak a növekedés és a munkahelyteremtés érdekében.
<P>
Az ő jövőjüket csak akkor biztosítjuk, ha felelősségünk tudatában és értékeinkhez hűen kiállunk a saját társadalmi modellünk mellett, és ha megőrizzük egy szabad, tisztességes és átlátható piac feltételeit.
<P>
Hölgyeim és uraim, szeretném tolmácsolni képviselőcsoportom elégedettségét azzal kapcsolatban, hogy a jelenlegi válság idején, akárcsak idén nyáron a grúz válság idején, Európa, ha akar, képes jelen lenni a világban, hallatni a hangját, és befolyásolni partnereit. Arra gondolok, hogy Európa, amelynek társadalmi modellje egyedülálló a világon, és amely az embereket helyezi ezen társadalmi modell középpontjába, szóval hogy Európa főszerepet játszik a globalizáció kontextusában.
<P>
A Tanács elnöksége Sarkozy úrral az élén és a Bizottság, illetve a Bizottság elnöke, Barroso úr támogatásával bebizonyította, hogy lehetséges az, hogy 27 tagállam közös, következetes megközelítést alkalmazzon még nagyon kényes és bonyolult kérdésekben is, valamint hogy Európa képes lehet befolyásolni a világot, ha megpróbál egységesen kiállni.
<P>
A Tanács elnöksége és a Bizottság elnöke ismételt kérésének köszönhető, hogy a G20-csúcs lehetővé vált. A legfejlettebb országoknak és a feltörekvő gazdaságoknak ez a találkozója egyszerre volt szimbolikus és történelmi esemény, de eredményeképpen konkrét intézkedések is születtek, amelyeket képviselőcsoportunk teljesen mértékben támogat. A G20-csúcson tényleg sikerült felismerni a probléma okait, stratégiát kidolgozni és menetrendet tervezni. Az örök elégedetlenkedők azt mondják, hogy ez nem elég, és már amúgy is késő. Bennem is felmerül néhány kérdés. Például hogy miért nem előztük meg a válságot Európában, amikor már tavaly látni lehetett az intő jeleket? Felügyeleti hatóságaink miért nem vizsgálták meg alaposabban az USA pénzügyi termékeinek minőségét? Meg kell találnunk a választ arra a kérdésre, hogy mi történt nagy bankjainkban, ahol a legfelső emeleten ülők nem tudták, mi történik a harmadik emeleten dolgozó 'játékbábukkal'.
<P>
Kötelességünk, hogy cselekedjünk a gazdaság fellendítése érdekében, a növekedés érdekében, és így csökkentsük a válságnak a társadalmi kohézióra gyakorolt hatását. Egyszerűsítenünk kell a belső piacot, be kell fektetnünk a kutatásba, nagy mértékben támogatnunk kell a kis- és középvállalkozásokat, és segítenünk kell a bajba került családoknak. Mindezt a közkiadások túlfeszítése nélkül kell megtennünk, például fontolóra kell vennünk az eurokötvényeket mint a kötvényesítés kiegészítő forrását, valamint fenn kell tartanunk a megkezdett reformok ösztönző erejét nemzeti szinten - ezen reformokra most nagyobb szükség van, mint valaha.
<P>
Elnök úr, hölgyeim és uraim, ezzel a történelmi válsággal szembesülve a globális kormányzás olyan előrelépést tett, amely lehet, hogy szintén történelmi. Tovább kell lépnünk, védekeznünk kell a protekcionizmus veszélye ellen, amely mindig káros a világ legszegényebb országaira nézve.
<P>
Válság idején bátor intézkedéseket lehet hozni a jövő érdekében. Bizottsági elnök úr, a válság idején megváltoztathatunk néhány szabályt, és csakis a válság idején, mivel a válság után mindenki gyorsan elfelejti az egészet.
<P>
Európának nem szabad letérnie erről az útról. Az egyesült Európa megmutatta, hogy képes megoldásokat találni a válságra, és segíteni polgárainak kilábalni a válságból, amely még az elkövetkező hónapokban is jelentős problémákat fog okozni. Egész egyszerűen azt szeretném mondani, hogy Európának egységesnek és erősnek kell lennie, és bizottsági elnök úr, mindenekelőtt azt szeretném elmondani, hogy érezzük a különböző intézmények - először is a Parlamentet említeném, aztán a Bizottságot és a Tanácsot - közötti szimbiotikus kapcsolatot. Ily módon lehetünk sikeresek, és mutathatunk példát polgárainknak.
<SPEAKER ID="270" NAME="Martin Schulz" LANGUAGE="DE">
Elnök úr, hölgyeim és uraim, az a tény, hogy a G20-ak csúcstalálkozót tartottak, azt mutatja, hogy előrelépés történt. Az a tény, hogy a G20-ak összegyűltek, azt mutatja, hogy a világ változik, hogy egy többpólusú világ felé haladunk, amelyben az Európai Unió központi szerepet játszhat, és fog is játszani, ha egységes marad, és ha megcsináljuk a leckénket, és tényleg megoldjuk a kijelölt feladatokat.
<P>
Bizottsági elnök úr, ezért a döntő kérdés az, hogy van-e elég időnk. Felszólalásából úgy vettem ki, hogy be szándékozik mutatni azokat az intézkedéseket, amelyeket a Bizottságban a tavaszi ülésen ki fognak dolgozni Poul Nyrup Rasmussen úr jelentésével kapcsolatosan, de az túl késő lesz. Ami a fedezeti alapokat és a magántőke-alapokat illeti, most akarunk intézkedéseket. Ha jól értettem, McCreevy úr a múlt héten kezdeti intézkedéseket terjesztett elő a Bizottságnak a bankokat illetően. De ez a csomag nagyon kicsi. Ha hitelességet akarunk, akkor most kell megvitatnunk a hitelminősítő intézeteket. Mihamarabb meg kell vitatnunk a hitelminősítő intézetek szabályozását. Most akarunk intézkedéseket a magántőke-alapokkal és a fedezeti alapokkal kapcsolatban. Most akarjuk megvitatni a vezetők jövedelmét. Most akarjuk megvitatni a rövidre eladást (shortolást). A tény az, hogy az emberek már kezdenek hozzászokni a helyzethez. Pénzügyi válságot élünk át, és nagy viták folynak, de a pénzügyi világ képviselői már ismét kezdenek helyezkedni. Szeretnék felolvasni egy rövid idézetet Ackermann úrnak, a Deutsche Bank vezérigazgatójának George W. Bush-hoz írt leveléből - két igazán érdekes levelezőpartner. Ackermann úr azt írja, hogy meg kell előzni, hogy az állami szektor tartósan jelentősebb szerepet kapjon a nemzetközi pénzügyi rendszerben. Nem, szerintünk nem kell megelőzni. Hiszen éppen ez jelenlegi fellépésünk célja, vagyis az, hogy több szabályozás legyen, és nagyobb nemzetközi összefogás a szabályozások végrehajtása érdekében.
<P>
Most válaszúthoz értünk, egy olyan döntő időponthoz, amikor fel kell tennünk magunknak a következő kérdést. A jövőben szigorúbb követelmények lesznek-e, szigorúbb ellenőrzés lesz-e, és hozzátenném, törvény fogja-e tiltani a spekuláció és visszaélés bizonyos típusait, vagy pedig a bankokat fogjuk védeni, az alapokat fogjuk védeni a bedőléstől? A bankok köszönettel elfogadják a pénzt, aztán akadálytalanul folytatják, ahol abbahagyták. Ez majdnem olyan, mintha egy kiégett szerencsejátékosnak, aki éppen most vesztette el mindenét a kaszinóban, pénzt adnánk, hogy boldogan folytathassa a játékot. Nem, ehelyett inkább azt kell megtudnunk, hogy kié a kaszinó, mik a szerencsejáték szabályai, hogyan adóztatják meg a nyerteseket, valamint legfőképp azt, hogy a kaszinóban zajló ügyletek átláthatók-e, és hogy a felelősök elszámoltathatóak-e. Ez kell, hogy legyen a célunk. Az EU célja az kell, hogy legyen, hogy meghatározza saját szabályait, amelyet magának az EU-nak kell a G20-országokban és a nemzetközi szervezetekben végrehajtatnia.
<P>
A dolgok nem mehetnek úgy tovább, mint eddig. Tisztában kell lennünk azzal is, hogy felelősséggel tartozunk az Európai Unió átlagpolgárainak - az ő pénzüket használják fel arra, hogy fizessenek azokért a katasztrófákért, amelyeket mások okoztak. Mondok erre egy rövid példát. Csak képzelje el, Barroso úr, hogy elmegy a bankjába. Ön az egyik legjobban fizetett ember Európában, akárcsak én. Szóval elmegy a bankjába, és így szól: 'Itt van 1000 euró, és 25% megtérülést szeretnék.' A banktisztviselő így felelne: 'Barroso úr, talán rosszul érzi magát? Hiszen Ön olyan értelmes. Hiszen Ön olyan okosnak tűnik.' Ackermann úr így szól a részvényeseihez: 'Ebben az évben 25% megtérülést szeretnék'. Ő bezzeg vastapsot kap erre a kijelentésre. Most végre meg kell szüntetnünk a szakadékot ezeknek az embereknek a gondolkodásmódja és a mindennapi élet között. Nem elfogadható, hogy a nemzetközi üzleti élet csak az anyagi megtérüléssel kapcsolatos, hideg, józan megfontolásokra alapuljon. Ezért olyan szabályokra van szükség, amelyek megálljt parancsolnak az ilyen visszaéléseknek.
<P>
(Taps)
<P>
Ha a következő néhány hónapban, ami a parlamenti ciklus végéig még hátravan, okosan cselekszünk, akkor megszüntethetjük a szakadékot az üzleti világnak, valamint a hétköznapi embereknek, a vállalatoknál dolgozóknak a valódi világról alkotott elképzelései között. A vállalatok valódi világában az adófizetők zsebéből és a reálgazdaságból kell elvenni azokat a pénzeket, amelyeket korábban elpazaroltak, és onnan kell pótolni azokat a hiányokat is, amelyekkel a most gyűlésező államközösségnek szembesülnie kell, és amelyeket több milliárd eurós csomagokkal kell finanszírozni. Ezért tevékenységünket nem korlátozhatjuk arra, hogy megmentjük a bankokat és az alapokat. Elsődleges fontosságú a reálgazdaságba való befektetés is. Munkahelyeket kell biztosítanunk. Meg kell védenünk a gazdaságot az összeomlástól. Kollégám, Steinmeier úr tegnap bemutatott egy érdekes tervet, amelynek célja a befektetések újjáélesztése az Európai Unió valamennyi nemzetgazdaságában, és amely mindenekelőtt egy fontos kérdést vet fel a Bizottság számára. Felhasználhatjuk a következő hat vagy hét évre félretett forrásokat arra, hogy befektetjük őket az infrastruktúrába, a lisszaboni folyamatba, a kutatásba, a képzésekbe és az európai telekommunikációs infrastruktúra létrehozásába? Befektethetjük őket most a foglalkoztatás és a növekedés gyors előmozdítására? Véleményem szerint ez a kérdés éppen annyira fontos, mint a nemzetközi pénzügyi piacok szabályozása.
<P>
Hiszem, hogy fordulóponthoz értünk. Köszönöm, elnök úr. Utalt rá, hogy talán tévedtem abban, hogy mikor lesz a Bizottság kész. Kérem őket, hogy legyenek készen még a tavaszi ülés előtt. Kérem, hogy legyenek hamar készen, mert tavasszal ismét elkezdődik a lóverseny, és így McCreevy úr ismét nem lesz itt. Most van szükségünk a Bizottság intézkedéseire, minél hamarabb. Azt várom, hogy a Bizottság decemberben tegye meg idevágó javaslatait.
<P>
(Taps)
<SPEAKER ID="271" NAME="Graham Watson">
az ALDE képviselőcsoport nevében. - Elnök úr, szeretnék gratulálni a Bizottság elnökének: ez volt az első alkalom, hogy a Bizottság képviseltette magát egy ilyen csúcson, és ez tényleg üdvözlendő.
<P>
A Tanács soros elnökének is szeretnék gratulálni, nemcsak a francia elnökségnek végzett kiváló munkájáért, hanem az Autorité des marchés financiers elnökségétől kapott elismeréshez is.
<P>
Ha 1989 a szabad piacgazdaság döntő győzelme volt, akkor 2008-nak annak az évnek kell lennie, amikor felidézzük Adam Smith intelmét, mely szerint a szabadpiacoknak megvannak a maguk határai. Adam Smith a Nemzetek gazdasága című művében sok dolgot előre megjósolt, és amit ír, az számos tanulsággal szolgálhat számunkra.
<P>
Képviselőcsoportom üdvözli a G20-csúcs sikerét. Üdvözöljük, hogy a csúcstalálkozó elkötelezi magát amellett, amiben mi is hiszünk: hogy a piaci elvek, a szabadkereskedelem, a befektetési programok és a hatékonyan szabályozott pénzügyi piacok előmozdítják a dinamizmust, az innovációt és a vállalkozói kedvet, ami elengedhetetlen a gazdasági növekedéshez, a foglalkoztatáshoz és a szegénység elleni küzdelemhez.
<P>
1929 után az államok elkövették azt a hibát, hogy külön-külön megoldásokat kerestek. Most felismertük, hogy közös megoldást kell keresni. A Bizottság 2009-es munkaprogramjában javasolt számos intézkedés segíteni fog minket ezen az úton. Gratulálok a Bizottságnak ehhez a munkaprogramhoz, különösen a pénzügyi szereplők és a fontos tőkepiaci befektetők szabályozását, felügyeletét és átláthatóságát biztosító tervhez. A szabadpiacoknak átláthatónak és tisztességesnek kell lenniük ahhoz, hogy növekedjenek.
<P>
A jelenlegi nehézségek közepette vannak, akik még mindig bűnbakokat keresnek. Úgy beszélnek, mintha nem is hallanák a vészharangokat. Pedig a vészharangok szólnak! Otto Graf Lambsdorff, Jacques Delors és mások ez év elején levelet fogalmaztak a szlovén elnökséghez, melyben óvtak a világgazdaság túlhevülésének veszélyeitől. Jean-Claude Juncker tegnap este, az euró bevezetésének 10. évfordulójának vitáján tartott remek felszólalásában felidézte, hogy az eurocsoport számos alkalommal figyelmeztette Amerikát és másokat a veszélyekre. A liberálisok és demokraták nem vesztegetik arra az időt, hogy megkeressék, ki a hibás abban, hogy jéghegybe szaladtunk: mi arra akarunk koncentrálni, hogy mentőcsónakokba ültessük az embereket.
<P>
Azonban egy szempontból aggodalommal tölt el minket az Európai Unió és a G20-ak válasza. Úgy tűnik, hogy állam- és kormányfőink azt hiszik, hogy az üzlet ugyanúgy mehet tovább, mint azelőtt, hogy nincs másra szükség, csak gazdasági növekedésre. Attól tartok, hogy sok politikai tanulságot nem értettek meg az elmúlt 30 év során. A recesszió jó időszak lehet arra, hogy leltárt készítsünk. Előrejelzések szerint a recesszió ellenére a világ GDP-je még mindig csaknem meg fog duplázódni a következő 20 évben, még akkor is, ha a növekedés alapját véges források és hetente egy új széntüzelésű, kínai erőmű képezik.
<P>
Az elnökség október 28-i, az EU november 7-i előkészítő csúcstalálkozóját informáló jegyzéke négy reformpontot tartalmaz. Ezek egyike a fenntarthatóság. Ezen pont szerint fontosak azok a nemzetközileg koordinált, makroökonómiai válaszok, amelyek a környezetvédelmi befektetések - beleértve a fejlődő országokat is - előmozdításán alapulnak. Nos, világos, hogy a francia elnökségben néhány miniszter vagy tisztviselő képes volt átfogóan gondolkodni. De ez a gondolat nem került bele az előkészítő csúcs elfogadott következtetéseibe, mivel azok csak egy mondatban említik az éghajlatváltozást az egyéb kihívások listáján. A G20-csúcs következtetéseibe sem igazán került be, csak az utolsó előtti pont utolsó előtti pontjába, ahol az egyéb fontos kihívásokra szerepeltek példák, ezek között az éghajlatváltozás volt a kettes számú példa.
<P>
Nincs ellentmondás Keynes és az éghajlatváltozás elleni küzdelem között. A modern kori Maynard Keynes arra ösztönözné az embereket, hogy minden európai házra szereljenek napelemeket és szélgenerátorokat, ezzel egyidejűleg az innovációt és a munkahelyteremtést is elősegítve. A modern kori Roosevelt pedig látva, hogy olyan globális gazdaságunk van, amelynek körvonalait Amerika nyugati partjának informatikai egyetemei, a kínai gyárak és India szénbányái képezik, arra ösztönözne bennünket, hogy globális kultúrát, globális kormányzást és a globális érdek koherens vízióját keressük. Ez az előre vezető út. Az üzlet soha többé nem lesz olyan, mint azelőtt.
<SPEAKER ID="272" NAME="Brian Crowley">
az UEN képviselőcsoport nevében - (GA) Üdvözlöm az elnök urat, a Bizottság elnökét és a Tanács soros elnökét. Szilárd meggyőződésem, hogy az Európai Bizottság erőteljes álláspontot képvisel azáltal, hogy közvetlenül és határozottan lép fel a nemzetközi pénzügyi piacok válságának kezelésével kapcsolatban. A legfontosabb az, hogy az Európai Uniónak, az Egyesült Államoknak, Indiának és Kínának együtt kell működnie annak biztosítása érdekében, hogy mostantól közös szabályok és szabványok legyenek a nemzetközi pénzügyi szolgáltatások ellenőrzésére.
<P>
Elkerülhetetlen, hogy az emberek minden válság- vagy veszélyhelyzetben azt mondják, hogy soha többé nem lesz olyan, mint azelőtt. Azonban ha nemcsak a gazdaságot, hanem a történelmet tanulmányozzuk, akkor azt látjuk, hogy mindent a körforgás jellemez. Minden körben forog. Még a legegyszerűbb halász is tudja, hogy a dagály jön és megy.
<P>
Nincs mentség azokra a problémákra, amelyekkel most kell szembesülnünk, és nincs mentség azok számára, akik előidézték ezt a válságot a meggondolatlan kölcsönökkel, a kétes ügyletekkel, és főleg azzal, hogy amikor minden elromlik, akkor az állam bácsihoz vagy nénihez szaladnak segítségért.
<P>
A legnagyobb veszélyt ma Európában - az üzleti életben, a gazdaságban, a foglalkoztatásban és a társadalmi életben is - nemcsak a pénzügyi válság jelenti, hanem az a tény is, hogy a bankok nem fognak forgótőkéül kölcsönt adni a kis- és középvállalatoknak, amely pedig szükséges ahhoz, hogy növekedhessenek, és megragadhassák a lehetőségeket. Nincs értelme napelemeket gyártani, ha nincs ember, aki feltegye a tetőre. Ha nincs ember, aki feltegye a tetőre - aki meg tudja fizetni, aki meg tudja vásárolni -, akkor olyan sem lesz, aki gyártaná.
<P>
A valóság, amellyel itt és most szembesülünk, az, hogy a jelenlegi gazdasági válság lehetőséget ad arra, hogy kijavítsuk a múlt hibáit, és befektessünk a kutatásba és az innovációba, és arra használjuk fel ezt a pénzt, hogy új módszereket találjunk a problémák kezelésére, és megoldásokat találjunk azokra a problémákra, amelyekkel az emberek szembesülnek életük során, valamint hogy reményt adjunk az embereknek. Néha hajlamosak vagyunk elfeledkezni arról, hogy az embereknek valójában ösztönzésre van szükségük, egy olyan ötletre, amelynek segítségével előreléphetnek, valamint arra, hogy hátba veregessék őket, és megmondják nekik, hogy jó munkát végeznek, mert az emberek reményt akarnak.
<P>
A G20-csúcs, valamint a Bizottság és az elnökség fellépései a G20-csúcs létrejötte érdekében - az Egyesült Államok cselekvésképtelen elnöksége ellenére - nyomást gyakorolnak Indiára és Kínára, hogy ők is foglaljanak helyet az asztalnál, és lássák be, hogy mint feltörekvő gazdaságok felelősséggel bírnak. Kínának és Indiának szerepe van a meghozandó lépésekkel kapcsolatosan.
<P>
Végezetül még szeretném elmondani, hogy nagyon nem örülnék, ha az emberek azt gondolnák, hogy a válság azt jelenti, hogy gátat kell szabnunk az európaiak kreativitásának és az innovációnak. Ha élelmezni akarjuk az embereket, ha egyenlő jogokat és stabilitást akarunk nekik biztosítani, ha ki akarjuk őket emelni a szegénységből, akkor elsődleges felelősségünk az, hogy munkát és ezáltal pénzt biztosítsunk nekik, hogy az országok be tudjanak fektetni a szociális szolgáltatásokba és az egészségügyi szolgáltatásokba, és ami a legfontosabb, biztosítanunk kell az embereknek a képzés eszközeit, hogy képesek legyenek hasznot húzni az előttünk álló új kihívásokból.
<SPEAKER ID="274" NAME="Monica Frassoni">
a Verts/ALE képviselőcsoport nevében. - (IT) Elnök úr, hölgyeim és uraim, a pénzügyi válság már a reálgazdaságot is érinti, ahogy azt sejthettük is. Véleményünk szerint ez az ára annak, hogy az Európai Unió késlekedett létrehozni egy európai szabályozórendszert, vagy akár egyenesen visszautasította annak létrehozását, és nem hozta létre idejében a pénzügyi szolidaritási mechanizmusokat és a bankok olyan felügyeletét, amely valóban meg is érdemli ezt a nevet.
<P>
A késlekedésért felelősek és ezen megközelítés védelmezői sodorták Európát ebbe a szélsőségesen bizonytalan helyzetbe és a recesszióba, köztük Ön, Barroso úr, valamint a Bizottság többsége. Elnök úr, amikor Ön ékesszólóan vitatkozik, és a lehetséges megoldásokról beszél, szeretném határozottan és világosan elmondani Önnek, hogy igazuk volt azoknak, akik szabályokat és átláthatóságot akartak, azoknak, akik elutasították a szabályozásmentesítés totemét, és nem volt igazam nekem és bizottságomnak - amelynek egyik tagja ott ül Ön mögött. Ez az egyetlen módja annak, hogy amit ma itt elmond, az hiteles lehessen, és elnézést, de nem igaz, hogy a tagállamok többsége ellenezte volna ezeket a dolgokat.
<P>
Ahogy 2004-től kezdve számos alkalommal is hangsúlyoztam Önnek, Ön szisztematikusan inkább a nemzeti kormányhoz csatlakozott a Parlament helyett és az iparhoz a fogyasztók helyett. Ha moralizálni akarnék, azt is mondhatnám, hogy inkább az erősekhez csatlakozott, mint az igazakhoz. Joschka Fischer híres, Humboldt Egyetemen tartott beszédében felvetett elképzelését - amely szerint a Bizottság szerepe egyszerűen az, hogy a Tanács titkárságaként működjön - hűen tükrözi az Ön által ma bemutatott munkaprogram, a kül- és belpolitikák prioritásai.
<P>
Ami a külügyek prioritásait illeti, szeretném különösen hangsúlyozni az emberi jogokra irányuló figyelem folyamatos hiányát, amely helytelen. Gondolok itt elsősorban természetesen Kínára. Jellemző a dohai menetrend inkább felületes védelme is annak felismerése nélkül, hogy a pénzügyi válság minden, a menetrend alapjául szolgáló feltételt megváltoztatott. A belpolitikában, ami a bevándorlást illeti, az elmúlt években a Bizottság ismét engedett a tagállamok nyomásának, ezért amikor ma a legális bevándorlásról beszélünk, valójában jogalkotási eszközökre gondolunk, amelyek még mindig nagyon erőtlenek, és ugyanezt el lehet mondani a szociálpolitika kapcsán is.
<P>
Tisztelt soros elnök úr; a bizottság tisztelt elnöke, így biztosan nem tudjuk sikeresen elindítani azt, amit a zöldek már hosszú hónapok óta Zöld New Dealnek hívnak, és ami ma nagyon divatos. A Zöld New Deal valami nagyon speciálisat jelent, és semmiképpen nem azt a közszájon forgó zavaros maszlagot, ami valójában annyi, hogy 'minden marad ugyanúgy, mint régen, csak itt-ott beleviszünk valami zöldet'. Hosszú távú, közös beruházási stratégiáról beszélünk az energiahatékonyság céljainak elérésére, valamint a szén-dioxid-kibocsátás csökkentéséről, a gazdaság környezetvédelmi irányba történő elmozdulásáról, amiben kiemelt szerepet játszana az Európai Beruházási Bank, amelynek következetesnek kellene lenni arra vonatkozó döntéseiben, hogy kit és mit finanszíroz.
<P>
Egységes álláspontra kell helyezkedni, ami a haszontalan mega-infrastruktúrákat, a nukleáris energiát vagy a nem megfelelő projektekhez létrehozott alapokat illeti. A gépjárműipar nem kaphat állami pénzeszközöket és biankó csekkeket, mint most. Ez olyan lenne, mintha továbbra is az ablakon szórnánk ki a pénzt, pedig tudom, hogy már nem akarjuk ezt csinálni.
<SPEAKER ID="275" NAME="Roberto Musacchio">
a GUE/NGL képviselőcsoport nevében. - (IT) Elnök úr, hölgyeim és uraim, néhány napja ugyanebben az ülésteremben Sarkozy elnök úr azt mondta, hogy a jelenlegi válság strukturális jellegű, és hogy magát a kapitalizmust kell újragondolni.
<P>
Természetesen úgy gondolom, hogy nem annyira a kapitalizmus válságától kell megszabadulnunk, hanem inkább a válságban lévő kapitalizmustól magától; azaz el kell kezdenünk gondolkodni egy olyan új jövőről, amely valóban átmenetet jelent egy olyan gazdaságba, amely társadalmi és ökológiai szempontokat egyaránt figyelembe vesz, egy gazdasági demokráciába, amely inkább egyenlőségen és együttműködésen alapul, mint egyenlőtlenségen és háborún.
<P>
Úgy azonban látom, hogy ezen lényegi különbségeken túl a G20-csúcs mérsékelt és nagy csalódást okozó eredményeiben nagyon kevés marad a kapitalizmus újragondolására vonatkozó hangzatos állításokból, és ezért valamennyire Európa is felelős. Igaz, azt felismerték, hogy a laissez-faire dogmáját el lehet torzítani, és ezért lehetséges a nagyméretű állami beavatkozás, sőt az államosítás, de mindez nem változtat azon az alapfilozófián, amely a strukturális válságot okozta.
<P>
Igaz, elmondták, hogy szabályokra van szükség a spekulációk kockázatainak csökkentésére, de nincs terv a beavatkozásra a pénzügyi spekulációk terén - például az ügyletekre kivetendő Tobin-adóval -, és hozzá sem nyúlunk a stabilitási paktumhoz, amely a recesszió idején valószínűleg drámai mértékben rontja kontinensünkön az életet. Azonban a legtöbben nem tesszük fel magunknak azt a kérdést, hogy mi van a válság mélyén, és ezért nem is sikerül azt megfékeznünk.
<P>
Két dologra szeretnék csupán rámutatni: az első a munka szisztematikus elértéktelenedése, amelyet az elmúlt évtizedek laissez-faire politikája követett, és amelynek végeredményképpen az igazságtalanságok és megpróbáltatások mellett a pénzügyi likviditás jelentős része is kialakult. 1929-ben John Maynard Keynes azt javasolta, hogy a fizetésekbe és munkahelyekbe kell befektetni, de ma nem ezt tesszük.
<P>
A második dolog pedig a válság ökológiai és energiával kapcsolatos dimenziója, amely a G20-csúcs határozatlan döntéseinél sokkal világosabb és erőteljesebb döntéseket követel meg, de másrészt persze nagyon nehéz ugyanazoknak megszüntetni a válságot, akik okozták. Világos és teljesen más jeladásra van szükség a baloldalról.
<SPEAKER ID="276" NAME="Hanne Dahl">
az IND/DEM képviselőcsoport nevében. - (DA) Elnök úr, mint ma mások is, én is Keynest szeretném idézni. Talán soha nem volt még helyénvalóbb őt idézni. Angolul idézem:
<P>
'A spekuláció nem árthat, ha buborékként van jelen a vállalkozások erőteljes folyóján. De komollyá válik a helyzet, ha a vállalkozás válik buborékká a spekuláció örvényén. Ha egy ország tőkefejlődése egy kaszinó tevékenységeinek melléktermékévé válik, akkor valószínűleg nem jó úton járunk.'
<P>
A pénzügyi válság megoldását kereső bizottsági javaslat valójában csak köntörfalaz. A GMU struktúrája nem véd meg az általános válságoktól, különösen nem a pénzügyi válságoktól. A négy szabadság és a korlátozó stabilitási paktum nem könnyítik meg a dolgokat; éppen ellenkezőleg. Újra kell gondolnunk a gazdaság és gazdaságpolitika intézményi keretét. Nagyon helyes új pénzügyi struktúra létrehozását javasolni, de a struktúra nincs megfelelően körülírva ahhoz, hogy esélye lehessen az építészeti egyetemen vagy egy közgazdasági tanfolyamon. Ennek bizonyára köze van a válság megértéséhez. Természetesen kezdetben a likviditási válságra koncentráltunk, hogy biztosítsuk a kenőanyaggal való ellátást. Ezen a téren a különböző országok kissé eltérő modellek mellett döntöttek - ahogy az lenni szokott -, de kérdezem én, mire gondol valójában a Bizottság, amikor azt mondja, hogy az EU-nak (idézem a programból):
<P>
'biztosítania kell, hogy a bankszektor újrastrukturálása olyan módon történjen meg, ami biztosítja a szektor számára a jövőben a tisztességes és egészséges versenyt'.
<P>
Ez azt jelenti, hogy tőkeinjekcióra van szükség az állami szektortól? Ezt jelenti ez a mondat? Azt is szeretném megtudni a Bizottságtól, hogy létrehoznak-e új hitelminősítő intézeteket. A régiek közül mindenesetre sok teljesen megbízhatatlannak bizonyult. Mire gondol a Bizottság, amikor a 'strukturális reform menetrendjéről' beszél? Munkaerőpiaci reformokra, 'rugalmas biztonságra' biztonság nélkül? Az a szándékuk, hogy a munkavállalók osztályrésze a munkahellyel kapcsolatos növekvő bizonytalanság legyen? Általában nem világos, hogy a Bizottság szándéka-e, hogy a bérek döntő versenytényezők legyenek. A béreket kizárólag költségként akarják kezelni? A bérek esetén azt is figyelembe kell venni, hogy milyen hatást gyakorolnak a keresletre. Végezetül pedig kollégám, a Környezetvédelmi, Közegészségügyi és Élelmiszer-biztonsági Bizottság első alelnöke, Blokland úr nevében szeretnék feltenni egy környezettel kapcsolatos kérdést: mikor fogja a Bizottság közzétenni a nemzeti kibocsátási határértékeket?
<SPEAKER ID="282" NAME="Jana Bobošíková" AFFILIATION="NI">
- (CS) Hölgyeim és uraim, örülök, hogy a Tanács elnökének, Sarkozy úrnak a kapitalizmus alapjainak módosítására irányuló képtelen ötlete meghiúsult a washingtoni tárgyalásokon. Remélem, hogy az Európai Unió megélheti a racionális gondolkodás visszatérését, amely alapvető értékként és a jólét előfeltételeként tiszteleti a piac szabadságát. Ez válság idején is érvényes. Ezért hiszem, hogy sem az Európai Bizottság, sem a soros elnökséget átvevő Cseh Köztársaság nem fog a saját nagyszerűségéről és tévedhetetlenségéről szőtt illúzió áldozatává válni, és hogy a francia elnökséggel szemben el fognak búcsúzni attól az abszurd és mindenekelőtt kockázatos kísérlettől, a természetes gazdasági ciklus felülírására használják fel az adófizetők pénzét. Örömmel tölt el az is, hogy a G20-csúcs elutasította a protekcionizmust, hiszen köztudott, hogy azok, akik szabadságuk egy részét nagyobb biztonságra cserélik, azok végül a szabadságot és a biztonságot is elveszítik.
<P>
Hölgyeim és uraim, a jelenlegi válságot nem a kapitalizmus okozta, hanem a felelőtlen bankok mohósága, amelyek vonakodnak viselni saját döntéseik kockázatát. Ez éppen olyan fenyegetést jelent a szabadpiac számára, mint a túlzott kormányzati ellenőrzés. Polgáraink nehezen megkeresett pénzét lopjuk el, ha egyszerűen pénzt pumpálunk a bankokba anélkül, hogy közvetlen befolyást biztosítanánk a pénz felhasználására. Szemmel kell tartanunk a bankokat annak biztosítására, hogy ne csak saját mérlegük javítására használják a pénzt, hanem a vállalkozásoknak is adjanak kölcsönöket. A politikai felelősség elvének tagadása, ha lehetővé tesszük a bankok pénzügyi támogatását anélkül, hogy a kormány megszabná, hogyan kell azt elkölteni. Feltételek megszabása nélkül támogatni a bankokat azt jelentené, hogy erkölcstelen módon hajlandóak vagyunk fizetni a pénzintézetek elvtelen ügyletei által okozott veszteségekért úgy, hogy sem az intézeteknek, sem a mindenkori igazgatóknak nem kell vállalniuk a végső felelősséget.
<SPEAKER ID="283" NAME="Jean-Pierre Jouyet">
a Tanács soros elnöke. - (FR) Elnök asszony, nagyon rövid leszek, mert a vita nagyon termékeny volt, de szeretnék öt észrevételt tenni, mielőtt átengedném a terepet Barroso úrnak. Az első az, hogy mindannyian egyetértünk abban, hogy a G20-csúcs történelmi és erősen innovatív jellegű volt. Ez a globális esemény innovatív és történelmi volt, de ilyen volt Európa kezdeményezése is, ahogy a Bizottság elnöke hangsúlyozta, egy olyan Európáé, amely mindig kilép a nemzetközi porondra, amikor közös akarat jön létre, ahogy Joseph Daul hangsúlyozta.
<P>
Másodszor pedig, mindannyian egyetértünk abban, hogy ami történik, akár akarjuk, akár nem, valamiféle törés, és ahogy Watson úr mondta, nem mehet úgy tovább az üzlet, mint azelőtt, hanem sok ötletre van szükség azzal kapcsolatban, hogyan válaszoljunk a válságra.
<P>
A harmadik megjegyzésemet számos felszólaló is megemlítette, köztük Schulz úr, az Európai Parlament Szocialista képviselőcsoportjának elnöke, valamint Frassoni úr is. Ez pedig arra vonatkozik, mennyire fontos, hogy tényleg rugalmasak maradjunk, hogy megőrizzük lendületünket, és bármely fontos jogalkotási intézkedést képesek legyünk gyorsan elfogadni, különösen a pénzügyi szabályozásra vonatkozókat.
<P>
Negyedik észrevételem az, hogy cselekednünk kell annak érdekében, hogy csökkentsük a pénzügyi válság nagy mértékben káros hatását, ami a pénzügyi rendszer és a kis- és középvállalkozások közötti kapcsolatot (amit Crowley úr is említett), valamint a társadalmi szabályozás és a gazdaságélénkítés kapcsolatát illeti (amit Daul úr is említett). Alapvető fontosságú, hogy a cselekvéshez széles látókörre van szükség. Figyelembe kell vennünk a keynesianizmus azon elemeit, amelyeket fel tudunk használni az éghajlatváltozás elleni küzdelemben, ahogy Watson úr, a Liberálisok és Demokraták Szövetsége Európáért képviselőcsoport elnöke javasolta.
<P>
Végezetül pedig, nagyon fontos, hogy a válság minden dimenzióját fontolóra vegyük, amint azt a Bizottság elnöke, számos felszólaló és számos képviselőcsoport elnöke is hangsúlyozta. Ahogy a Bizottság elnöke mondta, egy fejlődési modell forog kockán. És ahogy Martin Schulz rámutatott, át kell gondolni az állami szektor és a magánszektor szerepe között húzódó demarkációs vonalat. Ahogy Ön és mások, köztük Frassoni asszony is hangsúlyozták, hiba lenne kizárólag a pénzügyi világra koncentrálni, és elfeledkezni a leghátrányosabb helyzetben lévőkről, a leggyengébbekről, az éhezőkről, ahogy az elnök úr is említette. Támogatom azt a nézetet, hogy felül kell vizsgálnunk a rendszer alapjait; ha a rendszer alapja a pénzsóvárság, akkor nincs más lehetőség, mint hogy felülvizsgáljuk az alapokat.
<P>
Utolsó pontként elmondanám, hogy látnunk kell, hogy a válság nem indokolhatja a lassulást vagy a bátortalanságot, inkább gyorsan kell válaszolnunk rá, és ambiciózusnak kell maradnunk fejlesztési célkitűzéseinkben, környezeti céljainkban és az éghajlatváltozás ellen folytatott küzdelemben.
<P>
(Taps)
<SPEAKER ID="284" NAME="José Manuel Barroso">
a Bizottság elnöke. - (FR) Elnök úr, mivel úgy döntöttünk, hogy most fogom bemutatni a jövő év teljes munkaprogramját, megjegyzéseim előtt szeretnék válaszolni Schulz úr speciális kérdésére. A Bizottság ma két jelentésre - a Rasmussen- és a Lehne-jelentésre - adott választ fogadott el, és láthatják, hogy szándékunkban áll a különböző elemeket figyelemmel követni, és hogy már el is kezdtük ezt a folyamatot. A válasz nagyon sokrétű, és más javaslatokat is be fogunk mutatni, illetve ezek közül néhányat már be is mutattunk. Amikor az Európai Tanács tavaszi üléséről beszéltem, hivatkoztam azon magas szintű munkacsoport megállapításaira, amelyet Jacques de Larosière elnökségével hoztam létre. Ami a javaslatokat illeti, McCreevy úr, ezen ügyek biztosa, azt mondja, hogy a fedezeti alapokkal és különösen a magántőkével kapcsolatosakat - talán Ön is éppen ezekre gondolt - nemsokára be lehet mutatni; elvben a decemberi bemutatásra készen lesznek.
<P>
Áttérve a Bizottság 2009-es munkaprogramjára, ahogy mondtam, az kibogozhatatlan módon össze van fonódva egy sajátos politikai kontextussal. Azt kell mondanom Önöknek, hogy a pénzügyi vihar még nem ült el, még mindig tombol, és hogy egy komoly gazdasági lassulás előtt állunk. Ezért nem szabad időt vesztegetnünk arra, hogy tovább folytassuk azokat az erőfeszítéseket, amelyeket már elkezdtünk a globalizációs folyamathoz és a modernizációhoz való igazodás érdekében. Nem arról van szó, hogy csak most jöttünk rá, hogy választ kell adnunk a globalizációra. Hangsúlyoznom kell, hogy a Bizottságon belül, amelynek megtisztelő módon az elnöke lehetek, már évek óta beszélünk az új korszakról. Ez speciálisan Európa számára azt jelenti, hogy meg kell védenünk értékeinket és érdekeinket a globalizációs folyamat kontextusában. Pontosan ezért ambiciózus javaslatokat kell bemutatnunk. A jelenlegi válság azonban nem terelheti el a figyelmünket munkaprogramunk egyéb prioritásaitól, amelyek valójában szintén a globalizáció kihívásaira adott prioritási válaszok. Gondolok itt különösen az éghajlatváltozás elleni küzdelemre, valamint a fenntartható fejlődésre. Ezek a 2009-es prioritások, ami különleges fontosságot feltételez, lévén a Koppenhágai Konferencia éve.
<P>
Melegen üdvözlöm azt a hatalmas munkát, amelyet az Európai Parlament végzett el az éghajlat- és energiacsomag kapcsán. Kivételes körülményekkel nézünk szembe, és büszkén látom az európai intézmények reakcióját, amelyek felnőttek a kihíváshoz. Szilárdan hiszem, hogy ha együttműködünk, decemberre elérjük közös célunkat, a politikai megállapodást. Hogy teljesen őszinte legyek, meg vagyok győződve róla, hogy ez a megállapodás katalizátorként fog szolgálni egy olyan európai stratégiához, amely elősegíti egy ambiciózus megállapodás létrejöttét Koppenhágában.
<P>
Nem akarom eltúlozni, hogy mi forog kockán, de mindannyiunknak tisztában kell lenni azzal, hogy Európa a saját hitelességét viszi vásárra ebben a vitában, amelynek ez a fő hajtóereje. Európa indította el a globális vitát az éghajlatváltozás elleni küzdelemről. Európa figyelmeztette az USA kormányát arra, hogy többet kell tenni. Ugyanerre figyelmeztettük az oroszokat, a kínaiakat és az indiaiakat mondva, hogy nem szabad éppen akkor feladnunk, amikor kilátásban van az új amerikai kormánnyal való jobb együttműködés lehetősége. Ne adjuk semmi jelét annak, hogy meg akarjuk nyirbálni ambícióinkat. Szerintem ez komolyan aláaknázná hitelességünket.
<P>
Nincs jogunk elszalasztani a holnapi kitűnő alkalmat. A gazdasági válságra adott válaszunknak ezért demonstrálnia kell, hogy az éghajlatváltozás elleni küzdelem programjai is részei lehetnek a gazdasági válasz stratégiájának. Nem szeretném, ha túl nagy távolság alakulna ki azok között, akik a gazdaság vagy az ipar mellett állnak ki, és azok között, akik a fenntartható gazdaság programját támogatják. A kettőnek valójában együtt kell járnia, és üdvözlöm, amit néhány felszólaló mondott erről.
<P>
További prioritás a népek Európája. 2009-ben a Bizottság kiemelten fog foglalkozni az európai térség szabadságának, biztonságának és igazságosságának előmozdításával, példának okáért a közös bevándorlás-politika létrehozásával és az Európai Unió átfogó politikáiba, úgymint a növekedési, versenyképességi és társadalmi befogadási politikákba való integrálásával, valamint az európai bevándorlási hálózat létrehozásával és a közös európai menekültügyi rendszer végleges formába öntésével 2010-re, ezenkívül az európai fogyasztóvédelmi előírásoknak való megfelelőség előmozdításával, valamint a polgári jog és a büntetőjog bizonyos eszközei (pl. határozatok és örökösödési ügyek) közös elismerésének kialakításával, végül pedig a bűnözés új formái, úgymint a gyermekbántalmazás és az informatikai támadások elleni küzdelemmel.
<P>
További prioritás 2009-re - természetesen nagyon röviden beszélek az egyes témákról az időtényező miatt - Európa szerepe a világban. Itt is várnak persze ránk kihívások, úgymint a bővítési folyamat és a szomszédságpolitika megerősítése, valamint a fejlődő országokkal, főleg az afrikai országokkal, szorosabb kapcsolatok kiépítése. Ez kategorikus imperatívusz, és emlékeztetnem kell Önöket arra, hogy jóvá kell hagynunk a Bizottságnak a fejlődő országok mezőgazdasági támogatásáról szóló javaslatát. Ez hitelesség kérdése. Még egyszer nem korlátozhatjuk a fontos csúcstalálkozókon tevékenységünket arra, hogy a pénzügyekről vitázunk. Meg kell mutatnunk, hogy nemcsak a nagy feltörekvő gazdaságokkal folytatunk párbeszédet, hanem a fejlődő országokkal, különösen az afrikai országokkal is foglalkozunk.
<P>
Az ezekkel az országokkal való kapcsolatunk is fontos tényező számos globális kérdésben hozandó döntésben. Ne felejtsük el, hogy vannak olyan fontos üléseink, például jövőre a Koppenhágai Konferencia, amelyek lehetővé teszik, hogy hatékonyabban tárgyaljunk velük olyan közös ügyekről, mint az energiabiztonság, az éghajlatváltozás elleni küzdelem és a migráció, valamint a dohai fejlesztési menetrend végrehajtása és kétoldalú kereskedelmi tárgyalások folytatása.
<P>
A washingtoni csúcson egyértelműen kiderült, hogy sürgősen szükség van egy globális kereskedelmi megállapodásra. A dohai menetrend amellett, hogy kereskedelmi menetrend, egyben fejlesztési menetrend is. Hiszem, hogy most közelebb vagyunk a helyes úthoz, mivel a dohai menetrend igazi alternatívája nem a status quo, hanem a jelenlegi pénzügyi válság miatt inkább az a lehetőség, hogy a világ különböző részének országai magukba fognak fordulni, és hátrafelé fognak lépni a vámok terén, valamint egyoldalú intézkedéseket fognak bevezetni gazdaságuk bizonyos ágazatainak védelmére. Ebben az esetben nagyméretű gazdasági nacionalizmus alakulna ki, visszatérnénk a protekcionizmushoz, ami káros lenne a globális gazdaság számára, és sajnos az európai gazdaság számára is. Mint tudjuk, Európa vezető hatalom a kereskedelemben.
<P>
A múlt heti csúcs azt a célkitűzést is megerősítette számomra, hogy kölcsönös érdekeken alapuló kapcsolatokat kell ápolni Oroszországgal. Ezek a kapcsolatok néha nehéznek fognak bizonyulni. Vannak kérdések, amelyekben különböző az álláspontunk, de őszintén hiszem, hogy a múlt heti nizzai csúcs megmutatta, hogy jobb Oroszországgal kapcsolatokat építeni, mint megpróbálni elszigetelni. A globális színtéren Oroszország is jelentős partnernek számít.
<P>
Végül pedig, az a nagyfokú nyomás, amelynek a világ ki van téve 2008-ban, megmutatta, hogy milyen fontos, hogy közös elképzeléseink legyenek az Egyesült Államokkal. Most remek lehetőség nyílik meg előttünk az Egyesült Államok új kormányának köszönhetően. Az elnökjelölt választási kampánya során nagyon világos kijelentéseket tett olyan kérdésekben, mint az éghajlatváltozás elleni küzdelem és egy fokozottabban többoldalú megközelítés alkalmazása. Ragadjuk meg ezt a lehetőséget, és mutassunk be elképzeléseket a globalizáció kihívásainak kezelésére. Nagyon jelentős közös kihívásokkal nézünk szembe, és én hiszek abban, hogy Európa és az Egyesült Államok aktívabb együttműködése jobb hellyé teheti a világot.
<P>
Hölgyeim és uraim, 2008-ban Európa tanúbizonyságot tett egységességéről azzal, hogy összehangoltan lépett fel a komoly válsághelyzetekben. Grúzia és a pénzügyi válság hatékonyabbá tették az Európai Uniót. Ha meg akarunk felelni a 2009-es kihívásoknak, akkor az egyetlen lehetséges út a közös megközelítés útja.
<P>
Néhány hónap múlva 375 millió választópolgárt hívunk a szavazófülkékbe, hogy gyakorolják nagyszerű demokratikus jogukat, az új Európai Parlament megválasztását. Kovácsoljunk hasznot az utóbbi időszak válságainak tapasztalataiból! A válságok felnyitották az emberek szemét az európai dimenzió - mint a gazdasági, társadalmi és környezeti jólétüket biztosító, valamint az érdekeiket megvédő és értékeiket megerősítő eszköz - előnyeire és hatékonyságára. Hiszem, hogy ma, a válság kellős közepén, egyértelmű lehetőségek nyílnak meg előttünk. Például a néhány hónappal ezelőttihez képest sokkal kedvezőbbek a feltételek a közös valuta, az euró jelentőségének felismeréséhez. Tehát ragadjuk meg ezt a lehetőséget! Hiszem, hogy fontos, legalábbis azok számára, akik hisznek az európai projektben - és szerintem ők vannak többségben -, hogy optimistábbak legyünk az európai üzenet közvetítésében, és ne hagyjuk, hogy úrrá legyen rajtunk a cinizmus és a tehetetlenség.
<P>
Ezért hiszem, intézményeinknek együtt kell működniük. Tudom, hogy vannak olyan időszakok, amikor például a Bizottság könnyebben tehetne szert népszerűségre bizonyos körökben azzal, hogy olyan javaslatokat terjeszt elő, amelyeket a tagállamok minden bizonnyal azonnal elutasítanának. De én nem így szemlélem a dolgokat. Természetesen az ambiciózus perspektívák mellett vagyok, de ezeknek realisztikusnak is kell lenniük, hiszen más intézményekkel és a tagállamokkal kell együttműködnünk, és ezek mind demokratikus államok, máskülönben nem is lehetnének az Európai Unió tagjai.
<P>
A Bizottság továbbra is teszi a maga dolgát, hajtóerőként és kezdeményezőként működik, de eközben nem fog a tagállamok és a Parlament ellen cselekedni, sokkal inkább az Európai Parlamenttel és a tagállamokkal működik együtt. Hiszem, hogy egyre inkább szükséges ezt az attitűdöt alkalmazni. Bármely más megközelítés populizmus lenne. Puszta szenzációhajhászásból előterjeszteni javaslatokat - ez is a populizmus egyik formája. A populizmus másik formája, amikor olyan javaslatokat terjesztenek elő az európai gondolat ürügyén, amelyekről tudják, hogy semmi esély arra, hogy jóváhagyásra kerüljenek. Az Európai Bizottság feladata természetesen az, hogy hajtóerőként működjön, és ugyanakkor konszenzusra törekedjék más intézményekkel. Európa így lesz képes arra, hogy továbbra is a cselekvések centrumában maradjon, ahol sikerült helyet szereznie magának. Európa számára az intézményközi együttműködés tette lehetővé, hogy kulcsszerepet játsszon a nemzetközi programok létrehozásában.
<P>
Európa számára nagyon fontos politikai pillanathoz, talán fordulóponthoz érkeztünk. Európa nagy várakozásokkal tekint a jövőbe. Az Európai Unió akkor tud a leginkább megfelelni ezeknek a várakozásoknak, ha továbbra is közös kezdeményezésekkel és tervekkel áll elő, és az Európai Bizottság 2009-ben pontosan ebben a szellemben fog működni.
<P>
(Taps)
<SPEAKER ID="285" NAME="Hartmut Nassauer" AFFILIATION="PPE-DE">
(DE) Elnök asszony, hölgyeim és uraim, három fő válsághelyzettel nézünk szembe, amelyekkel kapcsolatban lépéseket kell tennünk. Az első a pénzügyi válság - melyről már sok szó esett -, amely most egyre fokozódó mértékben a reálgazdaságra is átterjed. Másodszor ne feledkezzünk el az Európai Uniót alapját képező szerződésekkel kapcsolatos válságról, amelyet jól tükröz a Lisszaboni Szerződés sorsa. Harmadszor pedig válságban van az EU elfogadása az állampolgárok körében, amivel véleményem szerint a választások előtt fontos foglalkozni.
<P>
Elnök úr, Ön bemutatta a Parlament és a Bizottság megbízatása hátralévő részének munkaprogramját, és szeretném elmondani, hogy az Európai Néppárt (Kereszténydemokraták) és az Európai Demokraták képviselőcsoportja örömmel fogja követni ezen program fő elveit. Támogatni fogjuk Önöket. Bizonyos területeken azonban máshová helyeznénk a hangsúlyokat, amelyeket az elvárásokkal összhangban kell kialakítani. Ezek az elvárások hivatali idejének utolsó néhány hónapjára vonatkoznak, illetve talán azon túl is.
<P>
A PPE-DE képviselőcsoport szeretné, ha saját megközelítéseit visszatükröződni látná a Bizottság fellépéseiben. Tudatában vagyunk annak, hogy a többi képviselőcsoport is ugyanezt kéri, és ezt jogosan is teszik. Meg fogunk bízni a Bizottság politikai képességeiben, hogy képes lesz reagálni a helyzetre. Helyesnek tartjuk, hogy a Bizottság legfőbb prioritásai a foglalkoztatás és a növekedés. A válaszadás egyre inkább összekapcsolódik azzal a kérdéssel, hogyan reagáljunk a pénzügyi válságra. Támogatjuk a pénzügyi piacok szabályozásával és átláthatóságával kapcsolatban javasolt intézkedéseket. Nagyon különleges javaslatokra van szükség a pénzügyi piacok szabályozásának mielőbbi újjászervezésére.
<P>
A globális pénzügyi csúcs cselekvési tervének megvalósítása természetesen elsősorban a nemzetállamok felelőssége. Tekintettel azonban a globálisan összekapcsolt piacokra, szükség van a szoros együttműködésre a szabályozó intézkedésekkel kapcsolatban - már csak azért is, hogy megelőzzünk a különböző szabványok alkalmazását. Ez a Bizottság koordinációs tevékenységének széles és fontos területét jelenti.
<P>
A szabályozás - ezt nem szabad elfelejtenünk - nem öncél, hanem egy rendkívüli válság idején eszköz bizonyos célok elérésére. Ezt a tényt soha nem szabad figyelmen kívül hagynunk.
<P>
Említette az éghajlatváltozással és az energiával kapcsolatos csomagot, amely a tervek szerint decemberben kerül jóváhagyásra. Biztos vagyok benne, hogy ezzel a célkitűzéssel kapcsolatban erős a konszenzus a Parlamenten belül. A PPE-DE képviselőcsoport - és ezt szeretném teljesen világossá tenni - is azt akarja, hogy a probléma megoldása még a parlamenti ciklus vége előtt realizálódjon. Ez egy stratégiai cél. Túl sokat kívánnak azonban a Parlamenttől. A jelenlegi helyzet alapján feltételezhetjük, hogy csak a decemberi csúcs után jut el hozzánk a több száz oldalas és csak egy nyelven rendelkezésre álló csomag, és azt várják tőlünk, hogy mondjunk rá igent vagy nemet.
<P>
Tiszteletben tartjuk és osztjuk is a célkitűzést, de ez a Parlament és a képviselők jogainak jelentős megsértése, és talán képesek leszünk ennél a nem megfelelő lehetőségnél valami okosabbat kitalálni.
<SPEAKER ID="286" NAME="Hannes Swoboda" AFFILIATION="PSE">
(DE) Elnök asszony, bizottsági elnök úr, felszólalása végén azt mondta, hogy egyértelmű jelzést kell küldenünk a választópolgároknak. Ezzel teljesen egyetértek.
<P>
Ha azonban megnézem a programot, akkor gyakran úgy tűnik, hogy arról szól, hogy 'csináljuk továbbra is úgy, mint eddig'. Bizonyos területeken ez helyes lehet, de más - mindenekelőtt a mai vita tárgyát képező - területen nem lehet helyes. Azt az üzenetet kell küldenünk, hogy tanultunk a válságból, és hogy másképpen fogunk cselekedni, mint a múltban. Ha hozzátesszük azt a mondatot, hogy 'Európa számára hasznosak a nyitott társadalmak és a szabadpiac, de mindkettőnek kell, hogy legyenek szabályai', akkor ez igaz, de talán nem elég világos. Olyan szabályokra van szükség, hogy Európa számára hasznosak lehessenek a nyitott társadalmak és a szabadpiac. Ezt teljesen világossá kell tenni, és a Bizottság nem mindig követte ezt az elvet.
<P>
Írásában - ha szabad így neveznem - 'váratlan bizalmi válságról' beszél. Poul Nyrup Rasmussen úr már rég rámutatott, hogy mi történhet. Schultz úr is régóta beszél erről. A bizalmi válság tehát nem volt olyan váratlan. De a Bizottságban néhányan úgy gondolták, hogy nem kell szabályoznunk semmit, hogy minden jóra fog fordulni, hogy a piac szabályoz majd mindent. Azonban nem ez történt, ezért változásra van szükség.
<P>
(Taps)
<P>
Most pedig áttérnék a második pontra. Van egy terület, amely még mindig nem szerepel ebben a programban, holott nagyon fontos az európai polgárok számára. Ez pedig nem más, mint a közszolgáltatások és közületi szolgáltatások. Azért említem ezt, mivel néhány országban válság alakult ki a postai szolgáltatások terén. Ez nem egyedül Európa vagy a Bizottság hibája. Azonban a válság annak a felfogásnak tulajdonítható, hogy minden ágazatban a piacnak kell szabályoznia, és hogy a piacnak minden szempontból nyitottnak kell lennie - ez bizonyos postai szolgáltatókat arra ösztönzött, hogy inkább más területen magasabb profitra törekedjenek, mint hogy szolgáltatásokat nyújtsanak a fogyasztóknak, a köznek.
<P>
Ez nem a helyes irány. Legalább a program végén szerettem volna látni egy arra vonatkozó egyértelmű állítást, hogy fel fognak lépni ezen közszolgáltatások érdekében, és meg fogják mondani, hogyan kellene regionális és helyi szinten kezelni ezeket, és hogy mégsem mindent a piac szabályoz.
<P>
Végül pedig csatlakozni szeretnék az Ön egyik megjegyzéséhez: új kormányzat van hatalmon az USA-ban. Szeretném arra kérni az elnök urat, a biztos asszonyt és mindenki mást, hogy használjuk ki ezt az időt és a következő néhány hetet az új kormányzattal való együttműködésre annak érdekében, hogy valódi partnerséget hozzunk létre az európai és a globális szociális piacgazdaság számára. Használjuk ki az új amerikai elnök jelentette lehetőségeket!
<P>
(Taps)
<SPEAKER ID="287" NAME="Diana Wallis" AFFILIATION="ALDE">
Elnök asszony, ami a pénzügyi világválságot és a Bizottság jogalkotási munkaprogramját illeti, bizonyos értelemben az utóbbi kellene, hogy a válaszunk legyen az előbbire. Nos, néhányan bizonyára azt mondják, hogy nem egy válság van, hanem több is: természetesen pénzügyi, de ugyanakkor környezeti is az éghajlatváltozás miatt, Európával kapcsolatos bizalmi válság az ír szavazás után, valamint biztonsági válság a grúzai események után. De anélkül, hogy bármilyen módon is lekicsinyelném azt, amivel szembe kell néznünk, a 'válságot' talán értelmezhetnénk inkább 'kihívásokként' - kihívásokként Európa számára, hogy nőjön fel a feladathoz, és töltse be szerepét.
<P>
Európa minden bizonnyal a bolygó legjobban felszerelt régiója, intézményeink valóban képesek kezelni ezeket az ügyeket és kihívásokat, amelyek átlépik az államhatárokat, és amelyeket az egyes tagállamok nem tudnak szabályozni. Mindenekelőtt arra kell képesnek lennünk, hogy közös választ adjunk, erős és kollektív választ, hogy bizalmat keltsünk azokban, akiket képviselünk: az európai polgárokban.
<P>
Hadd mondjak egy példát! Azt hiszem, hogy a pénzügyi válság kapcsán a Parlament joggal állíthatja, hogy ott volt az események élvonalában. Az Equitable Life összeomlásával foglalkozó vizsgálóbizottság munkája során előzetest kaptunk a válságból. Ez volt az első figyelmeztető jel, ami előre vetítette a közelgő pénzügyi válságot. A tavaly júniusi vizsgálat alapján a Parlament számos ajánlást tett a pénzügyi szabályozásról, a szabályozók között igazgatási együttműködésről, a rendezéshez és kompenzációhoz való hozzáférésről - vagyis röviden: a pénzügyi ágazat minden olyan kérdéséről, amelyekben polgárainknak jelenleg a leginkább a biztonság újbóli megteremtésére van szükségük.
<P>
Ezek az ajánlások érdemesek lennének a Bizottság és főleg a tagállamok, illetve a brit kormány figyelmére, amely még nem válaszolt rájuk teljes mértékben, és még nem kompenzálta az Equitable Life áldozatait, holott az izlandi bankok ellen erőteljesen fellép.
<P>
A pénzügyi és egyéb kihívások, amelyekkel szembenézünk, megkövetelik tőlünk, hogy együtt és szolidárisan cselekedjünk, ne pedig a nemzeti protekcionizmust szem előtt tartva, hiszen az egész kontinensnek kell épen kikerülnie ebből a helyzetből. képviselőcsoportunk, az ALDE képviselőcsoport pozitív és progresszív módon szándékozik reagálni a munkaprogramra. Számos képviselőtársam fogja részletezni az egyes kérdéseket; mindenekelőtt egy nyitott, zöld, vállalkozói és biztonságos Európát fogunk az előtérbe helyezni.
<SPEAKER ID="288" NAME="Ryszard Czarnecki" AFFILIATION="UEN">
(PL) Elnök asszony, elnök úr, a pénzügyi válság és jelenleg a gazdasági válság is egész Európát érinteni fogja, így közösen kell felelősséget vállalnunk, és közösen kell döntéseket hoznunk. Mivel a válság minden tagállamot érinteni fog, és mindegyiknek meg kell próbálnia leküzdeni és lelassítani a válságot, valamint enyhíteni annak következményeit, ezért a tagállamoknak közösen kell dönteniük az együttes fellépésről.
<P>
A jelenleg uralkodó helyzet, amelyben az EU két részre oszlik, az 'A' Európára - ide tartoznak az euroövezet országai és Nagy-Britannia - és a 'B' Európára - az új tagállamok, valamint Svédország és Dánia tartoznak ide - az EU megosztottságát jelzi, és ez most, a válság idején, még jellemzőbb. Ez az egyik olyan alapelv tagadását jelenti, amelyen az Európai Közösség működése ez idáig nyugodott: a szolidaritás elvének tagadását. Barroso úr, ez nem a megfelelő út.
<P>
A Bizottság 13 nappal ezelőtt előterjesztett cselekvési terve összekeveri az alapvető kérdéseket a jelentéktelenekkel, illetve olyanokkal, amelyek valaha talán fontosak voltak, de a gazdasági válság hatására vesztettek jelentőségükből. Jelenleg a gazdasági növekedés és a munkanélküliség fokozódó veszélye százszor fontosabbak, mint az éghajlatváltozással kapcsolatos kérdések. Örülök, hogy az Európai Bizottság prioritásként említi az Európai Unió további bővítését, vagyis a balkáni államok felvételét. Az igazi feladat ezzel kapcsolatban Európa ezen feszültséggel teli régiójának stabilizálása, mivel a Balkán stabilizálása alacsonyabb költségeket fog jelenteni az európai adófizetőknek: tagállamaink polgárainak.
<SPEAKER ID="289" NAME="Hélène Flautre" AFFILIATION="Verts/ALE">
- (FR) Elnök asszony, ahogy Barroso úr helyesen mondta, valóban az Európai Bizottság feladata, hogy az állampolgárok és fogyasztók számára átláthatóságot, jobb tájékoztatást és védelmet biztosítson.
<P>
Van azonban egy terület, Barroso úr, amelyen a Bizottság ezekből a szempontokból nagymértékben eredménytelen volt, ez a terület pedig a géntechnológiával módosított szervezetek (GMO) engedélyezési eljárásai. Ezek az eljárások minden oldalról kritikát váltottak ki. Ezeket az eljárásokat a Környezetvédelmi Miniszterek Tanácsának következő, november 4-én és 5-én megrendezésre kerülő ülésén kellene felülvizsgálni. 44 európai régió nyilvánította magát GMO-mentesnek. Hat tagállam hívta segítségül a Monsanto kukorica esetén a védzáradékot. Barroso úr, mit is csinálnak valójában? Hiszen az európaiak nagy többségének ellenállásába ütköznek. Önök gyorsítják az értékesítési engedélyezéseket. Jóváhagyásokat osztogatnak engedékenyen követve az Európai Élelmiszerbiztonsági Hatóság tanácsát, amely maga is a biológiai tervezéssel foglalkozó cégek által folytatott toxicitási tanulmányokra alapozza véleményét.
<P>
Az európai eljárások jelenlegi formájukban olyan szűrők, amelyeken szabadon átmehetnek a mezőgazdasági ipar kereskedelmi érdekei. Az emberek tudni akarnak a géntechnológiával módosított szervezetek toxikus hatásairól, és erről informálni is kell őket. Barroso úr, Ön tudja, mennyire mérgezőek ezek a szervezetek? Tudja? Milyen hatásokat gyakorol a géntechnológiával módosított szervezetek toxicitása a közegészségre és a környezetre? Miért nincs olyan előírás, hogy közzé kell tenni azokat az alapadatokat, amelyeken a tanulmányok eredményei nyugszanak? Miért nincs kötelező vizsgálat három hónap elteltével? Miért elégszünk meg olyan vizsgálatokkal, amelyeket maguk a cégek végeztek el?
<P>
A közvéleménynek joga van az átláthatósághoz, a tájékoztatáshoz és a vitához. Ezek kell, hogy a Bizottság célkitűzései legyenek, ha géntechnológiával módosított szervezetek engedélyezéséről van szó. Barroso úr, az alapadatok közzétételét akarjuk. Eltérő nézeteket képviselő tanulmányokat is látni akarunk, nyilvános vitát és hosszútávú tesztelést szeretnénk. Tudni akarjuk, milyen hatást gyakorolnak a géntechnológiával módosított szervezetek az egészségre.
<P>
Barroso úr, az Ön kezdeményezése - hogy a 27 tagállam hozzon létre egy közvetítőkből álló csoportot, amely megkerüli az elnökség ad hoc csoportját és az Önök saját, a témában kompetens biztosait - zavart és bizonytalanságot teremt egy olyan területen, amelyen pedig éppen az Önök felelőssége lenne az eljárások tisztaságának és megbízhatóságának garantálása.
<P>
Barroso úr, Ön azt akarja, hogy a közvélemény bizalommal legyen Európa iránt, vagy nem? Akkor bizonyítsa be!
<SPEAKER ID="290" NAME="Sylvia-Yvonne Kaufmann" AFFILIATION="GUE/NGL">
(DE) Elnök asszony, a G20-as csúcs eredménye a legkisebb közös nevezőre való csökkentés. A szabályozásnak és az átláthatóságnak kellene megelőznie egy újabb pénzügyi válságot. A végrehajtandó egyedi intézkedésekről azonban még nincs döntés. A Nemzetközi Valutaalap (IMF), amely világszerte szegénységbe és kétségbeesésbe kergette az embereket neoliberális strukturális alkalmazkodási politikája következményeképpen, most a globális pénzügyi piac felügyelőjévé akar válni. Még csak kísérlet sem történik a globális újraelosztás rendszerének felszámolására, pedig elsődlegesen ez felelős a válságért. Paradox, hogy mostanáig 2,5 billió eurót - elképzelhetetlenül magas összeg - kellett felhasználni világszerte a bankok megmentésére. Egyetlen humanitárius katasztrófa esetén sem került sor ilyen összehangolt fellépésre. Ennyi pénzből megoldhattuk volna a világ legszegényebb részének problémáit, és megóvhattuk volna az éghajlatot.
<P>
Mi következik mindebből? A szabad piacgazdaságot szociális világgazdasági rendnek kell felváltania, és az ENSZ-nek ebben vezető szerepet kell vállalnia. Egy új pénzügyi világrendnek kell támogatnia a szociális jóléti politikákat, meg kell állítania az elszegényedés folyamatát, és előrelépést kell biztosítania az ökológiailag fenntartható gazdasági tevékenységek terén. Az Európai Unió döntő szerepet játszhat ezen új rend kialakításában, feltéve ha bizonyítja, hogy a pénzügyi válság következtében kialakuló recessziót sikeresen le tudja küzdeni egységes európai fellépéssel. Azonban ez csak akkor működhet, ha az EU előbb a saját háza táján tesz rendet.
<P>
Barroso úr, a Bizottság elnöke azt mondta, hogy 'a különleges körülmények különleges intézkedéseket kívánnak meg'. Ez igaz, de akkor legyen hozzá bátorsága! Legyen bátorsága ahhoz, hogy a gyakorlatilag teljesen elavult Stabilitási Paktumot egy olyan gazdasági és társadalmi paktummal helyettesítse, amely minden tagállamot kötelez, hogy gazdaságpolitikáját és fiskális politikáját összehangolja a többi tagállammal! És legyen végre a Bizottságnak bátorsága színt vallani, és 'ha' és 'de' nélkül tegye a társadalmi igazságosságot a legfontosabb európai napirendi ponttá! A társadalmi aspektusok már megint nem kapnak kellő hangsúlyt a jogalkotási és munkaprogramban. A társadalmi nyomásról csak homályosan esik szó, mint olyasvalamiről, amire reagálni kell a gazdasági szükséghelyzet idején. Miért nem nevezik nevükön a súlyos társadalmi problémákat? Miért nem mondják ki világosan, hogy elfogadhatatlan, hogy a szegények és gazdagok közötti szakadék egyre nagyobb? Miért nem mondják ki világosan, hogy elfogadhatatlan, hogy a nyereségeket mindig privatizálják, de a veszteségeket mindig az állam viseli? Azon tűnődöm, hogy a munkanélküliség, a szegénység és egyenlőtlenség okozta drasztikus helyzettel szembesülve a Bizottság mikor fogja végre megérteni, hogy nem mehetünk továbbra is ugyanazon az úton, mint ahogy a munkaprogram sugallja. A neoliberalizmus egész egyszerűen romba döntötte a gazdaságot, és Európában legfőbb ideje a változásoknak.
<SPEAKER ID="291" NAME="Paul Marie Coûteaux" AFFILIATION="IND/DEM">
- (FR) Elnök asszony, megütközve tapasztalom - és szerintem nem én vagyok az egyetlen - az ellentmondást a jelenkor legvitathatatlanabb evidenciája és a Parlamentben - különösen a Tanács és a Bizottság képviselői, de megingathatatlan Európa-párti kollégáim részéről is - elhangzottak között. Látva ezt az ellentmondást Bizánc jut eszembe, a bizánci hatalom képviselőinek balzsamos és önelégült megnyilatkozásai egy olyan korszak idején, amikor egész világuk kezdett feledésbe merülni.
<P>
Amit ma átélünk, az nem pusztán válság - ez mindenképpen nevetségesen inadekvát kifejezés a recesszióra -, hanem a 20. századra óriási hatást gyakorló globalizációs folyamat alapjainak összeomlása. Szerintem nem hitelválság van. Hitválság van; az Önök politikai hitvallása került válságba, és azt a kérdést szeretném feltenni, hogy van-e Önökben elég bátorság, hogy felismerjék a helyzet valódi súlyát. Nincs idő arra, hogy felsoroljam ennek a hitvallásnak az összes tételét, de a hitelek liberalizációja és a túlzásba vitt kölcsönök nyilvánvalóan a láthatatlan kézbe és talán a feltétlen fejlődésbe vetett vakhit következményei.
<P>
Teljesen egyértelmű, hogy a válasz a hitelek kormányzati ellenőrzése. Ugyanezen okból a szabadkereskedelem - illetve terjedésének sürgetése - nem megoldás. Éppen ellenkezőleg, a megoldás az, hogy visszatérünk határaink védelméhez, ahogy azzal nemzeteink tisztában is vannak. A politikai hatalmat nem bitorolhatják el szuperszervezetek, mint ezek az itteniek is, és ebből a szempontból el kell gondolkodnunk a Lisszaboni Szerződés kudarcán. Amire szükség van, az a valódi joghatóságokhoz, azaz a szuverén államokhoz való visszatérés.
<SPEAKER ID="292" NAME="Luca Romagnoli" AFFILIATION="NI">
(IT) Elnök asszony, hölgyeim és uraim, a pénzügyi válság és a gazdasági lassulás azt mutatja, hogy a tagállamoknak és az Európai Uniónak központi szerepet kell vállalnia a társadalmi-gazdasági jólét biztosításában, de azt is hangsúlyozni kell, hogy a politikának vissza kell vennie a teljes felügyeletet a gazdaság felett, és minden lehetséges módon küzdenie kell a virtuális pénzügyek ellen, amelyek még mindig emberek millióinak sorsát irányítják.
<P>
Hogy csökkentsük a globális lassulásnak Európa gazdaságára gyakorolt hatásait a foglalkoztatás és a gazdasági tevékenység terén, az európai szociális modellre épülő megközelítést kell támogatnunk. 2009-ben a prioritás a következő kell, hogy legyen: foglalkoztatás és szociális védelem a növekedés érdekében. Végre gyakorlati lépésekre kerül sor az európai pénzügyi rendszer szabályainak megreformálása érdekében, miután a bankrendszernek és a pénzügyi rendszernek lehetővé tették, hogy kifossza és megszorongassa a közjavakat és a magánszemélyeket.
<P>
A Bizottság stratégiája a munkahelyüket elveszítők támogatására nekem túl kevésnek és túl késeinek tűnik, akárcsak a kis-és középvállalkozók és a kutatási beruházások támogatása. És ami a legfontosabb, azt látom, hogy a kohéziós programok felgyorsítása és végrehajtása eltereli a figyelmet más szükségletekről. Mielőtt még azzal foglalkoznánk, hogy bizalmat teremtsünk a piacokon, először a kormányoknak és a bizottságoknak kell helyreállítaniuk a polgárok bizalmát abban, hogy vezetőik függetlenek az off-shore pénzügyek befolyásaitól.
<SPEAKER ID="293" NAME="José Manuel García-Margallo y Marfil" AFFILIATION="PPE-DE">
(ES) Elnök asszony, nem igazán a pénzügyi válság diagnózisáról fogok beszélni. Abban mindannyian egyetértünk, hogy az egész likviditási válságként indult, aztán szolvencia-válsággá, majd végül bizalmi válsággá alakult, ami hitelhiányt eredményezett, amely most már a reálgazdaságot is negatívan befolyásolja.
<P>
Annak ellenére, ami itt elhangzott, a válságra adott válasz nem egységes európai válasz volt. Még a legjobb esetben is csak azt mondhatjuk, hogy összehangolt válasz volt. Persze lehet azt mondani, hogy a jelenlegi helyzetben nem lehet többet tenni. Én azonban hiszem, hogy igenis lehet többet is tenni.
<P>
Ami a pénzügyi forrásokat, a likviditást és szolvenciát illeti, döbbenetes, hogy három intézmény segíti a piacokat, és egyidejűleg mindhárom kölcsönöket ad: az Európai Központi Bank, az Európai Beruházási Bank és maga a Bizottság. Ők hárman versengenek egymással mások kárára.
<P>
Ami a reálgazdaság válságának leküzdését illeti, a washingtoni csúcson költségvetési intézkedéseket jelentettek be, de nem derült ki, hogy mik is ezek pontosan. Bizonyos országok az adócsökkentés mellett fognak dönteni, míg mások a legtisztább keynesianizmus szellemében a közberuházások mellett. Jó lenne, ha tudnánk, hogy amennyiben az cselekvések nincsenek összehangolva, melyek lesznek hasznosak és melyek nem. A Stabilitási és Növekedési Paktummal kapcsolatos szabályokat is le kellene fektetnünk.
<P>
Igaz, hogy hazám, Spanyolország, valamint a Cseh Köztársaság és Hollandia jelen voltak Washingtonban, de nem voltak ott az előkészítő üléseken, és senki nem tudja garantálni, hogy a jövőben ott lesznek. Szeretném, ha a Tanács és a Bizottság elmondaná, hogyan szándékozzák megreformálni a Nemzetközi Valutaalap Végrehajtó Tanácsát, és mit terveznek tenni annak érdekében, hogy minden ország, amelynek képviseltetnie kellene magát, képviselve legyen a Pénzügyi Stabilitási Alapban
<P>
Egy figyelmeztetéssel zárnám hozzászólásomat. A Parlamentet arra kérik, hogy működjön együtt a Bizottság programjával: mindig ezt tettük. Most máshogy állnának a dolgok, ha a Bizottság figyelembe vette volna azokat a figyelmeztetéseket, amelyeket 1999 óta adtunk új és új jelentésekben, amelyeket a Bizottság és különösen McCreevy úr figyelmen kívül hagytak.
<SPEAKER ID="294" NAME="Robert Goebbels" AFFILIATION="PSE">
- (FR) Elnök asszony, 2009 úgy fog bekerülni a történelemkönyvekbe, mint a második nagy világgazdasági válság éve.
<P>
John Kenneth Galbraith ezt írja az 1929-es válságról szóló könyvében: 'Az 1929-es nagy összeomlás különös jellemzője volt, hogy a legrosszabb még rosszabbra fordult'. A jelzálogpiaci válság deflációs spirált idézett elő, amely nemcsak a pénzügyi rendszerben okoz pusztítást, megsemmisítve a részvények globális értékének több mint 60%-át.
<P>
A likviditási válság és a szolvencia-válság egyre növekvő mértékben befolyásolja a reálgazdaságot is. Érdekes a 'reálgazdaság' kifejezés, amelyet a pénzügyi ágazattal szembeállítva használunk. Azt hangsúlyozza, hogy a pénzügyi eszközök többsége virtuális természetű. A pénzügyi piacok összeomlásának felismerése a nemzeti kormányok nagy újjáéledését eredményezi. Egymást követik a csúcstalálkozók. A washingtoni csúcs helyeslendő célkitűzések egész sorát hozta magával. Nagyobb és kisebb vezetőink utólagos éleslátással erőteljes intézkedéseket készítettek elő a kockázatok helyes felbecsülésének és a nagyméretű tőkeáttételi hatások elkerülésének céljával. A felügyeletnek hatékonyabbá kell válnia anélkül, hogy megfojtaná az innovációt. 'Halljuk! Halljuk!', kiáltjuk, miközben részleteket várunk egy megfelelő szabályozórendszerről, amely segít elkerülni a nagyméretű kockázatokat, de nem esik a túlszabályozás csapdájába.
<P>
Üdvözlendő a nemzeti kormányok visszatérése a piaci szabályozó szerepkörbe, de az a probléma, hogy ez gyakran az önző nemzetállamok visszatérését is jelenti.
<P>
Egy az 1929-esnél sokkal nyitottabb világban bármiféle nemzeti fellépés gyorsan ki fog fulladni. A recesszió megköveteli, hogy a nemzetközi szolidaritás szellemében lépjünk fel. Az Európai Uniónak minden erejét mobilizálnia kell, és minden elérhető nemzeti költségvetési forrást egyesítenie kell, és azt az infrastruktúrába, mint prioritásba kell befektetnie a növekedés és a vásárlóerő növelése érdekében.
<P>
Barack Obama elnökjelölt azt nyilatkozta, hogy olyan gazdaságélénkítési programot szándékozik elindítani, amelynek költségvetése az USA GDP-jének 4%-ának megfelelő összeg lesz. Az Egyesült Államoknál összességében kevésbé eladósodott 27 uniós tagállamnak hasonló módon kell fellépnie, hogy segítsenek Európának és a világnak kilábalni a pénzügyi válságból, amely sajnálatos módon valószínűleg mindenkit érinteni fog.
<SPEAKER ID="295" NAME="Jean Marie Beaupuy" AFFILIATION="ALDE">
- (FR) Elnök asszony, biztos asszony, hölgyeim és uraim, mint tudjuk, 2009-ben uniós választások lesznek. 2009 az új Bizottság kinevezésének éve is lesz. És természetesen 2009-ben az elnökségben is változások lesznek. Azonban mindezen dolgok jelentősége viszonylagos. Az élet megy tovább, és a polgárok azt várják az intézményektől, hogy mindig a jövőt is figyelembe véve reagáljanak problémáikra, és hogy hosszútávú célokat tartsanak szem előtt, és ezek elérése érdekében legyenek képesek közvetlen fellépésre.
<P>
Ebben a szellemben a 2009-es cselekvési terv két alapvető területét szeretném kihangsúlyozni. Az első, amelyet minden felszólaló említett, a pénzügyi válságra való válasz. Természetesen, mint mindannyian közülünk, én is észrevettem, hogy a Bizottság és az elnökség piros pontokat oszt ki magának. Biztos asszony, azt mondanám, hogy ünnepelhetjük az első gólt, de a meccsnek még nincs vége.
<P>
Ezért ha tehetek egy javaslatot, az elnökségnek és a Tanácsnak igyekezniük kell, és addig kell ütniük a vasat, amíg meleg, így biztosítva, hogy a 27 tagállam sürgősen álljon elő a pénzügyi válságra adandó hatékony válaszokkal. Ahogy gyakran mondják, egy válság mindig egy másikat leplez; tehát hacsak nem akarjuk, hogy a következő válság is váratlanul érjen minket, a 2009-es programnak felelnie kell az előttünk álló kihívásokra, és ahogy Barroso elnök úr jelezte, ez így is lesz.
<P>
Ahogy kollégám, Wallis asszony mondta, a Liberálisok és Demokraták Szövetsége Európáért képviselőcsoport ezért terjeszt elő számos javaslatot. Néhány képviselőtársam később beszél majd ezekről a javaslatokról. Én csak egy pontot szeretnék hangsúlyozni, amelyet alapvető fontosságúnak tartok, és amelyre határozottan szeretnénk fókuszálni. Ez pedig az, hogy mindenképpen biztosítani kell, hogy a Bizottság 2009-ben teljes mértékben figyelembe vegye a Strukturális Alapokat, amelyek jelenleg a költségvetés 36%-át teszik ki, és amelyek lehetővé fogják tenni számunkra, hogy sokkal hatékonyabban lépjünk fel, hogy szolidaritást alakíthassunk ki régióink között, és hogy felhasználjuk azokat az eszközöket, amelyek nélkül nem felelhetünk meg korunk kihívásainak.
<P>
És a tél közeledtével ne feledkezzünk meg a lakásválságról sem. Biztos asszony, számítunk Önre ezen a területen, különösen a lakásproblémáról szóló tanulmányokra irányuló két kérelmünk ügyében.
<SPEAKER ID="296" NAME="Mario Borghezio" AFFILIATION="UEN">
(IT) Elnök asszony, biztos asszony, hölgyeim és uraim, a mi nézőpontunkból sajnálatos az, hogy ez a válság szükségessé tette kontinensünk bankrendszerének átszervezését, de őszintén szólva nem vezetett ahhoz, hogy Európában megjelent volna pénzügyi szereplők olyan komoly csoportja, amely képes lenne hitelesen a piacok jövőbeli keretét megtervezni. Ez nem nyilvánvaló, ezt nem lehet látni.
<P>
Azonban egy dolog bizonyos: a G20-ak által előirányzott szabályozások csak szavak maradnak, ha az adóparadicsomok továbbra is megmaradnak. Ez a fontos téma nem kerül szóba, és a tagállamok hivatalos vitáiban sem említik; az adóparadicsomok, amelyek lehetővé teszik a bevezetni tervezett és a pénzügyi piacok számára beharangozott szabályok teljes megkerülését. Obama elnökjelölt, amikor még szenátor volt, erőteljes intézkedéseket javasolt az adóparadicsomok ellen, és most kíváncsian várhatjuk, hogy új elnökként, tekintettel a legmagasabb pénzügyi körökre és különösen a választásokat finanszírozó nagylelkű multimilliomosokra lesz-e bátorsága lépni ebben az ügyben, és meggyőzni nemcsak az Egyesült Államokat, de Európát és főleg Nagy-Britanniát is.
<P>
Hiszem, hogy elvek általános kinyilvánítása helyett inkább hatékony, konkrét kezdeményezéseket kell elfogadni, amelyek ténylegesen képesek talpra állítani a gazdaságot és a termelést, mivel erre van szükség a további gazdasági válságok megelőzése céljából, valamint a jelenlegi válságból való kilábalás céljából is.
<P>
A jelenlegi helyzetben, amelyet a piac általános és széleskörűen jellemző eladósodása jellemez, valamint az elégtelen monetáris körforgás miatt az erőteljes infláció, abszurd azt javasolni a tagállamoknak, hogy még jobban adósodjanak el központi bankjuk felé azért, hogy likviditást teremtsenek magának a hitelrendszernek és a fogyasztói piacnak.
<P>
Egy megjegyzéssel szeretném befejezni: számomra bizonyosnak és világosnak tűnik, hogy van esély arra, hogy a válság ahhoz fog vezetni, hogy javaslatot terjesztenek elő egy világgazdasági és világpolitikai szervezet létrehozására; hogy úgy tűnik, úgy érezzük, hogy elkerülhetetlenné vált egy olyan világrend, amelytől pár hónappal ezelőtt még mindenki rettegett, és amelyet mindenki el akart kerülni. És úgy üdvözöljük ezt a világrendet, mintha ez lenne a megváltás. Mondjunk nemet a globalizációra!
<SPEAKER ID="297" NAME="Rebecca Harms" AFFILIATION="Verts/ALE">
(DE) Elnök asszony, először is szeretném elmondani, hogy véleményem szerint mindaz, amit ma a pénzügyi világválság fényében a Bizottság és a Tanács elmondott a 'Zöld New Deal'-ről, helytelen, és hogy a 'Zöld New Deal' beharangozása mögött egyelőre semmiféle politikai eltökéltség nincs.
<P>
Az európai ipari szervezetek hónapok óta szervezkednek európai éghajlat- és energiastratégiánk ellen. A Dimas és Piebalgs biztosok, valamint Michel úr által tett, a fejlesztéspolitikával kapcsolatos javaslatokat szisztematikusan megpuhították, felhígították és halogatták. A pénzügyi válság fényében sem hagytak fel ezzel az attitűddel; ehelyett az ipar elkezdte felhasználni a pénzügyi válságot arra, hogy még nagyobb nyomást gyakoroljon a szisztematikus éghajlat- és energiapolitika ellen.
<P>
Szerintem ezt a tényt ezen a ponton le kell szögezni, mivel az igazság úgyis napvilágra fog kerülni, és azzal nem tudunk előrelépni, ha csak állítjuk, hogy új politikát alakítunk ki. Ha alaposabban szemügyre veszik a jelenlegi háromoldalú tárgyalásokat az éghajlat-politikáról a Tanács, a Bizottság és a Parlament között, akkor látni fogják, hogy igazam van. Hiszen ezeket a tárgyalásokat nem éppen az ambíciók fémjelzik, hanem az az idejétmúlt iparpolitika, amelyről itt állítólag senki hallani sem akar.
<P>
Véleményem szerint ezért Barroso úr, a Bizottság elnöke és Verheugen ipari biztos úr felelősek. Azt szeretném, ha a Parlament végre eldöntené, hogy támogatni fogja azokat az embereket, akik tényleg a fenntartható stratégiák mellett állnak, úgy, mint Dimas urat és Michel urat. Jelen pillanatban őszinteségre van szükség.
<P>
Két hete Steiner úr az UNEP-től (az ENSZ környezetvédelmi programja) egy remek tervet mutatott be Londonban. Ezt vegyük komolyan, és hagyjuk abba az üres szócséplést, amilyen a vita első fele volt. A következő hetekben lehetőségünk lesz döntésre jutni a háromoldalú tárgyalásokban, és akkor majd meg tudjuk ítélni, hogy itt ma a Bizottság és a Tanács csak színlelt, vagy tényleg komolyan beszéltek.
<SPEAKER ID="298" NAME="Esko Seppänen" AFFILIATION="GUE/NGL">
(FI) Elnök asszony, biztos asszony, a világ 'kergepénzkórtól' szenved. Ez a betegség Amerikából származik, és az inflációs pénz okozza. A befektetők a tőzsdei áraktól és az ingatlanok iránti óriási kereslettől megrészegedve határozták meg az ingatlanok értékét. A kór általánosan elterjedt az értékpapírtőzsdéken származtatott pénzügyi eszközök és swapügyletek formájában. Most itt a másnaposság ideje.
<P>
A kapitalizmus hazája az Amerikai Egyesült Államok, amelynek anyanyelve a pénz, és ahol a piac diktatúrája az úr. A kormány mindent felügyel, és mint a szabályok hozója, démonizálódott: ha a pénzéhségről van szó, nincsenek jogi korlátok vagy erkölcsi gátak. A gazdaság történetének legnagyobb növekedését produkálták, ami nem volt más, mint fogyasztás megtakarítás nélkül, és az Egyesült Államok adósodott el a legnagyobb mértékben a világon.
<P>
Aztán, mint a reaktor, amely leolvad a Kína-szindróma című filmben, a Wall Street teljesen összeomlott, és a rendszer hirtelen tele lett mérgező értékpapírokkal és radioaktív adóssággal. Ezek elpusztítják azokat a beteg bankokat, amelyek a mértéktelen spekulációtól szenvedtek. Miután a spekulánsok hasznát privatizálták, a veszteségeket most államosítják, és a magánjellegű adósságot közadósságra cserélik. A piacok szabadok voltak, és senki és semmi nem védte meg önmagától a kapitalizmust, a pénz totalitarizmusát. A beruházási bankok olyanok voltak, mint sáskahadak a szántóföldön.
<P>
A forgalomban lévő pénz nominálértéke 125-ször akkora, mint a reálértéke. A lebegő pénz többsége virtuális 'hamis' pénz, amely most visszakerül a bankok mérlegébe, mint értékcsökkenések sorozata. A hitelválság veszélye, hogy az adósság- és bankválság mindenre kiterjedő gazdasági válsággá válik, amely éhínségben, munkanélküliségben és a társadalmi egészség hiányosságaiban fog manifesztálódni. Tudjuk, kik felelősek ezért: az áldozatok száma még nem ismert.
<SPEAKER ID="299" NAME="Kathy Sinnott" AFFILIATION="IND/DEM">
Elnök asszony, szeretném elmondani a biztos asszonynak, hogy most és a következő munkaprogramban a pénzügyi válsággal fog majd foglalkozni. A válság Európa különböző országait különböző módon érinti, de egy dolog biztos: a pénzintézetek bizonyos mértékben minden országban vásároltak másodlagos kölcsönön alapuló, mérgező amerikai jelzálogterheket. Tudják, hogy az európaiak milyen mértékben vásároltak olyan eszközöket, mint pl. fedezett hitelkötelezettségeket, amelyeket mint olyanokat ajánlottak nekik, mint amelyek bizonyos minősítéssel rendelkeznek az amerikai hitelminősítő intézetektől, de amelyek a későbbi vizsgálat során valójában mérgező kötvényeknek bizonyultak? Kiderült, hogy ravasz ügyletekről van szó. Úgy gondolom, hogy ezek az intézetek nagymértékben félrevezették az ügyfeleket az adósságok minőségével kapcsolatban, ezért tudtak eladni ekkora mennyiséget ilyen könnyen.
<P>
Szeretném tudni, hogy a Bizottság megvizsgálta-e már az ezen eszközök eladásakor tett kijelentésekkel kapcsolatos tényeket, és ha igen, akkor milyen mértékben lettek ezek az eszközök félrevezető módon bemutatva. Ha ez a helyzet, akkor szeretném megtudni azt is, hogy a Bizottság mit gondol, van-e bármiféle jogi eszköz ezen hitelminősítő intézetek ellen azok számára, akik károsultjai lettek az intézetek (legjobb esetben is) gondatlanságának, mivel ezen a ponton már az egész pénzügyi rendszerünket fenyegetik.
<SPEAKER ID="300" NAME="Andreas Mölzer" AFFILIATION="NI">
(DE) Elnök asszony, az EU jelenleg növekvő népszerűségnek és nagyobb bizalomnak örvend, mivel a nemzetek és a közvélemény az EU falai nyújtotta védelemre vágyik remélve, hogy azok elég erősek, hogy megvédjék őket a pénzügyi és gazdasági válságtól.
<P>
A belső piac méretének és az eurónak köszönhetően az Európai Uniónak kétségtelenül jobb esélye van a válság leküzdésére. Az Európai Uniónak azonban kötelezettségei is vannak, és ezeket teljesítenie kell az államok és a polgárok felé, megvédve őket a féktelen pénzsóvárságtól és a globalizáció következményeitől. A válságra adott válasz nem állhat csupán a gépjárműipar számára nyújtott több milliárd euró értékű kölcsönből; támogatni kell a kis- és középvállalkozásokat is, amelyek végül is a legjelentősebb munkáltatók. Az európai munkaerőt semmiképpen nem szabad munkanélküliségre ítélni a 'kékkártyás', harmadik országokból érkező, szakképzett munkaerő javára.
<P>
Ezért az EU felelőssége az, hogy polgárainak ne kelljen hamarosan arra eszmélniük, hogy Európa nemzeti vagyonának utolsó morzsái is eltűntek, hogy Európa a tömeges bevándorlás színhelye lett.
<SPEAKER ID="301" NAME="Giles Chichester" AFFILIATION="PPE-DE">
Elnök asszony, a dolgok ritkán történnek a megfelelő időben, és a válságra - természetéből fakadóan soha - soha nem megfelelő az idő. A jelenlegi pénzügyi és gazdasági válság önmagában is terhes, ráadásul a parlamenti ciklus utolsó hónapjaiban és a Bizottság ciklusának utolsó évében jöttek, amikor normális esetben mindannyian a következő választással és az új kijelölésekkel lennénk elfoglalva.
<P>
A Bizottság munkaprogramja majdnem olyan, mintha kitették volna 'az üzlet zavartalanul folyik' táblát, pedig a helyzet friss gondolatokat kíván meg azzal kapcsolatban, hogyan lábaljunk ki abból, ami mély recessziónak tűnik. Nagy kihívást jelent ez Európának, mivel a fiskális politika legtöbb intézkedését nemzeti szinten kell meghozni, bár az EU-nak döntő szerepe van a koordinációban. Ez különösen fontos a jelenlegi kihívások mérete miatt.
<P>
Az energia terén elég jó tervek léteznek, de a legtöbb hosszabb időt igényel, mint az elkövetkező egy vagy két év, így talán az egyetlen terület, ahol gyorsan lehet cselekedni - ami segíthet - az energiahatékonyság területe. A helyzet javításának két sajátos módja az épületek energiahatékonyság-fejlesztésének hozzáadottérték-adójának csökkentése, valamint egy, az emberek magatartásának megváltoztatását célzó kampány elindítása.
<P>
Ezenkívül pedig úgy gondolom, hogy soha nem lesz a mostaninál megfelelőbb időpont arra, hogy létrehozzuk az EU híres bölcsek csoportjainak egyikét - javasolnám, hogy ebben az esetben ez bölcs férfiakból és bölcs hölgyekből álljon -, hogy reflektáljon a jelenlegi kihívásokra, és a rövidtávú gyógymódokon, azaz az adócsökkentés jelentette pénzosztogatáson túl eredeti megoldásokkal álljon elő. Remélem, hogy a Tanács és a Bizottság kedvező elbírálásban fogja részesíteni ezt az ötletet.
<SPEAKER ID="302" NAME="Poul Nyrup Rasmussen" AFFILIATION="PSE">
Elnök asszony, most egy ördögi kör közepén vagyunk abban az értelemben, hogy amikor a gazdaság negatívvá válik, akkor a pénzintézetek további veszteségeket könyvelhetnek el a mérlegeikben, ami azt jelenti, hogy még terheltebb lesz a bankközi piac, ami további hitelmegszorításokhoz vezet, ami pedig további negatív növekedéshez vezet. Az emberek nem fogják megérteni, miért arra használjuk az adófizetők pénzét, hogy megmentsük a bankokat, nem pedig arra, hogy munkahelyeket teremtsünk. Ezért ma arra fogok összpontosítani, hogyan ítéljük meg a hitelválságot, illetve mindenekelőtt a recessziót, amelynek a kellős közepén vagyunk.
<P>
Úgy látom, hogy fennáll annak a veszélye, hogy jövőre -1%-os negatív növekedéssel kell számolnunk az Európai Unióban - nemcsak -0,3%-kal, hanem -1%-kal. Ha elfogadjuk ezt az eshetőséget - ami egyáltalán nem valószínűtlen -, akkor célunk és kötelességünk az, hogy elkerüljük az ilyen mértékű recessziót. Mínusz egy százalék a jövő évben: ez több mint -3%-os Növekedési és Stabilitási paktumnak felel meg. Azt akarom mondani, hogy azzal, ha semmit nem teszünk, nem tudjuk megmenteni a Növekedési és Stabilitási Paktumot. Csak rosszabb lesz a helyzet, ha nem teszünk valamit.
<P>
És mit tehetünk? Tudom, nem könnyű. Tudom, hogy a kormányok között véleménykülönbség van, de véleményem szerint a Bizottság kötelessége, hogy megkísérelje összehozni a kormányokat a munka elvégzésére. Tudom, hogy Berlinben azt mondják a koordinációra, hogy 'köszönjük, nem', mivel az további kiadást jelentene a német kormány részéről más kormányok felé. Kedves berlini barátaim, azt kell mondanom, hogy vállalniuk kell a koordinációt. Tudunk lépéseket tenni közösen anélkül, hogy további kiadásokra lenne szükség az egyik kormánytól a többi felé. Azt kell megérteni, hogy a következő évek során az egy időben történő befektetések később hozzáadott értéket fognak jelenteni.
<P>
A Nemzetközi Valutaalap (IMF) elvégzett egy egyszerű számítást. Képzeljük el, hogy a G20-ak mindegyike csak GDP-je 1%-ával többet fektet be munkahelyekbe. Ha ezt egyszerre teszik, akkor egy plusz százalék ingyenesen létrejön. Azt akarom mondani, hogy minden európai kormány meg tudja tenni ezt, ha együtt teszik meg. Ha minden európai kormány GDP-je 1%-kát befektetné a recesszió elleni küzdelembe, ha ezt okosan tenné, ha ezt a társadalom érdekében, a legsebezhetőbb csoportokra gondolva a több és jobb munkahelyért tenné, akkor egy plusz százalékot ingyen kapnának.
<P>
Ezért egyszerűen a Bizottsághoz kell fordulnom, és meg kell kérnem Wallström alelnök urat, hogy mutasson be egy rövid forgatókönyvet, amely megmutatja, hogy mi történne, ha minden fontosabb kormány megtenné azt, amit mondtam. Kiderülne, hogy mindannyian jól járnának, nemcsak ami a munkahelyeket illeti, hanem a központi költségvetés és a Növekedési és Stabilitás Paktum területén is. Az egész módszer egyszerű. Ha Önöknek nincsenek meg az eszközeik, hát nekem megvannak. Szívesen adok tanácsot ezen a téren.
<P>
(Taps)
<SPEAKER ID="304" NAME="Andrew Duff" AFFILIATION="ALDE">
Elnök asszony, a válságnak drámai hatása lesz az euró jövőjére. Dániának és Svédországnak hamarabb kellene csatlakozniuk az euroövezethez, mint gondolták, és itt az ideje, hogy Nagy-Britanniában is megkezdjük a vitát.
<P>
1997-ben Brown úr megállapított öt híres ismérvet, amelyeknek teljesülniük kell, mielőtt döntenénk a sterlingnek a közös valutához való csatlakozásáról. Most, a jelenlegi válságban, hirtelen mind az öt ismérv teljesült. A font versenyképes átváltási árfolyamra esett, a munkaerőpiacok rugalmasak, az egykor oly büszke City-t az fenyegeti, hogy háttérbe szorítja az euroövezeten belüli erősebb felügyelet és szabályozás, és Nagy-Britannia, illetve az euroövezet gazdasági ciklusa most teljes mértékben szinkronban vannak, mivel egyszerre kerültünk recesszióba.
<P>
Brown úr okosan leplezett jelenléte az eurócsoport párizsi csúcstalálkozóján a francia elnökség figyelemre méltó teljesítménye volt. Brown úrhoz fordulok, hogy változtassa meg az Egyesült Királyságban folyó vita irányát. Ha nem sikerült ezt elérnie, akkor a font olyan lesz, mint egy pingponglabda, amely ellenőrzés nélkül pattog a nagy labdák, az euró és a dollár között.
<SPEAKER ID="305" NAME="Irena Belohorská" AFFILIATION="NI">
- (SK) Szlovák EP-képviselőként nagyra értékelem Szlovákia csatlakozását az euroövezethez. Itt a világos bizonyíték arra, hogy a tapasztalt közgazdászok jóslatai gyakran nem válnak valóra. Tizenhat évvel ezelőtt az európai közgazdászok nem hittek a független, életképes Szlovák Köztársaság gondolatában. Jelenleg gazdasági teljesítmény tekintetében Szlovákia vezet a tizenkét új tagállam közül.
<P>
Véleményem szerint az Európai Bizottságnak prioritásai kijelölésekor közvetlenül a polgárokra és szükségleteikre kell fókuszálnia ahelyett, hogy gazdaságilag értéktelen előrejelzéseket hoznak létre. Gondolok itt főleg az egészségügyre és a jó minőségű társadalmi feltételekre a megfelelő életminőség biztosítása érdekében. A gazdasági és társadalmi nyomás idején nem szabad elfeledkeznünk az emberek egészségéről.
<P>
Az embereknek az Európai Unión belüli szabad mozgását nem támogatja az egészségügyi ellátáshoz való hozzáférés, különösen nem a megelőzés területén. Egy másik fontos terület a határokon átnyúló betegellátás hatékony megvalósításának biztosítása. Az Európai Unió nem lehet egészséges, ha polgárai nem egészségesek.
<SPEAKER ID="306" NAME="José Ignacio Salafranca Sánchez-Neyra" AFFILIATION="PPE-DE">
(ES) Elnök asszony, teljesen világos, hogy a Bizottság 2009-es munkaprogramja mind a külpolitika, mind az egyéb politikák terén elválaszthatatlan a nemzetközi pénzügyi válságtól, ahogy azt a Bizottság elnöke, Barroso úr is elmondta.
<P>
Így azt is megértjük, hogy helyes támogatni a Bretton Woods-i intézmények reformját, előmozdítani a Kereskedelmi Világszervezetről folytatott párbeszéd újrakezdését, valamint figyelemmel kísérni az Egyesült Nemzetek rendszerének és szerveinek februárban megkezdendő reformkísérletét.
<P>
Elnök asszony, az is világos, hogy új kapcsolatot kell kiépítenünk az Egyesült Államok új kormányzatával - az Egyesült Államokkal sok dologban egyetértünk, de más dolgokban nem, például főként a halálbüntetés, a Nemzetközi Büntetőbíróság és a Kiotói jegyzőkönyv kérdésében. A következő, koppenhágai csúcson egyeztetnünk kell az álláspontokat, az országhatárokon túlnyúló hatályú törvényeket valamint egyéb aspektusokat.
<P>
Fontos, hogy egyeztessük az álláspontokat a közel-keleti kérdésekről is: az iráni nukleáris válságról, egy zavartalan és felelősségteljes iraki kivonulásról, valamint az amerikai kormányzatnak az Afganisztánban való fokozott nyugati jelenlétre vonatkozó tervéről. Meg kell vizsgálnunk azt is, mivel magyarázható a közel-keleti tárgyalások kudarca.
<P>
Elnök asszony, az amerikai kontinens tekintetében alapvető fontosságú, hogy támogassuk a Bizottság és különösen Benita Ferrero biztos azon törekvéseit, hogy társulási megállapodásokat kössünk Közép-Amerikával, és különösen fontos, hogy támogassuk az Andok Közösséggel való tárgyalások tervezett új irányvonalát.
<P>
A stratégiai társulásról, amelyet az Európai Bizottság kezdeményezett Brazíliával és Mexikóval, szeretném elmondani, hogy ez a folyamat talán szintén alakíthatná a Mercosur-megállapodásról folytatott, túl hosszú időre megfeneklett tárgyalásokkal kapcsolatos megközelítést.
<P>
Elnök asszony, kontinensünkön elő kell mozdítani az Oroszországgal való társulási megállapodást, de csak a nemzetközi jog tiszteletben tartásával. Ebben az összefüggésben egyértelműen hangsúlyoznunk kell a határok és az emberi jogok tiszteletben tartását, fejlesztenünk kell a szomszédságpolitikát, és ugyanakkor elő kell mozdítanunk a társulási és stabilizációs megállapodásokat.
<P>
Ahogy a Bizottság elnöke is mondta, nyilvánvaló, hogy sok tennivalónk van az afrikai helyzettel kapcsolatban. Elnök asszony, nagyon fontosnak tartom, hogy ha a reformfolyamatok (a Lisszaboni Szerződés által) és a bővítési folyamatok lezárultak, az Európai Unió foglaljon el vagy inkább nyerjen vissza egy alapvetően földrajzi státuszt figyelembe véve azt, hogy mostantól 2050-ig Kína és India a világ bruttó hazai termékének 50%-át fogja megtermelni, ahogy ez már korábban, 1800 körül is megtörtént.
<P>
Ebből a célból, Elnök asszony, előzetes tervezésre van szükség, és elmondhatom, alelnök asszony, hogy képviselőcsoportunk támogatni fogja a Bizottságot ebben a munkában.
<SPEAKER ID="307" NAME="Pervenche Berès" AFFILIATION="PSE">
- (FR) Elnök asszony, ami a G20-csúcsot illeti, hiszem, hogy az Európai Unió jó javaslatokkal ment el erre a csúcsra. De ha elolvassuk a csúcs következtetéseit, akkor úgy tűnik, hogy ezek kívánnivalót hagynak maguk után. Hogyan fogjuk kezelni a hitelminősítő intézetek, a fedezeti alapok és az adóparadicsomok kérdését? Jó szándékból nincs hiány, de ha teljes mértékben az önszabályozásra és a magatartási kódexekre hagyatkozunk, nem fogunk sikerrel járni. Legyünk realisztikusak és ambiciózusak!
<P>
Őszintén szólva nem volt ilyen hízelgő a kép, ami az Európai Unió képviseletét illeti. Ezen a téren fejlődnünk kell. Ezt fel kell ismerniük a nagy tagállamoknak, de a kicsiknek is, amelyek bizonyos esetekben az IMF (Nemzetközi Valutaalap) osztályvezetői pozícióit töltik be, és nem akarnak lemondani ezekről a pozíciókról. Minden országnak be kell töltenie a maga szerepét ahhoz, hogy a jövőben fejleszteni tudjuk az Európai Unió képviseletét.
<P>
Meglepett az, amit Barroso elnök úr a reálgazdaságról mondott. Véleménye szerint, ha a Bizottság gyakorolja kezdeményezési jogát, az populizmus. Ezért felkérem a Bizottságot, hogy hagyja jóvá a Poul Nyrup Rasmussen képviselőtársam által tett javaslatokat, még akkor is, ha ez esetleg populizmusnak számít. A tény az, hogy amennyiben nem teszünk lépéseket a reálgazdaság terén, akkor ugyanolyan összeomlást fogunk megtapasztalni, és ugyanolyan gazdaságélénkítési stratégiát fogunk alkalmazni, mint amilyet Írország vezetett be bankszektorának megmentésére, egy 'mindenki magáért' típusú stratégiát, amely egy globalizált gazdaság világválsága esetén nem biztos, hogy sikerrel jár.
<P>
Ez a közpénzek pazarlása lenne, és semmiképpen nem segítene ez Európai Uniónak felzárkózni az Amerikai Egyesült Államokhoz, amely már ki is dolgozott egy nagyszabású gazdaságélénkítési tervet.
<P>
Európai és globális módon kell gondolkodnunk, és nemzeti szinten összehangoltan és koordináltan kell cselekednünk, és a Bizottságnak lehetősége kell, hogy legyen a kezdeményezésre. Ezt várjuk a Bizottság november 26-i közleményétől. Ambiciózus európai gazdaságélénkítési tervet várunk.
<SPEAKER ID="308" NAME="Lena Ek" AFFILIATION="ALDE">
Elnök asszony, a válság nemcsak a cselekvés, hanem a reflexió ideje is kell, hogy legyen. Az éghajlatról szóló csomag nemcsak az éghajlatot fogja megmenteni - nemcsak a katasztrófáktól és a járványoktól fog megmenteni, és nemcsak a költségeket fogja csökkenteni -, de egyben ez a legjobb felkészülés a jövőre is. Recesszió idején fel kell készülni a későbbi időkre és az új piacokra. Szerintem ma fennáll az a veszély, hogy tovább folytatnunk egy elveszett ügyet.
<P>
Ha túl leszünk ezen, a fogyasztók majd tényleg egy nagy méretű és nagy fogyasztású autót akarnak vagy inkább egy kicsi, okos autót? Diákkoromban volt egy tanárom, aki azt mondta: 'ha kétségeid vannak, inkább mondj nemet'. Tehát inkább egy "zöld new deal”-re van szükségünk a beruházásokhoz, az innovációs kutatáshoz és az energiatakarékos technológiákhoz - az autóipar terén is. "Zöld new deal”-re van szükség az új munkahelyek megteremtéséhez és az új, fenntartható jóléthez.
<P>
Az ALDE képviselőcsoport egy nyitott, zöld, biztonságos és vállalkozói Európáért fog dolgozni, és ezeken a területeken támogatni fogjuk a Bizottság munkaprogramját.
<SPEAKER ID="309" NAME="Manfred Weber" AFFILIATION="PPE-DE">
(DE) Elnök asszony, alelnök asszony, a belső biztonságról és a munkaprogramról szeretnék ma beszélni. De előtte még megemlítenék egy másik témát. Rengeteget beszélünk a bankokról. Az én régiómban egy 2000 munkavállalót foglalkoztató nagy cég néhány héttel ezelőtt csődöt jelentett, és így most a munkavállalók is a csőd szélén állnak, mert a bankok csökkentik a hitelkeretet. Ez azt mutatja, hogy a válság már a reálgazdaságot is félreérthetetlenül elérte, ezért azt javasolnám a Bizottságnak, hogy vizsgáljuk meg a lehetséges válaszok egyikét, mégpedig a támogatási jogot, amelyet most a bankoknál kizárunk, és amely most hirtelen érvénytelenné válik. A támogatási jogot kellene a jelenlegi válság fényében megváltoztatni. Így a középvállalkozásoknak is segíthetnénk.
<P>
Főként azonban a Bizottság munkaprogramjáról és a belső biztonság kérdéséről szeretnék beszélni. Csalódottan olvastam a programot, mivel a gazdasági kérdéseken kívül vannak más fontos kihívások is. Látom, hogy óriási előrelépés történt a Schengeni Információs Rendszer (SIS) terén. Most csatlakozik Svájc, és már a csatlakozás előtt jelentős eredményekről számol be, amelyek a SIS-hez való csatlakozásnak köszönhetőek. Azonban a munkaprogram nem igazán tartalmazza, hogy a Bizottság hogyan akarja a SIS II-t létrehozni és beindítani. Csak halogatják hónapról hónapra, és nem történik semmi.
<P>
A második kiemelten fontos területen sincs előrelépés, ez pedig a rendőrségi kooperáció, azaz a szervezett bűnözés elleni küzdelem, valamit a rendőri szervek közötti gyakorlati együttműködés. Hiányoznak a világos jogi keretek. Sajnálatos módon erről a témáról sem találtam semmit a 2009-es munkaprogramban. Szeretnék ezen a területen nagyobb elkötelezettséget látni.
<P>
Harmadszor pedig, a program tartalmazza a migrációt, a migrációs hálózatot és a kékkártyát, amelyeket holnap fogunk vitatni. A közvélemény nyitottabban fog hozzáállni a bevándorláshoz, ha világosan megmondjuk, hogy küzdünk az illegális bevándorlás ellen, és véget is fogunk vetni az illegális bevándorlásnak. Ezt az összefüggést nem szabad figyelmen kívül hagynunk.
<SPEAKER ID="310" NAME="Jan Andersson" AFFILIATION="PSE">
(SV) Elnök asszony, biztos asszony, jó, hogy együttes vitát tartunk a gazdasági válságról, a reálgazdaság csökkenő tendenciájáról és a Bizottság munkaprogramjáról. Ezek a témák összefüggnek egymással. Az is nagyszerű, hogy a Bizottság összehangolt fellépést javasol. Ez azonban szerintem nem jelenik meg annyira világosan a munkaprogramban.
<P>
A Tanácson belül vannak olyan vélemények, hogy a környezeti beruházásokat és a környezettel kapcsolatos ambícióinkat most mérsékelni kellene. Ezzel a nézettel egyáltalán nem értek egyet. Azzal sem értek egyet, amit sokan mások mondtak, hogy csökkenteni kell a kiadásokat a szociális területen. Valójában éppen az ellenkezőjét kell tennünk. Szükség van arra, hogy befektessünk a kutatásba és fejlesztésbe, az új környezeti technológiákba és a mainál sokkal környezetbarátabb, új infrastruktúrákba. Képeznünk kell a munkaerőt, és biztosítanunk kell, hogy a fiatalok megfelelő képzést kapnak ahhoz, hogy fenntarthassuk versenyképességünket, és hogy erős személyiségekké váljanak a jövőben.
<P>
Áttérve a munkaprogramra és megvizsgálva a szociális területet, azt kell látnom, hogy ez a Bizottság nem tekinti prioritásnak a szociális területet. Hadd mondjak erre két példát! Meghallgattuk Rasmussen urat; és azt hiszem, most meghallgathatjuk a szociális terület képviselőinek véleményét is. A jelentés, amelynek én voltam a felelőse, az EU munkaerőpiacán belüli egyenlő bánásmóddal és az egyenlő bánásmódért folytatott szervezett fellépés jogával foglalkozott. A Bizottságnak most válaszolnia kell erre az EU munkaerőpiacán belüli egyenlő bánásmód érdekében hozott konkrét intézkedésekkel, a munkavállalók kiküldetéséről szóló irányelv módosításával és a társadalmi jegyzőkönyv révén. Ez az első fontos téma. A második pedig az, ami a munkakörnyezetben történik, hiszen az egész EU-ban vagy legalábbis bizonyos tagállamokban nő a munkahelyi balesetek száma, mivel ennek a területnek nem szentelünk kellő figyelmet. A Bizottságnak erre is reagálnia kell úgy, hogy össze tudjuk kapcsolni a gazdasági, környezeti és társadalmi fejlődést hosszú távon fenntartható fejlődéssé.
<SPEAKER ID="311" NAME="Malcolm Harbour" AFFILIATION="PPE-DE">
Elnök asszony, a Belső Piaci Bizottság reálgazdasággal kapcsolatos tervéről akarok beszélni. Két héttel ezelőtt meglátogattam néhány kisvállalkozást - sikeres repüléstechnikai, gépjárműipari és energiaipari cégeket.
<P>
Azzal a problémával küzdenek, hogy sok jól képzett embert felvettek, de a megrendelések száma csökken, vagy néhány helyen teljesen összeomlik a megrendelések rendszere. Az emberekről kell elgondolkodnunk, mivel ha a recesszió után ők nem lesznek ott, ha a szaktudásuk nem lesz ott, akkor súlyos nehézségekkel kell szembenéznünk. Ezek azok a cégek, amelyektől azt várjuk, hogy új termékekbe, új szolgáltatásokba, fejlesztésbe és a meglévő munkaerő képzésébe ruházzanak be.
<P>
Azt szeretném mondani a Bizottságnak, hogy a kisvállalkozások lesznek a munkahely-újrateremtés motorjai. Most végig kell vinnünk a kivállalkozói intézkedéscsomagot. A végrehajtása talán itt van valahol ebben a terjedelmes és unalmas dokumentumban, de a Bizottság bizonyára megvizsgálhatná a valódi prioritásokat, hogy be lehessen vezetni néhány olyan dolgot, amelyen itt dolgoztunk, és amelyek tényleg segítenének a reálgazdaságon. Ezek lennének a prioritások. Nem hiszem, hogy a program igazi válasz a válságra.
<P>
Az elején van néhány szép szó, de nem látom, hogy a programban bármit is megváltoztattak volna. Tehát Wallström asszonynak azt szeretném mondani - és remélem, ezt Barroso elnök úrnak is át fogja adni -, hogy a program nem elég jó. Valóban olyan lépéseket kell tennünk, amelyek valódi különbséget jelentenek a munkahelyek terén most és a jövőben.
<P>
Akik ebben segíteni tudnak nekünk, azok természetesen a közbefektetők, azok az emberek, akik fenntartják a projekteket, az építkezéseket és a fenntartható építkezéseket, akik zöld járműveket vesznek, és beruháznak a telekommunikációs hálózatok következő generációjába.
<P>
Szeretném ezzel a döntő kérdéssel zárni felszólalásomat. A Tanácsnak (sajnálom, hogy a miniszter úr már nincs itt) jövő héten lehetősége nyílik elfogadni egy közös álláspontot a telekommunikációs csomagról, amely megnyitja az utat a beruházás előtt.
<P>
Tudjuk, hogy néhány biztos nem olyan lelkes ebben az ügyben. Nos, remélem a tudomásukra hozzák, hogy az európai gazdaság jövője szempontjából döntő fontosságú, hogy a Tanács jövő pénteken elfogadja ezt a csomagot.
<SPEAKER ID="312" NAME="Ieke van den Burg" AFFILIATION="PSE">
(NL) Elnök asszony, szeretnék egy bevezető észrevételt tenni. Ahogy sokan elmondták, Európának nagyobb szerepet kellene kapnia a világszínpadon, de ugyanakkor Európának sokkal egységesebb hangon kellene szólnia a jelenlegi megosztottság helyett. A nagy tagállamoknak össze kell hangolódniuk és fel kell ismerniük, hogy most egységes európai kiállásra van szükség. Végül is a pénzügyi piacok szabályozásában, újraszabályozásában, felügyeletében és fejlesztésében betöltendő vezető szerep nem Gordon Brown vagy Nicolas Sarkozy, hanem az európai intézmények szellemi gyermeke. Nekünk most Európában meg kell védenünk a döntéseinket.
<P>
A pénzügyi piacokon kívül óriási figyelmet kell szentelnünk a jelenlegi gazdasági válságnak is. Megszólaltak a vészharangok. Ezen a területen is egyrészt nemzetközileg kell fellépnünk, másrészt Európában európaibb módon, európai mentési tervvel kell fellépnünk. Nem csinálhatjuk többé-kevésbé ugyanazt, mint eddig; 180º-os fordulatra van szükség. A Brueghel közgazdászai tényleg elveszítették a hitüket, és most a nagyobb kiadások mellett állnak ki. A tartózkodás helyett gondolatébresztő politikára van szükség. Szerintem az egy százalékpont, amit ők javasolnak, túl kevés, és nem lesz elég az általuk javasolt 1%-os héa-csökkentés sem, mivel a visszaesést jellemző értékek sokkal magasabbak. Hollandiában például az építőipar 20%-os visszaesést él meg, ezért szerintem ezen a területen alacsony hozzáadottérték-adót kell bevezetnünk az európai lakáspiac élénkítésére.
<SPEAKER ID="313" NAME="Lambert van Nistelrooij" AFFILIATION="PPE-DE">
(NL) Elnök asszony, biztos asszony, az Európai Néppárt (Kereszténydemokraták) és az Európai Demokraták képviselőcsoportjának regionális politikai koordinátoraként kezdeményező módon szeretnék segíteni a megoldások megtalálásában. Európának most valóban létre kell hoznia egy cselekvési tervet. Ebben a tekintetben támogatom Barroso úr álláspontját.
<P>
A strukturális és kohéziós alapokon keresztül történő beruházás - 60 milliárd euro évente Európától, ezt a tagállamok 120 milliárdra duplázzák - lehetővé tenné, hogy aktívak, rugalmasabbak és gyorsabbak legyünk. Ez különleges beruházásokat érint, egyrészt a Lisszaboni Stratégia értelmében a tudás terén, másrészt a Göteborgi Stratégia értelmében az energia és ökológia terén.
<P>
És mint mindig, itt is a munkahelyekről van szó. A munkanélkülivé vált emberek átképzéséről van szó, aminek segítségével boldogulhatnak az új gazdaságban. Csak ezzel a hozzáállással és megfelelő képesítéssel rendelkező emberekkel nézhetünk a válság után bátran a jövőbe.
<P>
A jelenlegi programon még számos területen finomítani kell. Például a 2007-2013-as szabályozások lehetnének rugalmasabbak. Az alapokat át lehetne helyezni a tagállamok működési programjába. A még szét nem osztott alapokat - és itt elég nagy összegekről van szó - gyorsabban lehetne elkölteni. Átvehetnénk a Parlament által jóváhagyott álláspontot, azaz a még nem szétosztott alapokat, valamint az előző időszakból esetlegesen megmaradt alapokat az n+1, n+2 és n+3 szabályokkal használhatnánk fel a jelenlegi időszakban.
<P>
Felkérnénk az Európai Bizottságot - tudom, hogy Hübner asszony rajta van az ügyön -, hogy a jövő évi választások előtt a nyilvánosság számára dinamizmusunkat demonstrálandó hozzanak létre módosító csomagot. Türelmetlenül várjuk ezeket a javaslatokat, és sürgetjük a gyors reakciót. Gratulálok a Bizottságnak eddig munkájához, de a jövőben még több erőfeszítést kell tenni, és erre a Parlament készen áll.
<SPEAKER ID="314" NAME="Enrique Barón Crespo" AFFILIATION="PSE">
(ES) Elnök asszony, biztos urak és asszonyok, hölgyeim és uraim, a G20-csúcs nagyon ambiciózus programot dolgozott ki a pénzügyi globalizáció szabályozásának biztosítására. Ez Európában azt jelenti, hogy tanulnunk kell a tapasztalatainkból és a kapitalizmus leckéiből, amely egy olyan, érdekeken alapuló rendszer, amelyben a túlzott pénzéhség és a szabályok hiánya ahhoz vezethet, hogy végül nem marad semmink.
<P>
A Bizottság elnöke felvetett bizonyos témákat abból a célból, hogy ne mozduljunk el a populista irányba, de tegyük meg, amit lehet. A kergemarhakór megtanított bennünket arra, hogy nem szabad ártalmas és romlott termékeket eladni a szupermarketekben és a hentesüzletekben, és hogy szükség van szabályokra.
<P>
Európában tudunk lépéseket tenni, ha tanulunk a hibáinkból, mint ahogy az az én hazámban is történt. Elnök asszony, például döntést hozhatnánk arról, hogy a bankoknak, a lakásépítő szövetkezeteknek és a pénzintézeteknek alapokat kell létrehozniuk válság esetére, és hogy a mérlegen kívüli ügyletek és a jóvá nem hagyott értékpapírosítási folyamatok legyenek tilosak. Ez egy lépés lenne azon megfontolt igazgatás felé, amelyet a pénzintézetekben gyakorolni kellene, és amelyet Európában még nem sikerült megvalósítani.
<P>
Szerintem a Bizottságnak ezen a területen is munkálkodnia kellene.
<SPEAKER ID="315" NAME="Ingeborg Gräßle" AFFILIATION="PPE-DE">
(DE) Elnök asszony, biztos asszony, hölgyeim és uraim, a pénzügyi válságban hatalmas összegeket mozgatnak meg, többek között a gazdasági válság enyhítésére is. Ha jól értem képviselőtársaimat, mindannyian azt akarjuk, hogy ez a pénz áramolhasson.
<P>
Már ebben a korai szakaszban szeretném elmondani a Bizottságnak, hogy elvárjuk, hogy elvégezzék a dolgukat. Ez azt jelenti, hogy ezen pénz szabályozásának kérdése a napirenden marad. Ezért nem lehetünk elégedettek a Bizottság 2009-re előterjesztett munkaprogramjával. Csalódást okozott az, hogy munkájuk ezen aspektusa nem került a középpontba. A Barroso-féle Bizottság sok mindent elért ezen a téren, de ugyanakkor azt is világossá teszi számunkra, hogy 2009-re nézve nem tartja fontosnak ezt a témát. Szeretném óvni Önöket ettől.
<P>
Csalódást okozott számunkra az is, hogy a Csalás Elleni Hivatalt nem látták el megfelelőbb módon új jogi alappal. Fennáll a veszély, hogy a Tanács holtpontra jut, mivel a 27 tagállam már nem tud megállapodásra jutni a csalás elleni küzdelem témájában. Ezen a területen is vannak elvárásaink a Bizottsággal szemben, de a munkaprogramot elolvasva úgy látjuk, hogy ezek nem valósultak meg.
<P>
Csalódást okozott az is, hogy nem találtunk részletesebb információt a nemzeti nyilatkozatokról. Ha egyrészt nagyobb szabadságot biztosítunk a kiadások terén, akkor másrészt azt is biztosítani kell, hogy a tagállamoknak megfelelő kötelezettségeik is legyenek.
<P>
Nem értem, hogy a Barroso-féle Bizottság miért nem akarja továbbfejleszteni és bemutatni legnagyobb sikerét: a támogatások kedvezményezettjeinek nyilvánosságra hozatalát. Miért nem használják ezt fel arra, hogy nyilvánosságra hozzák, hogyan kerülnek elköltésre az uniós pénzek? Miért nem elemezik ki, hogy az ezen adatokból nyert információk segítségével tényleg elérjük-e politikai céljainkat?
<P>
Hiszem, hogy jogunk van nagy elvárásokat támasztani a Bizottsággal szemben, hogy többet kell elvárnunk a Bizottságtól, mint amennyit ez a jogalkotási és munkaprogram tartalmaz. A Bizottságnak mindenképpen fel kell használnia kritikai szolidaritásunkat és kérdéseinket a továbbiakban.
<SPEAKER ID="316" NAME="Stavros Lambrinidis" AFFILIATION="PSE">
(EL) Elnök asszony, a válság idején a miniszterelnököknek közösen kell megtervezniük nemcsak a gazdasági, de a társadalmi intervenciót is. A bankokat nyilvánvalóan meg kell menteni, de Európának már arra is figyelnie kell, hogy közvetlenül az alacsony és átlagos jövedelemből élőket is meg kell majd menteni, valamint elő kell mozdítani a foglalkoztatást és a társadalmi kohéziót.
<P>
A szociális államot és a társadalmi kohéziót nem lehet az ellenőrzés nélküli szabadpiac vagy az európai gazdaságpolitika mögé szorítani, nem lehet úgy gondolni ezekre, mint a túlélést szolgáló csalétkekre, amelyeket odadobunk azoknak, akiket elsodor válság. Éppen ellenkezőleg, ezek az európai gazdasági növekedés pillérei, és így is kell kezelni őket.
<P>
Harmadszor pedig, Európának globális viszonylatban ott kell lennie az innováció és új technológiák élcsapatában, azaz be kell ruháznia az oktatásba és a zöld fejlesztés kutatásába; ez természetesen jelentősen meg fogja növelni az európai költségvetést. Előre kell végre lépnünk.
<P>
A jövő olaja a nap, a szél és a víz lesznek. Aki erre idejében rájön, az milliónyi munkahelyet és virágzó társadalmat teremthet országa polgárainak. Ha Európa most lemarad, ahogy sokan jósolják, akkor az egyébként mindannyiunk által üdvözölt Barack Obama Amerikája veszi át a vezetést, mi pedig kudarcot vallunk.
<P>
Negyedszer pedig, új piaci átláthatósági, ellenőrzési és felügyeleti szabályokra van szükség. A jelenlegi rendszerben a hasznot néhány magánszemély fölözi le, a veszteségeket pedig a társadalom egésze viseli. Ez a rendszer okozta a válságot, és ha így marad, az újabb válságot fog szülni.
<SPEAKER ID="317" NAME="Robert Sturdy" AFFILIATION="PPE-DE">
Elnök asszony, amikor a világ az eddigi legjelentősebb pénzügyi válsággal szembesül, a dohai forduló eddigi kudarcaival is szembe kell néznünk. Ez döntő jelentőségű. Most beszéltem Ashton bárónővel - vagy, ahogy most hívjuk, Ashton biztos asszonnyal -, és hiszem, hogy előre fog vezetni minket egy progresszív és futurisztikus úton. Fokozott figyelmet kell szentelni a pénzügyi válságnak, valamint annak, hogy Európának el kell mélyítenie kapcsolatait fő partnereivel, közöttük az új amerikai kormányzattal, főleg akkor, amikor Pascal Lamy vezérigazgató készen áll úgynevezett újraválasztására - majd meglátjuk, hogy megkapja-e a pozíciót vagy sem, de jó esély van arra, hogy igen. Több cselekvésre és kevesebb retorikára van szükség.
<P>
Brown arra szólította fel a vezetőket, hogy ne korlátozzák a kereskedelmet és a beruházásokat a gazdasági válság idején. Ez döntő fontosságú a WTO tárgyalásaiban. Az EU kereskedelemről alkotott szemlélete nem lehet dickensi. Meg kell szüntetni a korlátozásokat. Nem szabad kereskedelemvédelmi eszközöket bevezetni. Csak a szabadpiac elvein nyugvó reform lehet sikeres. Ez, ahogy mondtam, nyitott kereskedelmet és befektetést jelent.
<P>
Múlt héten Pascal Lamy találkozott a G20-akkal, hogy kidolgozzanak egy javaslatot, amely a rendezés rövid határidőn belül való rendezését tenné lehetővé. Reméljük, hogy ebből még karácsony előtt lesz valami. Így látja jelenleg a Bizottság. Gratulálok az előző és a jelenlegi biztosnak munkájukhoz. Az EU most első alkalommal töltött be vezető szerepet a kereskedelmi tárgyalásokban, és ezért gratuláció illeti.
<SPEAKER ID="318" NAME="Andrzej Jan Szejna" AFFILIATION="PSE">
(PL) Elnök asszony, az Európai Tanács informális ülése és a washingtoni G20-csúcs a legfontosabb jelenlegi kihívásra keresték a választ: a pénzügyi válságra, amely kétségkívül a neoliberális közgazdaságtan bukását bizonyítja. Az üléseken létrejött nyilatkozatok semmire nem hasonlítanak jobban, mint arra, amikor valaki azután csukja be az istállóajtót, miután a ló már megszökött. Sajnálattal hallottam, hogy Barroso úr azt mondta, hogy csak a válság változtatta meg a gondolkodásmódjukat.
<P>
Elmulasztották megvitatni azokat az égető kérdéseket, hogy hogyan kellene megfékezni a recessziót, hogyan kellene munkahelyeket teremteni, és végül, hogyan kellene leküzdeni az éghajlatváltozást felesleges gazdasági költségek nélkül. Az Európai Parlament Szocialista képviselőcsoportja már régóta sürgeti a pénzügyi piacok reformját és az Európai Unió kormányainak összehangolt fellépését.
<P>
Véleményem szerint nem összpontosíthatunk csak a pénzügyi piacokra, ahol a pénzintézetek és a pénzéhes vezetők idézték elő a jelenlegi helyzetet. Polgárainkat meg kell védenünk az élelmiszer- és energiaárak, illetve a lakbér emelkedésétől is, valamint meg kell őriznünk jelenlegi reáljövedelmük szintjét, és ezzel a vásárlóerejüket is: azt a vásárlói keresletet, amelynek a beruházásokkal és az exporttal együtt olyan jelentős hatása van az Európai Unió gazdasági növekedésére. A kis- és középvállalkozások rentabilitását is meg kell védenünk.
<P>
Ha az éghajlat- és energiacsomag jelenlegi formájában marad - különösen ami a kibocsátási egységek kereskedelmét, valamint az erőművekkel és a nehéziparral szemben támasztott követelményeket illeti - az Lengyelországban és más új tagállamokban jelentős költségekhez és mindenekelőtt az energiaárak óriási mértékű növekedéséhez fog vezetni. Az éghajlatváltozás elleni küzdelem helyes célkitűzés, de nem lehet olyan eszközökkel folytatni ezt a csatát, amelyek hamarosan újabb válsághoz vezetnek, amikor még a jelenlegi válságot sem sikerült leküzdenünk.
<SPEAKER ID="319" NAME="Carmen Fraga Estévez" AFFILIATION="PPE-DE">
(ES) Elnök asszony, ami a halászati politikával kapcsolatos terveket illeti, bizonyos javaslatokra olyan sokat vártunk, hogy most egy rögzített munkaprogramra van szükségünk, amelyben nagyobb bizonyossággal tudjuk meghatározni azokat a témákat, amelyek még ebben a parlamenti ciklusban sorra kerülnek.
<P>
Az ezen a téren támasztott igényeink ellenére - eltekintve az ellenőrzési politika reformjától, amely most került bemutatásra - eddig képtelenek voltunk bármiféle jobb ötlettel előállni azzal kapcsolatban, hogy mi következzék.
<P>
A bizottsági dokumentuma tartalmazza, hogy az egyik prioritás a közös halászati politika reformjáról szóló zöld könyv bemutatása lesz. Azonban ez valójában csak egy vita kezdetét jelzi, amely 2012-ig nem fog befejeződni.
<P>
A közös piacszervezés ígért reformja is szerepel a közleményben, de abban szintén bizonytalanok vagyunk, hogy lesz-e ebből valami 2009 első felében.
<P>
Szeretném hangsúlyozni, hogy számos olyan kérdés van, amelyeknek vagy nemzetközi kötelezettségvállalások (mint pl. halászati megállapodások) vagy többoldalú kötelezettségek (mint pl. a helyi halászati szervezetek ajánlásainak felvétele a közösségi jogba) miatt szerepelniük kellene ebben a jogalkotási programban.
<P>
És vannak egyéb témák, mint pl. az európai tenyésztett víziállatok jövője vagy a visszaengedett halakra vonatkozó javaslat, amelyek mint holmi szellemek, feltűnnek és eltűnnek a Bizottság munkaprogramjaiban, és amelyeknek véleményünk szerint szintén prioritásoknak kellene lenniük, meg kellene kapniuk az őket megillető figyelmet mind az ágazattól, mind a Parlamenttől.
<P>
Elnök asszony, ezért mi azt reméljük, hogy minél előbb bemutatásra fog kerülni egy módosított 2009-es munkaprogram, amely figyelembe fogja venni az Európai Parlament ezen ismételt kérelmeit.
<SPEAKER ID="320" NAME="Harald Ettl" AFFILIATION="PSE">
(DE) Elnök asszony, mindig a gazdaságilag leggyengébbek szenvednek a legtöbbet egy pénzügyi válság idején. A kaszinómentalitást támogatták még az átláthatatlan pénzügyi termékek, amelyek minőségét már nem becsülték fel hitelminősítő intézetek, valamint az átláthatóság hiánya és az a tévhit, hogy a piac szabályozza önmagát. Sajnálatos módon a Bizottság határozottan visszautasította, hogy fontolóra vegye a pénzügyi piacok jogi szabályozására irányuló intézkedéseket, és teljes mértékben elutasította az Európai Parlament tanácsait.
<P>
Azonban most az a feladatunk, hogy ezt magunk mögött hagyjuk, és levonjuk a politikai következtetéseket. A munkavállalóknak - akik most elveszítik munkájukat, és nyugdíjalapjuk magas kockázatú befektetésének következtében jelentős veszteségeket kell elkönyvelniük, ami a nyugdíjukat illeti - számtalan módon kell viselniük a következményeket. A helyzet elemzése után és annak fényében a prioritás egy vészhelyzeti terv létrehozása, jobb ellenőrzési mechanizmusok és a károk korlátozásának bevezetése, valamint annak biztosítása, hogy a feltörekvő gazdaságok és a fejlődő országok hozzájussanak a kölcsönökhöz annak érdekében, hogy ismét meg lehessen teremteni a fenntartható növekedést. Ugyanilyen fontos az is, hogy a nagyobb uniós költségvetés szükségességében kételkedőknek most meg kellett volna érteniük, hogy óvintézkedésként egy erőteljesebb eszközt kell létrehoznunk, hogy hatékonyabban tudjuk kezelni a válságokat.
<SPEAKER ID="321" NAME="Philip Bushill-Matthews" AFFILIATION="PPE-DE">
Elnök asszony, csak egy kis és közepes felszólalást szeretnék elmondani kedvenc témakörömben, a kis- és középvállalkozások témakörében. Örömmel töltött el, hogy Barroso úr, a Bizottság elnöke nyitóbeszédében sok észrevételt tett a kis- és középvállalkozásokkal kapcsolatban. De aggodalommal tölt el az, hogy ezek csak szavak - persze, ha az ember beszél, szavakat kell mondania - de még nem láttunk elég cselekvést, mint azt ma már Malcolm Harbour is megjegyezte.
<P>
A 2009-es jogalkotási és munkaprogram nagyon fontos, 3. szakaszában, amely a 'Jobb szabályozás - ígéretek teljesítése és a szabályozási kultúra megváltoztatása' címet viseli, van egy olyan megjegyzés, hogy 'ezért a Bizottság jogalkotási munkájának egyik kulcsfontosságú komponense marad az egyszerűbb és jobban szabályozott, felesleges adminisztratív terhek nélküli környezet'.
<P>
Tisztelt biztosok, a legnagyobb tisztelettel mondom - és valóban a Bizottság nagy támogatója vagyok ebben a tekintetben -, hogy eddig nem láttam ennek tanújelét ebben a jogalkotási programban. Sokat beszélnek róla: igen, megcsináljuk, 25%-os csökkentés lesz - de mikor? Hol marad a csökkentés? Eddig nem tapasztaltuk.
<P>
De térjünk vissza a 'Jobb szabályozás - ígéretek teljesítése' című fejezetre. Tisztelt biztosok, ha csak egyetlen szóra emlékezhetnének ebből a jogalkotási programból, akkor kérem, az a szó legyen a 'teljesítés'!
<P>
Hadd zárjam mondanivalómat azzal a gondolattal, hogy tudom, hogy a kultúra megváltoztatása sok időt igényel, és a PPE-DE képviselőcsoportjának foglalkoztatási és szociális koordinátoraként én magam is látom, hogy a bizottság, amelyben van szerencsém dolgozni, nem mindig a legmegfelelőbb partner a jobb és egyszerűbb szabályozás létrehozásában. De ott kell szenvednem ebben a bizottságban, és szeretném, ha Önök közül is ott szenvedne egyszer valaki - még ha csak rövid ideig is -, mert lehet, hogy a probléma része vagyunk. De ha valahogyan precedenst tudnánk teremteni azzal, hogy a Bizottság elnöke eljönne hozzánk, és beszélne a bizottságunkban, az talán segítene nekünk abban, hogy segíthessük az Önök munkáját, és akkor a megoldás részévé válhatnánk.
<SPEAKER ID="322" NAME="Erika Mann" AFFILIATION="PSE">
(DE) Elnök asszony, egy olyan témáról szeretnék beszélni, amelyről eddig nem sok szó esett, mégpedig az állam szerepéről. Láthatjuk, hogy a világgazdaságba való integráció azt is jelenti, hogy fokozatosan meg kell tanulnunk, hogy az államnak nemzetközileg és globálisan integrálódnia kell ahhoz, hogy egyáltalán képes legyen a beavatkozásra és a szükséges ellenőrzés gyakorlására.
<P>
Szerintem az Európai Unió előtt most remek lehetőség nyílt meg ezen szerep felvállalására. Látjuk, hogy az Európai Unió iránt egyre nagyobb a bizalom. Minden tőlünk telhetőt meg kell tennünk, hogy megmutassuk, hogy az EU érdemes erre a bizalomra. Ehhez az is hozzátartozik, hogy az Európai Unió ismételten vizsgálja felül jogalkotását. Látom, hogy itt van McCreevy biztos úr. Azt tanácsolnám neki, hogy a Volkswagen-törvény esetén sürgősen változtassa meg álláspontját. Ez arra utalna, hogy megértette az idők szavát.
<P>
Szeretném elmondani, hogy támogatom Gräßle asszonyt. Teljesen igaza van abban, hogy sokkal szigorúbbnak kell lennünk az ellenőrző intézkedések terén, és remélem, hogy az Európai Unió is megértette, hogyan kell nemzetközi szinten szerveződnie. Miért nem tudjuk egységes módon megszólítani a Világbankot és a Nemzetközi Valutaalapot? Ez remekül működik a Kereskedelmi Világszervezet esetén, de nem tanultuk meg, hogyan vigyük át más területekre. Ezenkívül remélem, hogy mindannyian támogatni fogják, hogy a G20-ak egy hosszútávon fennálló szervezet legyen.
<SPEAKER ID="323" NAME="Piia-Noora Kauppi" AFFILIATION="PPE-DE">
Elnök asszony, sok dolgot elmondtak a pénzügyi válságról, de nagyon fontos elmondani még valamit. Jelenleg túl kritikusak vagyunk itt a Parlamentben önmagunkkal és az EU intézményeivel szemben.
<P>
Ne felejtsük el, hogy az elmúlt nyolc év során nagyon radikálisan felülvizsgáltuk a pénzügyi szolgáltatásokra vonatkozó jogszabályokat. Megfelelő jogszabályaink vannak. Megfelelő szabályozásaink vannak, és a felügyeleti rendszer is sokat fejlődött. Nem tudtuk természetesen elkerülni a válságot, de a válság nem nálunk alakult ki, hanem Amerikában. Az Egyesült Államokban alakult ki a szabályozás, a felügyelet és a megfelelő végrehajtás hiánya miatt.
<P>
Európában el kellene kerülni a túlreagálást. Ez nem a megfelelő idő arra, hogy elégedetten dőljünk hátra abban a tudatban, hogy jó hatásvizsgálataink vannak, és jobb már a szabályozási programunk, ahogy Bushill-Matthews úr mondta. Azonban a lehető legmegfelelőbb idő arra, hogy jól célzott, jól előkészített javaslatokkal álljunk elő, és végig is vigyük azokat. Ha helytelenül reagálunk, annak súlyos következményei lehetnek. Az még súlyosabb válságot is okozhat. Ha például olyan jogszabályokat fogadunk el, amelyek tovább nehezítik a pénzügyi piacok fellendülését, az nem szolgálja az európai polgárok javát.
<P>
Meg kell őriznünk a nyugalmunkat, meg kell próbálnunk elkerülni a helytelen, rosszul célzott, rosszul előkészített jogszabályokat, és nem szabad túlzottan önkritikusnak lennünk. Köszönet illeti a Bizottságot, hogy keresztülviszi ezt a nagyon lényeges változást az európai törvényhozásban és felügyeletben.
<SPEAKER ID="324" NAME="Gunnar Hökmark" AFFILIATION="PPE-DE">
Elnök asszony, egy olyan mély pénzügyi válság közepén vagyunk, amely sok szempontból egyedülálló. Egyedülálló, mivel ez az első globális pénzügyi válság, és ugyanakkor a világgazdaságban is recesszió is van.
<P>
Hasznos lehet, ha van némi perspektívánk azon eseményekre és fejleményekre, amelyeken most megyünk keresztül, mivel 25 éven át példa nélkül álló, egyedülálló globális gazdasági növekedést éltünk meg, amely több mint két milliárd embert hozott ki a szegénységből.
<P>
Azt kell mondanom, hogy itt ma este a Parlamentben nagyon kevés szó esett a dolognak erről az oldaláról, miközben sokan elmondták, hogy a nyílt gazdaság megbukott. Bukás az, ha két milliárd ember megszabadul a szegénységtől? Természetesen nem. De ma más a világgazdaság szerkezete, és az a tény, hogy Washingtonban nem G7-csúcs volt, hanem G20-csúcs, jelzi, hogy új valóságban élünk. Szerintem ez jó, mivel megszűnt a transzatlanti gazdaság dominanciája. Ez általában nézve jó dolog, mivel azt jelenti, hogy a világ más részei is képesek lettek jólétet létrehozni.
<P>
Ebben az időszakban egyenlőtlenségek alakultak ki: jelentős felesleg az olyan országokban, mint pl. Kína és jelentős hiány pl. az USA-ban, ami az USA gazdaságában egyedülállóan és mesterségesen alacsony kamatlábakkal párosult, és ez a hitelek mennyiségét soha nem látott mértékben megnövelte.
<P>
Érdekes megjegyezni, hogy itt a Parlamentben a másik oldalon ülő képviselőtársaink tovább akarták csökkenteni a kamatlábakat, és erről vitákat folytattunk. Ha a további csökkentés megtörtént volna, akkor Európa most még nagyobb bajban lenne.
<P>
Látnunk kell, hogy át tudjuk strukturálni és fel tudjuk élénkíteni a világgazdaságot, és szerintem az Európai Uniónak ebben fontos és döntő szerepe van. Biztosítanunk kell, hogy valóban azt tegyük, ami a washingtoni csúcson elhangzott, azaz biztosítsuk a szabadkereskedelmet és a szabadpiacot, és mondjunk nemet a protekcionizmusra, mivel az minden másnál jobban akadályozná a fellendülést. Biztosítanunk kell, hogy a globális pénzügyi piacok szabályozási kerete utolérje a világgazdaság mai valóságát. Ez a feladatunk, ebben kell vezető szerepet vállalnunk, és még az eddiginél is inkább a jólét megteremtésére törekednünk.
<SPEAKER ID="325" NAME="John Purvis" AFFILIATION="PPE-DE">
Elnök asszony, fennáll a túlzott és meggondolatlan szabályozás és a nem szándékolt következmények komoly veszélye. Erre egy példa a tőkekövetelményekről szóló új irányelvben az értékpapírosítási haszon javasolt 5%-os visszatartása. Ez csak akadályozni fogja a hitelképzést. Az értékpapírosítási lehetőségek hiánya a fő oka annak, hogy a hitelforrások elapadtak. Arra van szükség, hogy a bankok ismét kölcsönöket adjanak, de ez a meggondolatlan elv, amelynek hatásvizsgálatát nem végezték el, meg fogja akadályozni az értékpapírosítás újraindítását és a hitelképzést, amelyre a vállalkozásoknak és az iparnak olyan égető szüksége van. Gondoljunk csak bele, mennyire fog vajon virágozni a gépjárműipar, ha az értékpapírosítást ellehetetlenítik.
<P>
És ez csak egy példa. Ha felfüggesztjük a becsületes és tisztességes elszámolást, ha hagyjuk, hogy meggyilkolják a fedezeti alapokat, a magántőkét, és hogy megszűnjön az innováció képviselői, a kockázatvállalók és a bankárok motivációja, ahogy Schulz úr és a szocialisták akarják, akkor ezzel együtt késleltetjük és megakadályozzuk a gazdaságélénkülést is.
<SPEAKER ID="326" NAME="Proinsias De Rossa" AFFILIATION="PSE">
Elnök asszony, számos felszólaló - köztük Brian Crowley képviselőtársam Írországból - azért hibáztatta a bankárokat, mert bankárokként viselkednek, azaz a törvény engedte határig maximalizálni akarják a rövidtávú profitot. Ez a válság azért alakulhatott ki, mert a kormányok világszerte sehol nem vállaltak felelősséget azért, hogy megfelelő módon irányítsák a gazdaságot, köztük a bankokat. A hatalom képviselőinek többsége figyelmen kívül hagyta a történelmet, és elfogadta azt az ideológiai halandzsát, amelyet éppen most hallhattunk az utolsó három felszólalótól, és amely szerint a piac egy önegyensúlyozó, természeti jelenség, amelybe a kormányoknak nem kell beleavatkozniuk.
<P>
Az igazság az, hogy Adam Smith láthatatlan keze tulajdonképpen egy zsebtolvaj keze. És kiknek a zsebéből lop? A dolgozó emberekéből, akik elveszítik a munkájukat, családokéból, akik elveszítik otthonaikat, és azokéból, akik már amúgy is szegények, és elveszítik megtakarításaikat és nyugdíjukat. Nem a bankároknak és a jobboldali politikusoknak vannak veszteségeik. És újra ez fog történni, hacsak nem határozzuk meg világosan az új gazdasági kereteket, amelyek lehetővé teszik annak biztosítását, hogy a bankok és az ipar a társadalmat szolgálják, és hogy a kormányok a köz érdekében kormányozzanak.
<SPEAKER ID="327" NAME="Olle Schmidt" AFFILIATION="ALDE">
Elnök asszony, úgy látom, Adam Smithnek nagy sikere van, főleg Írországban! Gondolom, ennek következményeit mindannyian látjuk.
<P>
(SV) Elnök asszony, biztos asszony, véleményem szerint nagyon fontos, hogy a G20-csúcson az EU és a világ felléptek, és kimondták, hogy továbbra is együtt akarnak működni. Ez újdonság a politika világában. További fontos lépések az európai és globális felügyeleti rendszer. Teremtsünk rugalmas szabályokat a jövő érdekében, ne pedig azért, hogy a tegnap problémáit oldjuk meg!
<P>
A lehető legnagyobb alázattal szeretnék megfogalmazni három figyelmeztetést: óvakodnunk kell a túlszabályozástól, amely tovább lassíthatja a világgazdaságot; óvakodnunk kell a túlzott mértékű állami támogatástól a válságban lévő iparágak megmentésében - erre több példa is van nálunk, Svédországban, ahogy azt a biztos asszony jól tudja - ezenkívül óvakodnunk kell a protekcionizmustól és a zárt határoktól. Nem szabad a 30-as évekéhez hasonló válságba jutnunk.
<SPEAKER ID="329" NAME="Marie Anne Isler Béguin" AFFILIATION="Verts/ALE">
- (FR) Elnök asszony, a Bizottsághoz fordulok, mivel a Tanács képviselője már nincs itt. Szilárdan hiszem, hogy Barroso úr javaslatai nem nyújtanak megoldást a jelenlegi válságra, mivel megfeledkezett egy tényezőről, mégpedig a válság okairól. Ezek pedig a termelés hajtotta rendszer és a fejlődésről alkotott elképzeléseink, amelyek kiszipolyozzák és romlásba döntik a bolygót és az embereket.
<P>
A válságnak nincs vége; ennek tudatában kell lennünk. Úgy gondolom, a válság valójában csak most kezdődik; társadalmunk megrázkódtatást élt át, és még nagyobb változások várhatóak. Ahogy én látom, globalizált gazdaságú világunk vezetői nem ismerik fel a változások szükségességét, az állampolgárok pedig a maguk részéről képtelenek megérteni, honnan van több milliárd euró ma a bankok támogatására, holnap pedig a gépjárműipar támogatására egy olyan időszakban, amikor a háziasszonyok bevásárlókosarának tartalma folyamatosan csökken.
<P>
Önök gazdaságélénkítési intézkedéseket javasolnak, de ha ez ugyanaz, mint amivel az elmúlt évek során próbálkoztunk, és ami káoszhoz vezetett, akkor Önök rossz úton járnak. Véleményem szerint valóban csökkentenünk kell a környezetre gyakorolt káros hatásokat. Ez a legfontosabb kérdés. Hogyan szándékoznak ezt megoldani?
<P>
(Az elnök félbeszakítja a felszólalót)
<SPEAKER ID="330" NAME="Mairead McGuinness" AFFILIATION="PPE-DE">
Elnök asszony, néha nagy tervekről, nagy elképzelésekről és ambíciókról beszélünk. Nemrégiben mély benyomást tettek rám a kanadai pénzügyminiszter szavai, aki azt mondta, hogy merjünk unalmasak, egyhangúak és óvatosak lenni. Szerintem odafigyelhetnénk a szavaira, mivel azt is mondta, hogy a jó szabályozás otthon kezdődik, és mielőtt a világot vennénk szemügyre, előbb vizsgáljuk meg saját magunkat - habár hajlok arra a nézetre, hogy a túlszabályozás minden másnál rosszabb. Ezért ezen a téren egyensúlyra van szükségünk.
<P>
De bármit is teszünk, sok ember van most, aki vállalkozásához, mezőgazdasági üzeméhez vagy háztartásához nem kap kis összegű hitelt, amely szükséges lenne a fennmaradáshoz. Nemrégiben jártam egy mezőgazdasági üzemben Írországban, ahol nem tudták megújítani a 20 000 eurós hitelkeret-túllépésüket. Ez valóban súlyos probléma, amellyel foglalkoznunk kell.
<P>
A munkaprogramban szerepelni fog a költségvetés felülvizsgálata, az állapotfelmérés végrehajtása, valamint a halászat felülvizsgálata. Szorgos, dolgos év lesz, amelyhez sok szerencsét kívánok!
<SPEAKER ID="331" NAME="Margot Wallström">
a Bizottság alelnöke. - Elnök asszony, köszönjük a számos érdekes észrevételt. Talán egy újabb lehetetlen feladat az összes képviselőnek a jogalkotási és munkaprogramról alkotott különböző nézeteit összegyűjteni és kielégítő módon megválaszolni. Ahogy hallottuk, vélemények hangzottak el a géntechnológiával módosított szervezetekről, a halászatról, a WTO-ról és a pénzügyi válság egészéről. Így valószínűleg nem lesz időm vagy lehetőségem az összes részletekbe menő kérdést teljesen kielégítő módon megválaszolni.
<P>
Először is szeretném elmondani, hogy a válság kezdete óta nem volt semmi, ami arra utalt volna, hogy 'az üzlet zavartalanul folyik tovább'. Mellettem látják kollégámat, aki szintén nagy szerepet vállalt a válaszadásban, valamint mögöttünk McCreevy urat - mindketten mindenkinél jobban tudják, hogy az első pillanattól fogva dolgoznunk kellett az ügyön. Szeretném elmondani azt is, hogy a Bizottság szokatlanul gyorsan reagált a pénzügyi válságra. Emlékszem, hogy a múltban büszkék voltunk magunkra azért, hogy három hónapon belül reagáltunk valamelyik olajszivárgási ügyre, és azt gondoltuk, hogy ez valamiféle gyorsasági rekord, de ez alkalommal 24 órán belül sikerült javaslatokat előterjesztenünk, valamint fontos javaslatokat elfogadnunk. Úgy gondolom, hogy ez nem a 'szokásos üzletvitel', és mostantól fogva semmi nem lesz, ami a 'szokásos üzletvitelre' emlékeztet. Továbbra is reagálnunk kell a recesszióra, amelyet elejétől fogva figyelemmel kísérünk. Ez teljesen egyértelmű.
<P>
Úgy vélem, hogy az összes felszólalás illusztrálta a megfelelő egyensúly szükségességét. Megfelelő egyensúly a környezeti és a társadalmi kérdésekben -ezekre mind oda kell figyelni. De miért gondolják, hogy a stratégiai kezdeményezésekhez tartozó, a növekedést és foglalkoztatást célzó lisszaboni stratégia, a 2010 utáni időszakra vonatkozó javaslatok, az európai gazdaságélénkítési keret és a jövőbeli pénzügyi piacok csomagjának felülvizsgálata nem fogják tartalmazni a társadalmi kérdéseket, és nem fognak megfelelni a fenntarthatóság kritériumának? Természetesen ezeknek a programoknak reflektálniuk kell az egyensúlyra, és ezen fogunk dolgozni, valamint kiegészítjük ezeket a programokat a most útjukra induló, nagyon részletes javaslatokkal. Tehát ez az egyensúly, valamint az egyensúly a piac szabályozása és aközött, hogy hagyjuk a piacot menni a maga útján, döntő jelentőségű a számunkra, és ennek teljes mértékben tudatában vagyunk.
<P>
Véleményem szerint ez a hitelességünkre is hatással lesz, mert csak akkor leszünk hitelesek, ha a stratégiai kezdeményezéseket, a stratégiai és prioritási kezdeményezésként felsorolt dolgokat a konkrét, végigvitt végrehajtási intézkedések fogják követni, és csak így őrizhetjük meg vezető szerepünket a G20-ak csoportján belül vagy az IMF-fel szemben, és csak így lehetünk befolyással a világ többi részére az energia és az éghajlat kérdéseiben; akkor leszünk hitelesek, ha teljesítjük, amit a munkaprogramunkban ígértünk.
<P>
Mindig is igen nagyra értékeltük a Parlament különböző bizottságaival régóta folytatott párbeszédet, és azt az átfogó politikai vitát, amelynek részesei voltunk, és ezért szeretnék Önöknek köszönetet mondani. Véleményem szerint ez segít az ígéretek betartásában. Segít abban is, hogy a javaslatok jegyzékét a megfelelő részletekkel egészítsük ki.
<P>
Ahogyan azonban Önök is tudják, és ahogy azt a munkaprogram is világosan mutatja, ez egy nagyon sajátos időszak, egyfajta átmenet, új Parlamenttel és új Bizottsággal; és a jövő tavasszal tartandó európai parlamenti választásokkal, ezért kérték azt is, hogy ne kezdjünk most olyan munkákba, amelyeket nem tudunk értelmesen végigvinni.
<P>
Csak még egy dolgot muszáj megemlítenem, mégpedig a kis- és középvállalkozásokat, mivel Önök közül sokan beszéltek erről a témáról. A kis- és középvállalkozások természetesen kulcsszerepet kapnak a pénzügyi válság sikeres kezelésében, tehát teljesíteni fogjuk ígéreteinket, máris létrehoztunk egy kis- és középvállalkozásokkal kapcsolatos intézkedéscsomagot, és ezt természetesen az intézkedések végrehajtása fogja követni.
<P>
Ugyanez igaz az általunk bemutatott szociális csomagra is. Most főleg a végrehajtási intézkedésekről van szó. Ha tehát ebben a javaslatban nem található meg az összes területre vonatkozó minden javaslat, az nem jelenti azt, hogy nem dolgozunk tovább az adott témán, vagy, hogy nem akarunk visszatérni a témára részletes javaslatokkal, de most abszolút döntő az egyensúly.
<P>
És ha egyhangúan akarunk szólni, akkor fontos, hogy egy közös üzenetünk vagy összehangolt üzenetünk legyen minden területen, és szerintem ez mindannyiunk számára döntő fontosságú fog maradni.
<P>
Végezetül hadd mondjam el, hogy mint ahogy majd látni fogják, ebben a jogalkotási és munkaprogramban most először vannak meghatározott kommunikációs prioritásaink, és ezt szeretném hangsúlyozni, mivel ennek a területnek én vagyok a felelőse, és emlékeztetném Önöket, hogy négy pontot javasoltunk a jövő év kommunikációs prioritásainak: természetesen az EP-választásokat, az energiát és az éghajlatváltozást, a berlini fal leomlásának 20. évfordulóját, valamint a növekedést, a foglalkoztatást és a szolidaritást, amely csomag a pénzügyi válság elleni küzdelmet is tartalmazza.
<P>
Már most együttműködünk ezen prioritások előkészítésén, és biztosíthatom Önöket arról, hogy elő fogjuk segíteni a Parlament munkáját a választások előkészítése terén; holnap tárgyalni fogok az Önök elnökségi munkacsoportjával a kommunikációról, hogy megbeszéljük, hogyan segíthetnénk és támogathatnánk a Parlamentnek az EP-választások kommunikációjára vonatkozó munkaterveit.
<P>
Ez nagyon fontos munka lesz a számunkra. Ha meg akarjuk őrizni hitelességünket és legitimitásunkat, akkor mobilizálni kell a választópolgárokat, hogy jövő év júniusában adják le szavazatukat. Úgy gondolom, hogy jó politikák és jó kommunikáció kombinációjával legalább egy kis bizakodással indulhatunk neki az előttünk álló, nehéz évnek, és ha együttműködünk, akkor ez a kis bizakodás még akár növekedhet is.
<SPEAKER ID="332" NAME="Elnök">
A vitát ezzel berekesztem.
<P>
A Bizottság 2009-es jogalkotási és munkaprogramjával kapcsolatos állásfoglalásra irányuló indítványok szavazására Strasbourgban fog sor kerülni a decemberi ülésszak alatt.
<P>
Írásbeli nyilatkozatok (az eljárási szabályzat 142. cikke)
<SPEAKER ID="967" NAME="Adam Bielan  " AFFILIATION="UEN">
írásban. - (PL) A nemrégiben lezajlott washingtoni csúcs alapjában véve egy olyan folyamat kezdete volt, amely mellett a nemzetek vezetőinek el kell kötelezniük magukat a pénzügyi világválság hatásainak minimalizálása érdekében.
<P>
A globalizáció korában, amikor az egyes országok gazdaságai szorosan összekapcsolódnak, a válság megfékezését célzó nemzetközi együttműködésnek prioritásnak kell lennie. Nemcsak közös uniós álláspontokra gondolok számos témában, hanem különleges együttes fellépésre és gyakorlati beavatkozásra is a pénzügyi válság hatásainak enyhítése érdekében.
<P>
Szakértők szerint a lengyel gazdaság azon kevesek közé tartozik, amelyek képesek lesznek ellenállni egy esetleges gazdasági csökkenésnek, bár senki nem tudja előre megjósolni, milyen méreteket fog ölteni a válság világszerte.
<P>
Már most készen kell állnunk arra, hogy megfelelő intézkedéseket hozzunk a válság elhárítására, és ebben a különböző államok kormányai fognak kulcsszerepet játszani. Ha szükséges, tőkeinjekciót kell adniuk a csőd által fenyegetett pénzintézeteknek.
<P>
Ismét szeretném hangsúlyozni, hogy milyen fontos szerepet kell játszania az államnak a világválság elhárításában a helyi pénzügyi piacokon történő intervenció segítségével.
<SPEAKER ID="333" NAME="Daniel Dăianu  " AFFILIATION="ALDE">
írásban. - Bizonyos tekintetben ez a probléma megoldásának kulcsfontosságú része, hiszen, hacsak nem tudunk egy valóban közös álláspontot kialakítani az EU-n belül, a pénzügyi piacok hatékony, globális szabályozása merő ábránddá válik. Okos emberek szerint a szabályozás és a felügyelet súlyos hiányosságai, valamint az igencsak leegyszerűsített gazdasági filozófia fogyatékosságai világos választ adnak arra, hogy mi is a teendő.
<P>
Azonban vannak, akik még mindig vitatják, hogy az új rendszer sarkpontja a puha szabályozás kell, hogy legyen. Szerintem ők tévednek - akár tényleg így gondolják, akár szűklátókörű érdekek motiválják őket. A világ hatalmas változáson ment keresztül az utóbbi néhány évtizedben. Egy félrevezető paradigma (amely a szabadpiacot a szabályozás hiányával teszi egyenlővé) bukását egy egyre növekvő mértékben sokpólusú gazdasági világgal összefüggésben kell szemlélni egy új nemzetközi pénzügyi rendszer kialakítása érdekében.
<P>
Hiszen a nyitott világgazdasági rendszer sorsa ez utóbbin múlik. Remélem, hogy az új amerikai kormányzat támogató lesz ebben a tekintetben, de nekünk itt, Európában fel kell nőnünk a korszak kihívásaihoz. Ebben az összefüggésben nem jó ómen a viszálykodás és a megegyezésre való képtelenség.
<SPEAKER ID="334" NAME="Harangozó Gábor  " LANGUAGE="HU">
Az első dolgunk a bizalom visszaállítása a pénzügyi piacokon, hogy a válság további mélyülését megelőzhessük. A politikának ebből a szempontból hatalmas felelőssége van.
<P>
Nemcsak gyors és bizalomépítő makro-megoldásra van szükség, de meg kell akadályoznunk a mostanihoz hasonló pénzügyi válság megismétlődését.
<P>
Mindez nem egyszerűen a vak kapitalizmus egy apró zökkenője, ahogy az utóbbi időben hallani lehetett, hanem egy remek alkalom arra, hogy létrehozzunk egy sokkal hatékonyabb, valamint legitim pénzügyi és felügyeleti szabályozást.
<P>
Most végre humanizálhatjuk a kapitalizmust!
<P>
Figyelemmel kell lennünk arra is, hogy a válság nemcsak a bankok és nagyvállalatok számára jelent veszélyt, hanem a polgárok számára is napi problémát okoz.
<P>
A válság kezeléséhez fenntartható megoldásra van szükség, és ha ehhez át kell alakítanunk a világot, akkor sokkal igazságosabbá, emberibbé és racionálisabbá kell alakítanunk.
<P>
Európán belül is vannak térségek, ahol eddig is kilátástalan volt az élet. A gazdaság rendbetétele mellett konkrét megoldásokra kell összpontosítanunk a leginkább kiszolgáltatottakkal kapcsolatban, azokkal kapcsolatban, akik a leginkább szenvednek és fognak szenvedni a válság hatásaitól, azokkal kapcsolatban, akik a leginkább szembesülnek a gazdasági és szociális nélkülözéssel.
<P>
Ha ezt nem tesszük meg, az átlag majd túléli a válságot és újra gyarapodni fog, de a nyomort hosszú időre bebetonozzuk.
<SPEAKER ID="335" NAME="Mieczysław Edmund Janowski  " LANGUAGE="PL">
A pénzügyi válság az egész világra kiterjedt. Szerintem gazdasági válságról van szó, és a pénzügy, amely általában a gazdaság gépezetének olajozója, kikerült az irányításunk alól. Beigazolódni látszik René Thom katasztrófaelmélete. Ugyanakkor a válság morális aspektusait is észre kell venni, és ezt számos közgazdász is hangsúlyozza.
<P>
Hadd idézzem most Ettore Gotti Tedeschi gondolatát: 'Megfelel a logikának és az etikának az, hogy pusztán az egyéni fogyasztás növekedésére alapozva teremtjük meg a fejlődés illúzióját? Megfelel a logikának és az etikának az, hogy a fogyasztás növekedése fedezi a szociális költségek (nyugdíjak és egészségügyi szolgáltatások) növekedését, így idézve elő az adónöveléseket? Megfelel a logikának és etikának az, hogy a takarékoskodók társadalmát átváltoztatjuk az adósságok által megnyomorított fogyasztók társadalmává? És megfelel a logikának és etikának az, hogy a globalizált embert arra kényszerítjük, hogy a hazájától távol keressen munkát?'
<P>
Az etikai dimenzió hiányának nagyon magas lesz az ára, mert mi fizetünk meg azon felelőtlen egyének mohóságért, akik adóparadicsomokat teremtenek maguknak, és más emberek pénzét kockáztatják. Mind Európában, mind Amerikában az adófizetőknek kell megfizetniük ezért a mohóságért és becstelenségért. Szegényebbek leszünk. Egy olyan gazdaságban, amely kevesebbet termel, és így kevesebb munkaerőre van szüksége, a bankok kevésbé lesznek fontosak, és így dominóeffektus jön létre.
<P>
Ma a piacoknak biztonságra és a szabályok betartására van szükségük. Olyan intézkedésekre van szükségünk, amelyek megvédik a legszegényebbeket, és ugyanakkor megvédenek minket attól, hogy szinte semmiért kiárusítsák a javainkat. Minimum néhány év kell ahhoz, hogy ez a válságkezelés működésbe lépjen.
<SPEAKER ID="336" NAME="Richard Seeber  " AFFILIATION="PPE-DE">
írásban. - (DE) A Bizottság jogalkotási és munkaprogramjának különösen üdvözlendő részei az európai gazdasági válság leküzdésére javasolt intézkedések. Jövőre az európai politikáknak meg kell határozniuk az EU hosszútávú lehetőségeit, és a polgárok közreműködésével korlátozniuk kell a pénzügyi piac válságának az európai gazdaság egészére gyakorolt káros hatásait.
<P>
Egy pénzügyi válság hatásai gyakran csak később érezhetők a reálgazdaságban. Az egyes államok intézkedései mellett Európának intézkedéseket kell bevezetnie a káros következmények minimalizálása érdekében.
<P>
A 2009-es év döntő lesz az éghajlatváltozás elleni küzdelemben.
<P>
A jövő évben Európának lehetősége lesz arra, hogy az környezetvédelem terén erős nemzetközi partner szerepét tölthesse be. Az EU tárgyalási pozícióinak megszilárdítása az Egyesült Nemzetek Koppenhágai Éghajlat-változási Konferenciáján nemcsak a környezetvédelem terén jelent prioritást, hanem a politika más területeihez is szorosan kapcsolódik. Az Európai Unió itt bebizonyíthatja, hogy úttörő szerepet tölt be, és nemcsak európai viszonylatban, hanem a globális éghajlatvédelem terén is.
<P>
Azonban a jövő évben a már folyamatban lévő munkáról sem szabad megfeledkezni az előttünk álló, fontos kezdeményezések következtében.
<P>
Habár a közös agrárpolitika állapotfelmérése az idén történik meg, az európai politikákban továbbra is prioritást kell élvezniük a mezőgazdasági ágazat érdekeinek.
<SPEAKER ID="337" NAME="Georgios Toussas  " AFFILIATION="GUE/NGL">
írásban. - (EL) A hitelválság a kapitalista rendszer mély válsága, ez a válság a munkavállalókat sújtó legújabb csapás, amely tovább súlyosbítja a munkanélküliség problémáját, aláaknázza a szociális biztonsági rendszereket és a nyugdíjrendszereket, és tovább csökkenti a munkásosztálybeli családok jövedelmét és életszínvonalát.
<P>
A tőke és annak politikai képviselői a hitelválság terheit a munkavállalók vállára rakják át, és saját rentabilitásuk megőrzése érdekében átfogó támadást kísérelnek meg a munkavállalók jogai ellen.
<P>
A Tanács és a Bizottság közleményei, valamint az Európai Parlament a tőke érdekeit képviselik, és ugyanazt a katasztrofális gazdaságpolitikát és monetáris politikát folytatják tovább a munkavállalók költségére sürgetve a minél gyorsabb kapitalista újjászervezést és reformokat. Támogatják a gazdasági és monetáris uniót, a Maastrichti Szerződést és a négy szabadságot, a Stabilitási Paktumot, valamint a pénzügyi szabályozás keretében a szociális kiadások csökkentését. Az EU-nak a tagállamok feletti szigorúbb felügyeletére szólítanak fel, és üdvözlik, illetve támogatják az EU társadalmilag ellenőrizhetetlen szerepét a tőke még hatékonyabb támogatása érdekében. A munkavállaló-ellenes Lisszaboni Szerződés és az EU gazdaságpolitikája általános irányvonalainak gyorsabb és pontosabb alkalmazására szólítanak fel.
<P>
A munkavállalókat és a munkásosztályt tapasztalatai arra ösztönzik, hogy visszautasítsák a barbárság ezen politikáját, és ellentámadást indítsanak ellene.
