<CHAPTER ID="013">
Правата на пациентите в областта на трансграничните здравни грижи (разискване)
<SPEAKER ID="426" NAME="Председател">
Следващата точка е препоръката за второ четене на комисията по околна среда, обществено здраве и безопасност на храните относно позицията на Съвета на първо четене с оглед приемането на директива на Европейския парламент и на Съвета за упражняване на правата на пациентите в областта на трансграничните здравни грижи (11038/2/2010 - C7-0266/2010 -
<P>
(Докладчик: Françoise Grossetête).
<SPEAKER ID="427" NAME="Françoise Grossetête" LANGUAGE="FR">
Г-н председател, ще говоря в продължение на четири минути и ще запазя оставащите две минути за края на разискването.
<P>
Г-н председател, г-жо Гьори, г-н член на Комисията, най-накрая можем да видим светлината в края на тунела по този въпрос, който е изключително важен за пациентите.
<P>
Вече не можем да останем в объркана ситуация, в която законът се постановяваше от Съда на Европейския съюз. Директивата сега установява ясни правила за мобилността на пациентите в Европа. Какъв вид лечение може да се получи в чужбина? Как и въз основа на какви критерии могат да се възстановят разноските? Как са разпределени отговорностите между държавите-членки, в които се плащат здравноосигурителните вноски, и държавите-членки, в които се извършва лечението? Всички отговори на тези въпроси вече са включени в проекта за директива.
<P>
Позволете ми преди всичко да благодаря на белгийското председателство за отличната му работа по време на преговорите. Способността му да убеждава изигра решаваща роля, защото трябва да се подчертае, че няколко държави-членки не желаеха тази директива. Смятам, че тук става въпрос за безотговорност.
<P>
Също така бих искала да отдам дължимото на моя приятел и бивш член на Парламента, г-н Bowis, който е в залата. Като докладчик на първо четене, той също взе участие в изготвянето на директивата и винаги се е борил за правата на пациентите. Разбира се, бих искала да благодаря и на г-н Дали и на докладчиците в сянка, които имаха много активен принос за приключването на преговорите и без които нищо не би било възможно.
<P>
Какъв е залогът за пациентите? Напредъкът на медицината означава, че здравните грижи вече не може да се предоставят на местно равнище за всички заболявания и че понякога трябва да се предоставят в чужбина. Това може да се случи при пациенти, които живеят в граничните райони, където предоставяните в чужбина здравни грижи понякога са по-близо от тези, осигурявани в собствената им държава. Това може да се дължи и на факта, че са налице по-големи ресурси и експертен потенциал в друга държава-членка, като например за някои твърде специализирани лечения.
<P>
И накрая, за някои европейци може просто да бъде по-практично да получават здравни грижи извън държавата, в която се плащат здравноосигурителните вноски, защото семейството им живее в друга държава-членка. Потребителите, работодателите, студентите, а вече и пациентите ще могат да се възползват от правото на мобилност в рамките на Съюза, благодарение на едно ясно законодателство.
<P>
Разбира се, идеята не е да се насърчи един вид медицински туризъм, защото системите за социално осигуряване, тяхната организация и управление продължават да бъдат изцяло от компетентността на държавите-членки. Пациентите вече ще могат да получават всички здравни грижи, които им се полагат у дома, в друга държава-членка и разноските им да бъдат възстановени до размера на възстановяване, предвиден от тяхната здравноосигурителна система.
<P>
В случаите на болнично лечение, което налага по-дълго пребиваване или използване на специализирани или скъпоструващи технологии, държавата-членка може да въведе система за предварително разрешение. Това ще означава, че могат да бъдат взети предвид нуждите от планиране и инвестиции от държавите-членки в здравните им структури. Парламентът успя да гарантира, че условията за отказ на предварително разрешение са ограничени и посочени в изчерпателен списък, за да се даде правна сигурност на пациентите.
<P>
Парламентът постигна напредък и по други въпроси: всяка държава-членка ще трябва да създаде национални бюра за контакт с цел да се предостави на пациентите най-добрата възможна информация и указания въз основа на техните нужди. Всяко национално бюро за контакт ще играе ролята на обслужване на едно гише и трябва да си сътрудничи с другите национални бюра за контакт. Това ще означава, че пациентите ще получават ясна и точна информация.
<P>
Въпросът за възстановяването на разноските, който в действителност е основна пречка, беше значително подобрен, като може да се използва или механизъм за компенсация, какъвто понастоящем е случаят с Регламент (ЕО) № 883/2004 относно социалното осигуряване, или пациентът ще трябва да плати предварително и да му бъдат възстановени разноските възможно най-бързо.
<P>
Ние също така в крайна сметка успяхме да гарантираме, че пациентите, които страдат от редки заболявания, не е нужно да се оправят сами в такава степен и могат да получат достъп до външни експерти за диагностициране на заболяването, като спомогнахме да се гарантира предоставянето на предварително разрешение за здравни грижи.
<P>
Ще завърша, като заявя, че благодарение на европейското сътрудничество в области като европейските референтни мрежи пациентите ще имат достъп до високо специализирани грижи, като целта е да се насърчи споделянето на опит с цел подобряване на ефективността, диагностиката и лечението в интерес на пациентите.
<P>
Ето защо днес можем да кажем, че постигнахме целта си, като отново бих искала да благодаря на всички колеги. Мога да кажа, че това, което се изгражда чрез директивата, е Европа на здравето.
<SPEAKER ID="428" NAME="Енико Гьори" LANGUAGE="EN">
Г-н председател, г-жо Grossetête, уважаеми членове на Парламента, позволете ми да продължа на родния ми език, унгарски.
<P>
(HU) Много съм доволна, че имам възможността да участвам в разискването относно директивата за упражняване на правата на пациентите в областта на трансграничните здравни грижи. Това е много важен момент, защото сега, след две години и половина, преговорите ни по този законодателен акт са към своя край. Преди всичко, позволете ми да изразя благодарността си към всички, които направиха възможно да сключим това изключително важно споразумение. На първо място, към предишните членове на тройното председателство, Белгия и нейния предшественик, Испания, за отличната работа, с която спомогнаха за постигането на този компромис в Съвета. Освен това, от името на Съвета, бих искала да благодаря на Европейския парламент за отличното му сътрудничество и желанието му да се постигне компромис, което доведе до това споразумение. Убедена съм, че споразумението ще донесе множество ползи на пациентите в Европейския съюз, както и че представлява още една важна стъпка за гарантиране на правата на пациентите в Европа.
<P>
Както всички помним, преговорите между трите институции не бяха лесни, но те продължиха да бъдат конструктивни и ориентирани към резултатите до самия си край, като бяха пропити с духа на компромиса. Трябва да се спомене, че разискванията в Европейския парламент също не бяха лесни, както и че докладът, за който ще гласувате утре, отразява и компромиса между политическите групи в Парламента. Ето защо бих искала да изразя благодарността си към всички, чиято работа спомогна за създаването на единна позиция в Парламента, и по-специално към Françoise Grossetête, с която седя рамо до рамо в Парламента в продължение на една година, както и към всички съдокладчици, без чието сътрудничество този законодателен процес нямаше да бъде възможен.
<P>
Убедена съм, че приетият текст ще създаде подходящия баланс между правата на пациентите, свързани с трансграничните здравни грижи, и задължението на държавите-членки да организират и предоставят здравни услуги и медицински грижи. По време на консултациите между трите институции, можеха да се намерят приемливи за всички решения по няколко политически въпроса. Преди всичко ние постигнахме съгласие по въпроси, свързани с качеството и безопасността на здравните грижи. Определихме критериите за предварително разрешение и определихме общите условия, приложими към възстановяването на разноските за трансгранични здравни грижи.
<P>
Освен това постигнахме съгласие по въпроси, свързани с лечението на пациенти, диагностицирани с редки заболявания, както и по по-нататъшното сътрудничество между държавите-членки във връзка със системите за електронно здравеопазване. Съветът смята, че сме постигнали най-важната цел, а именно консолидацията на съдебната практика на Съда на Европейския съюз, свързана със свободното движение на стоки и услуги в областта на здравните грижи. Налице са обаче допълнителни важни фактори, които могат да спомогнат за по-лесния достъп на пациентите до трансгранични здравни услуги в бъдеще. Сред тях си струва да се отбележат националните бюра за контакт, които ще бъдат създадени от държавите-членки и които ще служат за предоставяне на информация на пациентите.
<P>
Освен това взаимното признаване на медицинските рецепти между държавите-членки, както и взаимната помощ и сътрудничество, също представляват значими стъпки. Не на последно място, директивата ще изясни връзката с Регламент (ЕО) № 883/2004 за координация на системите за социално осигуряване, като по този начин ще се гарантира по-висока правна сигурност за пациентите. По време на изпълнението на директивата държавите-членки ще се ръководят от принципи, които няколко пъти вече са били признати от Европейския парламент, Съвета и Комисията. Става дума за принципи на универсалност, правото на добро качество на здравните грижи, равенство и солидарност. Също така бих искала да добавя, че този път ще бъдем в състояние и да вземем решение относно мерките, които са ефективни и същевременно подобряват конкурентоспособността.
<P>
Г-н председател, госпожи и господа, унгарското председателство се ангажира с приемането на закона от страна на Съвета възможно най-скоро. Според правната процедура Съветът ще приеме текста след обичайното правно и езиково финализиране, след което директивата може да бъде публикувана в Официалния вестник на Европейския съюз в най-кратки срокове. Много ви благодаря и позволете ми още веднъж да поздравя всички, чиято работа спомогна за създаването на тази директива.
<SPEAKER ID="430" NAME="Джон Дали" LANGUAGE="EN">
Г-н председател, позволете ми да поздравя Парламента за голямото постижение да се постигне споразумение относно тази директива. Аз съм особено благодарен на докладчика, г-жа Grossetête, и на докладчиците в сянка за усилената им работа и ангажираността им към правата на пациентите. Също така бих искал да благодаря на предишните две председателства - Испания и Белгия - за свършената упорита работа за сключване на досието.
<P>
Смятам, че новата директива ще осигури съгласувани и единни правила за пациентите в цяла Европа. Също така тя ще доведе до нов етап на сътрудничество между 27-те национални здравни системи.
<P>
Пътят към днешния успешен завършек изобщо не беше лек. Спомням си, че миналата година, когато заех поста, ми казваха, че преговорите за директивата са в задънена улица. Директивата е добър пример за необходимостта от политическо ръководство: тя показва, че с кураж и решителност могат да се вземат решения, които са важни за нашите граждани. Смятам, че законодателите не трябва да оставят на Съда на Европейския съюз да решава вместо тях и да не оставят гражданите без други средства за признаване на правата им освен чрез съдебно производство.
<P>
Съдът призна правото на мобилност на пациентите съобразно Договора. Ролята на законодателя е да се вземе решение как тези права да бъдат упражнени.
<P>
Позволете ми сега да споделя с вас някои мнения относно директивата. На първо място, директивата дава ясно да се разбере, че държавите-членки са длъжни да инвестират в страната си, да осигурят на гражданите си необходимите здравни грижи без неоправдано забавяне.
<P>
По този начин директивата ще спомогне за намаляване на неравенството при достъпа до здравни грижи, като спомага за намаляване на забавянията в Европейския съюз. Пациентите ще могат да търсят първична медицинска помощ от доставчик по техен избор в цяла Европа. По отношение на болничната помощ директивата предвижда в случаите, когато забавянето - имам предвид времето на чакане за получаване на лечение - е прекалено дълго, пациентът ще може да избира доставчик в друга държава-членка и разноските му ще бъдат възстановени. Трябва обаче внимателно да се прецени и определи какво се разбира под приемливо време за изчакване.
<P>
Основният напредък, постигнат чрез тази директива в сравнение със съществуващото законодателство, е, че пациентите ще могат да избират своя доставчик на здравни услуги и ще имат достъп до информация за качеството и безопасността на получаваните от тях грижи. Мога да ви уверя, че Комисията внимателно ще следи как държавите-членки прилагат директивата в това отношение.
<P>
На второ място, директивата ще даде на пациентите достъп до информация за техните права и трансграничните здравни грижи - информация, потвърдена от националните бюра за контакт, а не оставена на частни инициативи в интернет или други медии.
<P>
На трето място, по отношение на качеството на здравните грижи, директивата предлага прозрачност и отчетност във връзка с националните стандарти. Това трябва постепенно да доведе до известно сближаване в цяла Европа по отношение на качеството и безопасността на здравните грижи.
<P>
На последно място, директивата определя основата за европейско сътрудничество в областта на здравните грижи. Въпреки че мрежите за сътрудничество, определени от директивата, са доброволни, аз съм убеден, че всички държави-членки ще видят, че могат да спечелят много, като работят заедно. Тук става въпрос за солидарност в Европа. Ето защо разчитам на държавите-членки да започнат инициативи за сътрудничество в ключови области като електронното здравеопазване и оценката на здравните технологии.
<P>
Директивата също така предвижда създаването на европейски референтни центрове, които да улеснят обмена на опит и разпространението му в цяла Европа. Смятам, че тези центрове могат да доведат до по-добри здравни грижи за гражданите ни.
<P>
Г-н председател, г-жо министър, уважаеми членове на Парламента, окончателният компромис, представен днес, отразява основния дук и основната цел на тази директива: подобряване на правата на пациентите в областта на трансграничните здравни грижи, като се вземе предвид устойчивостта на системите на здравеопазване. Това е хубав ден за изграждането на "Европа за здравето".
<P>
Бих искал да завърша, като направя следното изявление относно институционалния аспект на текста:
<P>
"Комисията има известни съмнения, че някои от бъдещите актове, за чието приемане са дадени правомощия на Комисията, ще бъдат актове за изпълнение. При упражняване на своите правомощия Комисията няма да приеме, въз основа на предоставените правомощия, актове, за които счита, че представляват делегирани актове по смисъла на член 290 от Договора за функционирането на Европейския съюз".
<SPEAKER ID="431" NAME="Peter Liese">
от името на групата PPE. - (DE) Г-н председател, г-жо Гьори, г-н Дали, госпожи и господа, това наистина е важен ден за пациентите в цяла Европа. Беше напълно неприемливо, че Съдът на Европейския съюз (СЕС) беше дал на пациентите правото да пътуват до други държави-членки, а много държави-членки не бяха приложили това решение на практика.
<P>
Единствената възможност на разположение на пациентите беше да заведат съдебен иск и дори да представят отделните си дела пред СЕС. Смятам, че това е един циничен подход, защото тези хора не са силни. Те са болни или в противен случай не биха се нуждаели от лечение, като в най-лошия възможен случай те могат да умрат преди СЕС да е взел решение по техния случай. Ето защо е крайно време да изясним правното положение.
<P>
Г-жа Grossetête и всички други участници постигнаха много и за онези пациенти в държави, където решението е било изпълнено в по-голяма или по-малка степен, включително създаването на национални бюра за контакт и европейски референтни мрежи. Вследствие на това се подобри положението в онези държави, където решението на СЕС е било принципно изпълнено под формата на преход към една Европа на здравето и Европа за пациентите, както заяви г-н Дали.
<P>
Не разполагам с много време и затова бих искал да използвам последните си 15 секунди, за да благодаря на докладчика, докладчиците в сянка, члена на Комисията Дали, който наистина се ангажира с каузата, и преди всичко, г-н Bowis, който седи на местата за гости и който е създател на тази директива. Искам да изкажа искрените ми благодарности и поздравления към всички участници.
<SPEAKER ID="432" NAME="Dagmar Roth-Behrendt" LANGUAGE="DE">
Г-н председател, госпожи и господа, този законодателен акт всъщност е излишен. Надявам се, че ще продължи да бъде излишен, защото пациентите няма да е необходимо да се възползват от него. В един идеален свят пациентите ще получават най-добрите здравни грижи най-бързо в родната им държава или в държавата, където живеят.
<P>
Фактът, че обсъждаме въпроса днес и приемаме законодателството утре, е, както г-н Liese с право заяви, показателно за един циничен подход сред държавите-членки. Това означава, че държавите-членки не признават дължимото на гражданите си, с други думи, бързи, ефективни и висококачествени здравни грижи. Това също така показва, че те по-скоро биха инвестирали в други неща, отколкото в тези области, които предлагат услуги на гражданите им, и това е безобразие. Освен това преговорите в Съвета по тази тема не са нещо, с което трябва да се гордеем. Ако това законодателство обаче действително бъде приложено в даден момент, защото пациентите се нуждаят от него, и това не е нещо хубаво, аз ще съм много доволна от постигнатото. Благодарна съм на докладчика, г-жа Grossetête, и на моите колеги за сътрудничеството им.
<P>
Постигнахме много. Успяхме най-накрая да поставим акцент върху редките заболявания. Хората с тези заболявания винаги са били изолирани и трудно са намирали каквото и да е лечение. Най-накрая успяхме да създадем информационни бюра в държавите-членки, които да осведомяват хората за правата им. Досега не съществуваше нищо такова. Ако в бъдеще бъдат създадени референтни мрежи, най-накрая ще бъде възможно държавите-членки да споделят най-добрите си практики, информация за златни и платинени стандарти и научния напредък. До този момент тези неща не бяха координирани. Съществуват някои отделни случаи на върхови постижения, но не и координация.
<P>
Всички тези неща представляват големи успехи, наред с извънболничната медицинска помощ и други области, на които няма да се спра сега. Разбира се, има и неща, които ме натъжават. Бих предпочела да не се беше вдигало шум около предварителното разрешение, което просто показва, че държавите-членки не признават нещата, които са наистина важни. За щастие обаче има някои държави-членки, с които можем да работим добре, и показахме това днес. Целта ни трябва да бъде да се гарантира, че системата на здравеопазване във всяка една държава е толкова добра, че никой да не иска да пътува до друга държава, чиито език не говори. Ако това, което правим днес и утре, е малка стъпка към споменатото, защото ще стане ясно кои държави имат добри здравни услуги и кои - не, кои правят нещо за своите граждани и кои - не, то тогава ще сме постигнали много.
<P>
Надявам се, че един от малките странични ефекти от това ще бъде прозрачността. Трябва да се знае кои държави-членки имат високи стандарти и кои са на ниско равнище. Аз съм от държава, където мога да се чувствам относително спокойна. Аз обаче съм наясно с проблемите на хората в много други държави-членки и чувствам срам от това, защото то не е достойно за Европейския съюз.
<P>
Бих искала да благодаря на докладчика за упоритата й работа, и по-специално на Комисията, г-н Дали и неговия екип, които предоставиха на Европейския парламент и на създателя на това законодателство от предишния парламентарен мандат, г-н Bowis, толкова голяма подкрепа, на която се надявахме. Също така бих искала да благодаря по-специално на белгийското председателство, което не присъства днес, но което положи всички усилия да се гарантира успехът на този процес. Въпреки че белгийското председателство направи всичко възможно, то не винаги можеше да постигне много заради понякога крайно упоритото, допотопно отношение на другите държави-членки. Нещо обаче беше направено и аз смятам, че ще можем да гласуваме с чиста съвест в подкрепа на законодателството утре.
<P>
(Ръкопляскания)
<SPEAKER ID="433" NAME="Антония Първанова" LANGUAGE="EN">
Г-н председател, поглеждайки четири години назад към началото на кампанията на ALDE "Европа за пациентите", имам добри причини да приветствам споразумението, постигнато със Света през декември. Първо бих искала да поздравя нашия докладчик, г-жа Grossetête, както и другите докладчици в сянка за доброто им сътрудничество и отлично свършената работа, както и автора на тази инициатива, нашия колега John Bowis.
<P>
Парламентът запази единна и твърда позиция по време на преговорите със Съвета. Застъпихме се за пациентите и за пръв път ще има ясна законодателна рамка в Европейския съюз за пациентите, които търсят лечение в друга държава-членка. Трябва да разгледаме постигнатото споразумение като малка стъпка, но то представлява истинско постижение за пациентите в Европа, което ще засили правата им, като същевременно обърне внимание на техните нужди, на наличната им информация и на качеството и безопасността на здравните грижи.
<P>
Сигурен съм обаче, че Парламентът щеше да подкрепи един по-амбициозен резултат. Въпреки че признавам необходимостта държавите-членки да бъдат в състояние да определят предварително разрешение за запазване на устойчивостта на системите си на здравеопазване, аз съжалявам, че те - включително белгийското председателство - понякога поставят организационните съображения над интересите и нуждите на пациентите. Ние обаче представляваме нашите граждани и имаме отговорност да ги представляваме в Парламента.
<P>
Позволете ми да дам само един пример: качество и безопасност. Въпреки че държавите-членки изразиха желание да определят рисковете за качество и безопасност като критерий за отказа от предварително разрешение, те не бяха склонни да приемат - и се противопоставиха на - всяка система за споделяне на информация и повишаване на изискванията в тази област на равнището на Европейския съюз.
<P>
Групата ALDE приветства бъдещата директива, но ние стриктно ще следим за изпълнението й и ще се уверим, че е налице правилна отчетност и контрол, с цел да се гарантира, че директивата се изпълнява правилно, както и че разпоредбите за предварително разрешение и възстановяване на разноските няма да се превърнат в неоправдана пречка за пациентите.
<P>
И накрая, позволете ми да подчертая едно от съжаленията ми: липсата на амбиция на договорените разпоредби за сътрудничество в областта на електронното здравеопазване отново поради силната опозиция от страна на най-напредналите държави-членки в тази област. Ефектът на първоначалното предложение на Комисията беше значително ограничен. Ето защо бих искала да задам следния въпрос на г-н Дали. Комисията ще разгледа ли развитието на самостоятелно предложение относно електронното здравеопазване, което насърчава сътрудничеството и осигурява оперативна съвместимост на данните и безопасност на пациентите, като по този начин го направи реалност в Европа?
<SPEAKER ID="434" NAME="Jean Lambert" LANGUAGE="EN">
Г-н председател, мнозина в Парламента ще си спомнят, че на първо четене това беше един изключително спорен въпрос, и аз смятам, че чуваме единствено за различията между нас. Имаше опасения за това дали пазарните сили биха надвили услугите от общ интерес като хората, които бяха загрижени за правото на избор и пътуване на пациентите, бяха изправени срещу онези, които питаха кои пациенти действително биха упражнили този избор.
<P>
Смятам, че в крайна сметка постигнахме един разумен компромис. Както вече беше казано, в случаите, в които е налице медицинска необходимост от спешно лечение, ние вече разполагаме с действаща система при координацията на социалното осигуряване. Тази директива се отнася повече до пазарната система, до избора и до способността на хората да избират къде да отидат и да разполагат с необходимите средства. Така че вече има яснота, а именно, че държавите-членки могат да въведат системи, които да им позволят да се гарантира, че може да се отговори на тези потребности.
<P>
Директивата трябва да се приветства и защото разглежда въпроси, свързани с правното измерение и правната сигурност: с това къде е отговорността за последващо лечение, с въпроса за компенсациите, в случай на проблеми, и с въпроси относно гаранциите, че процедурите се извършват от квалифициран медицински персонал.
<P>
По въпроса за редките заболявания също постигнахме компромис, който е по-добър от първоначално представения такъв.
<P>
Както вече беше казано, за много пациенти това ще работи добре, но трябва да се погрижим и за пациентите в собствените си държави-членки.
<SPEAKER ID="435" NAME="Milan Cabrnoch" LANGUAGE="CS">
Г-н председател, бих искал да започна като благодаря и на двамата докладчици, г-жа Grossetête и г-н Bowis. Днес се навършват точно две години, шест месеца и 16 дни откакто Европейската комисия внесе дългоочакваната директива за правата на пациентите в областта на трансграничните здравни грижи, но историята на тази директива е от много по-отдавна, когато този въпрос първоначално беше част от директивата за услугите. Вече е ясно каква огромна грешка беше да се оставят здравните услуги извън директивата за услугите. Не трябва да забравяме, че приетата директива разглежда само правата на пациентите, докато въпросът за свободното движение на здравни услуги в Европейския съюз остава нерешен. Системите на здравеопазване в държавите-членки може и да се основават на едни и същи общи принципи, но организацията на здравеопазването се различава значително в отделните държави-членки.
<P>
Текстът, за който ще гласуваме утре и който подкрепям, е голям компромис между правата на гражданите и пациентите, от една страна, и опасенията на правителствата на държавите-членки, от друга. Въпреки големия брой отстъпки и трудности, внесеното предложение представлява малък, но важен напредък. Предложената директива изяснява, макар и несъвършено, правата на пациентите, като им осигурява достъп до информация и напълно потвърждава, в съответствие с принципа на субсидиарност, изключителната отговорност на правителствата на държавите-членки за организацията и финансирането на здравните грижи и за качество, безопасност и достъпност на здравните грижи на тяхна територия, като има предоставя възможност да определят правилата, съобразно които гражданите трябва, когато е целесъобразно, да потърсят съгласие преди да получат здравни грижи в чужбина.
<P>
Госпожи и господа, надявам се, че ние също ще продължим да работим по директивата в Парламента през следващите няколко години, както и че ще подобрим правата на пациентите в Европейския съюз.
<SPEAKER ID="436" NAME="Kartika Tamara Liotard" LANGUAGE="NL">
Г-н председател, утре е големият ден, когато здравните грижи ще се превърнат в продукт на вътрешния пазар. Новата директива разглежда здравните грижи като търгуеми на пазара на стоки. Онези, които имат най-много пари, ще бъдат сред първите с достъп до местата с най-много и най-евтини доставки на здравни грижи. Това предложение обаче ще запази съществуващата двустепенна система на здравеопазване. Чудя се колко от колегите ми могат да се идентифицират с казаното от мен. Здравеопазването е основна необходимост, към която всеки трябва да има равен достъп. Онези от вас, които ще гласуват в подкрепа на доклада утре, вероятно смятат, че това ще е от голяма полза за пациентите, но това със сигурност няма да е така. Аз подкрепям всичко, което допринася за правата на пациентите, но ако приемем тази директива, можем в действителност да очакваме множество проблеми в областта на правата на пациентите; ще ви дам няколко примера.
<P>
Застрахователните дружества с радост ще изпращат пациенти отвъд граница, ако там е налице по-евтина възможност за лечение. Това ще намали предлагането на грижи в родните държави на пациентите. Всички лечения, които вече не носят печалба, вече няма да се предлагат в по-скъпите региони. Вместо да получат повече права пациентите няма да имат друг избор и те ще трябва да пътуват зад граница. Освен това пациентите от региони, където здравните грижи са по-евтини, няма да бъдат в състояние да пътуват до други региони, защото те няма да бъдат автоматично компенсирани за свързаните с това допълнителни разноски. Ето защо здравният туризъм, който е поставената цел на тази директива, ще бъде ограничен само за богатите.
<P>
Нека сега се спрем на регионите, където здравните грижи са евтини, и на онези, където времето за изчакване е кратко. В крайна сметка те ще приемат толкова много здравни туристи, че няма да има място за собствените им местни пациенти. Успяхме да прочетем пример за това в понеделнишкото издание на белгийския ежедневник "Де Щандаард" и мога да ви уверя, че ще последват още подобни примери. Смятам, че всички пациенти имат правото на качествено здравеопазване и здравни грижи, които се предоставят на родния им език, в близост до мястото, където живеят и близо до семейството им. Вместо това Европа насърчава пациентите да търсят здравни грижи в чужбина и след това оставя пазара да си свърши работата. Онези от вас, които са съгласни с това, ще гласуват "за" утре; онези от вас, които са съгласни с мен, със сигурност трябва да гласуват "против".
<SPEAKER ID="437" NAME="Oreste Rossi" LANGUAGE="IT">
Г-н председател, госпожи и господа, първоначално директивата съдържаше някои трудни области. По време на обсъжданията в комисия и в тристранния диалог постигнахме споразумение за един текст, който като цяло е балансиран и който взема предвид необходимостта от качество и безопасност на здравните грижи, общите принципи на възстановяване на разноските, предварително разрешение, трансгранично сътрудничество за лечението на редки заболявания и електронните здравни услуги.
<P>
Опитахме се да постигнем целта за зачитане на правото на всички пациенти на трансгранични здравни грижи с цел предотвратяване на медицинския туризъм. Разходите на здравните услуги за лечение на гражданин на друга държава-членка с право трябва да бъдат поети от родната държава на пациента.
<P>
Също така искахме да задължим държавите-членки да гарантират основни нива на здравеопазване, но това не беше възможно. С оглед на подобренията на текста, постигнати чрез посредничество, ще гласуваме "за". Това се отнася и до другия разглеждан текст по отношение на европейската инициатива за болестта на Алцхаймер и други деменции, който представлява предварителна стъпка към представяне на законодателно предложение, насочено към постигане на интеграция между различните съществуващи политики.
<P>
Общата цел на двете мерки е да подчертае необходимостта от по-добра координация между държавите-членки изключително в интерес на гражданите.
<SPEAKER ID="438" NAME="Csanád Szegedi" AFFILIATION="NI">
(HU) Г-н председател, г-жо Гьори, госпожи и господа, лично аз подкрепям доклада за упражняването на правата на пациентите в областта на трансграничните здравни грижи. Многобройни примери показват, че голям брой пациенти търсят съответните здравни услуги в други държави-членки. Всички сме запознати със случая Кол в Люксембург, който свидетелства за това явление. За съжаление, външните и вътрешните различия в рамките на Европейския съюз, под което имам предвид различията между западноевропейските и източноевропейските региони, не се свеждат до икономически различия и разлики в социалните услуги. Налице е и голямо разминаване по отношение на здравеопазването и е задача на Европейския парламент да намали тези различия, тоест различията между Западна и Източна Европа, защото здравеопазването с еднакво висок стандарт на качество може да осигури начин за намаляване на броя на хората от една държава-членка, които използват здравните услуги на друга. Освен това е от съществено значение да се стандартизира ролята на дружествата за здравно осигуряване, защото по този начин може да се гарантира, че няма да бъде засегнат универсалният европейски принцип на свобода на движение.
<P>
Освен това смятам, че е важно да се координират препоръките на професионалната колегия, за да се гарантира, че отделните държави-членки прилагат едни и същи процедури за същите категории заболявания. Здравето не трябва да е привилегия, а едни и същи заболявания не могат да се лекуват по различен начин в Унгария и в Швеция, само защото първата се намира в Източна Европа и хората живеят в по-неблагоприятни условия, докато последната принадлежи към Западна Европа и хората там живеят по-добре.
<SPEAKER ID="439" NAME="Christofer Fjellner" AFFILIATION="PPE">
(SV) Г-н председател, смятам, че утрешното гласуване ще бъде едно от най-важните, в които съм участвал през шестте ми години в Европейския парламент. Това не е защото въпросът засяга много хора - повечето хора, разбира се, искат и имат правото да получат добри, своевременни здравни грижи, където живеят. Това е така, защото това може да е от изключително важно значение за тези, които ще бъдат засегнати. Може дори да става въпрос на живот или смърт. Това засяга и основната идея на европейско сътрудничество - свободното движение. Всъщност е безобразие, че едва сега предлагаме свободата на движение на онези, които се нуждаят от нея в най-голяма степен; онези, които са болни - пациентите.
<P>
Това е компромис и аз знам, че аз и моите колеги от групата на Европейската народна партия (Християндемократи) щяхме да отидем по-далеч по отношение на много аспекти, но сега не трябва да забравяме как стояха нещата не много отдавна, с всички приказки за здравен туризъм, заплахата от срив на националните системи на здравеопазване, изискването за предварително уведомление или, да го кажем ясно, като пациенти щяхме да бъдем задължени да искаме позволение преди да упражним правата, предоставени ни от Съда на Европейския съюз. Така стояха нещата преди и с оглед на това фактът, че изобщо разполагаме с решение, представлява огромен успех.
<P>
Не считам това за решение, което взимаме вследствие на направеното от шведската или европейската левица, а по-скоро въпреки него. Спомням си предишния текст и факта, че например шведските социалдемократи се въздържаха от гласуването на първо четене. Вчера някои отправиха призив за въвеждане на предварително уведомление в Швеция. Надявам се Швеция да не направи това. В продължение на дълги години нямахме нужда от предварително уведомление и се надявам, че това ще продължи да бъде така и за в бъдеще.
<P>
Нашето решение обаче ще бъде взето в Европейския парламент утре и след това ще зависи от държавите-членки и Комисията. Приложете доклада, за да засилим правата на пациентите, вместо да ги намалим. Това е моят призив към държавите-членки. На Комисията бих казал: следете отблизо държавите-членки, защото знаем, че те ще искат да избегнат прилагането им.
<SPEAKER ID="440" NAME="Gilles Pargneaux" AFFILIATION="S&amp;D">
(FR) Г-н председател, г-жо Гьори, г-н член на Комисията, на първо място, позволете ми да изразя задоволството ни по отношение на напредъка, постигнат от директивата, която ще приемем утре. В продължение на години единствено Съдът на Европейския съюз разрешаваше споровете във връзка с трансграничните здравни грижи и правата на пациентите.
<P>
Днес, мобилността на пациентите вече не е необичайно явление в Европа, а се е превърнала в част от ежедневието. Трансграничното лечение в момента представлява 1% от общите разходи за здравеопазване в Европа.
<P>
Не трябва обаче да бъркаме мобилността на пациентите с медицинския туризъм, развил се през последните годни. Последният вече става организиран и, за съжаление, се оказва все по-печеливш. Здравеопазването постепенно се превръща в конкурентен пазар.
<P>
Германци отиват в Унгария за зъболечение, британци - ако не разполагат със средства - отиват във Франция, за да бъдат оперирани по-бързо. Съществуват множество примери за това. Трябва обаче да се гарантира, че здравето не се разглежда като стока, за да може всички да бъдем равни. Ето защо през последните три години защитавахме принципа на предварително разрешение от страна на държавите-членки, където се плащат здравноосигурителните вноски, за болнично и извънболнично лечение.
<P>
Бих искал да отдам дължимото на работата на двамата докладчици - г-жа Grossetête и нашия докладчик-социалист, г-жа Roth-Behrendt, която по-специално бих искал да поздравя - която даде възможност за постигане на значителен напредък, като например възстановяването на разноските за здравни грижи, създаването на национални бюра за контакт и европейски референтни мрежи, лечението на редки заболявания и засилено сътрудничество между държавите-членки.
<P>
Г-н председател, г-н член на Комисията, работата ни не е приключила. Трябва да отидем още по-далеч, отвъд постигнатия напредък, за да се премахнат различията, които все още съществуват в Европа, и аз знам, че заедно можем да гарантираме, че европейските пациенти и граждани биват третирани еднакво.
<SPEAKER ID="441" NAME="Corinne Lepage" AFFILIATION="ALDE">
(FR) Г-н председател, г-жо Гьори, г-н член на Комисията, основната заслуга на това споразумение е, че то осигурява степен на правна яснота, както вече заявиха моите колеги. Досега Съдът на Европейския съюз отговаряше за тези въпроси, което е и причината за правната несигурност, която премахваме в момента, и аз смятам, че трябва да сме много благодарни на докладчика, г-жа Grossetête, докладчиците в сянка и на г-н Дали за тяхната работа. Този законодателен акт подобрява информацията за пациентите, качеството на грижите, разходите и процедурите за възстановяване на разноски.
<P>
Също така съм доволна от системата за предварително разрешение за по-скъпите лечения, включително болничното лечение, специализираното лечение или лечението, което представлява особен риск за пациентите. Целта очевидно не е да се попречи на пациентите да получат лечение в чужбина, а да се предотврати медицинският туризъм, както и рисковете за системите за социално осигуряване.
<P>
Аз обаче имам смесени чувства по отношение на условията за прилагането на тази процедура, която може да създаде риск за неравно третиране на пациенти от държавите-членки.
<P>
На първо място, какво означава "разумен срок"? Трябва да се погрижим да се гарантира, че терминът "разумен" не излага на риск нуждите на пациентите.
<P>
Също така трябва да се погрижим държавите-членки да създават финансови процедури, за да се гарантира, че пациентите, особено тези с по-ниски доходи, не трябва предварително да плащат прекалено много. Не би било приемливо административните трудности да са в ущърб на правата на пациентите.
<P>
И накрая, различните решения на държавите-членки по отношение на възстановяването на разноските за здравни грижи също могат да доведат до неравнопоставеност между пациентите, ако е налице минимален праг на възстановяване на разноските, от една страна, и нещо друго, от друга.
<P>
Г-н председател, г-н член на Комисията, това са забележките, които исках да направя.
<SPEAKER ID="442" NAME="Claude Turmes" AFFILIATION="Verts/ALE">
(DE) Г-н председател, госпожи и господа, г-н Bowis, настоящата директива създава ясни, прозрачни права. Ако искам да пътувам в чужбина, ситуацията ще бъде ясна и решенията вече няма да бъдат на произволен принцип, какъвто беше случаят с някои държави. Освен това ще бъде налична по-добра информация, ако избера да отида в друга държава. Директивата обаче ще трябва да се изпълни от националните правителства. Това, което директивата предотврати, е нещо, за което някои членове на Комисията и може би на Парламента са мечтали, а именно отварянето на границите с цел подобряване на националните системи на здравеопазване. Аз съм горд от факта, че с двамата докладчици, включително г-жа Grossetête, успяхме да запазим баланса. Показахме опозицията си на здравния туризъм и подкрепата си за гарантиране, че националните системи няма да бъдат подкопани. Директивата няма да разреши проблеми с различията в качеството на медицинските грижи. Това може да се постигне единствено чрез достатъчни нива на инвестиции във всяка държава-членка.
<P>
Г-н Дали и Комисията, след като вече разполагаме с директивата, ще съм доволен, ако обърнете по-голямо внимание на регламента за социалното осигуряване, което е системата, на която се основава всичко и която дава ясно да се разбере на кого се плаща и къде всичко е добре организирано. Трябва да окажете по-голям натиск върху държавите-членки, за да се гарантира по-ефективното изпълнение на регламента, вместо да излизате с нови идеи за дерегулация и конкуренция.
<SPEAKER ID="443" NAME="Kay Swinburne" AFFILIATION="ECR">
(EN) Г-н председател, настоящата директива предприема конкретни стъпки за засилване на правата на пациентите при достъпа до здравни услуги в целия Европейски съюз. Аз проявих интерес към директивата, защото изпълнението й ще има определено отражение в моя избирателен район в Уелс, където, въпреки че правителството на Обединеното кралство преговаря с Европейския съюз по въпросите на здравеопазването, правомощията за последващото управление и разгръщане на здравните грижи ще бъдат предоставени на правителството на Уелс.
<P>
Първоначалните ми опасения относно потенциалното въздействие върху системата на здравеопазване на Уелс и в частност по отношение на възстановяването на разноските и предварителното разрешение бяха разсеян, след като в предложенията беше включена известна степен на гъвкавост. Възможността държавите-членки и регионалните двойки да бъдат в състояние да вземат решения относно допустимите лечения с предварително разрешение и определяне на горна граница на размера на възстановяване на разноските ще допринесе в известна степен за разсейване на опасенията относно вече претоварените и обременени системи на здравеопазване.
<P>
В резултат от работата с моите бивши и настоящи колеги в Парламента, и в частност г-н Bowis, можем да сме доволни, че направихме стъпка напред за гарантиране на по-ясна информация за пациентите, по-добър избор на здравни грижи и по-тясно сътрудничество между различните системи на здравеопазване в Европейския съюз. Това би трябвало да доведе до повишаване на стандартите в целия Европейски съюз чрез избора на пациентите.
<SPEAKER ID="444" NAME="João Ferreira" AFFILIATION="GUE/NGL">
(PT) Г-н председател, намерението зад тази директива беше ясно от самото начало: включване на здравните услуги в целта за либерализиране на услугите и задоволяване на интересите на икономическите и финансови групи чрез разширяване на сферата им на дейност в областта на здравните грижи във всички държави на Европейския съюз и разглеждане на здравните грижи като обикновена стока, а техните потребители - единствено като потребители.
<P>
Настоящото предложение ще изостри различията между европейците и ще навреди на онези, които не разполагат със средствата да прибягнат до частни здравни услуги или до здравни грижи в друга държава-членка на Европейския съюз. Дори с включените в него изменения, приемането му и свързаните с това много високи разходи биха могли да имат сериозни последици за някои държави, не на последно място Португалия и националната й здравна служба.
<P>
На практика същият Европейски съюз, който налага строги ограничения на националните бюджети, когато става дума за финансиране на обществени услуги като здравните грижи, не се притеснява да обременява тези бюджети, когато става дума за насочване на обществени средства към частни икономически и финансови групи, които развиват дейност в областта на здравните грижи или към насърчаване на медицинския туризъм.
<P>
В действителност, в желанието си за насърчаване на бизнеса, настоящото предложение не предвижда подходящи гаранции за безопасността на потребителите или качеството на здравните грижи, по-специално по отношение на извънболничната помощ. За разлика от казаното от някои хора системата за предварително разрешение не разполага с достатъчно разпоредби за тези случаи. Ето защо е необходимо тези намерения също да бъдат блокирани по начин, подобен на случилото се през 2007 г. с изключването на здравните услуги от прословутата директива "Болкещайн".
<SPEAKER ID="445" NAME="Jaroslav Paška" AFFILIATION="EFD">
(SK) Г-н председател, бих искал да започна, като изразя известно разочарование по отношение на позицията на Съвета във връзка с директивата за правата на пациентите в областта на трансграничните здравни грижи, защото Съветът не успя да приеме на първо четене много от добрите предложения за изменения от Европейския парламент.
<P>
Именно Европейският парламент положи на първо четене добра основа за правилното прилагане на разпоредбите в областта на трансграничните здравни грижи в държавите-членки по начин, по който пациентите могат, когато има основание и при спазване на определените правила и без обременяване на съда, да получат необходимата им извънболнична и болнична помощ в друга държава-членка.
<P>
Ето защо е добре, че при изготвянето на доклада в комисията на второ четене беше възможно да се продължи първоначалната философия, която изразява позицията на Парламента от първо четене, и като се започне от понастоящем непрозрачната ситуация при трансграничните здравни грижи, да се постигне достойно решение на проблема.
<P>
Компромисният текст, подкрепен от съдебната практика на Съда на Европейския съюз и внесен за днешното разискване, предоставя на гражданите ни нови възможности и ново качество в областта на здравните грижи, и затова според мен трябва да се погрижим директивата да бъде приложена в ежедневието възможно най-бързо.
<SPEAKER ID="446" NAME="Licia Ronzulli" AFFILIATION="PPE">
(IT) Г-н председател, госпожи и господа, след съдебна процедура, която продължи с години, утре най-накрая ще гласуваме за доклада, който ще предостави на европейските граждани, които са принудени да пътуват в чужбина всяка година, за да получат подходящите медицински грижи, стабилна правна основа.
<P>
Това ще позволи на всички пациенти, а не само на най-добре осведомените и най-богатите, да се възползват от права, които през годините вече са били признати в решения на Съда на Европейския съюз. С отварянето на национални бюра за контакт трансграничният достъп до здравни грижи вече няма да бъде скок в неизвестното, при който до този момент вече изтощени от болестта пациенти твърде често трябваше да се справят с бюрократични, езикови и финансови проблеми.
<P>
По отношение на болничната помощ държавата, в която се плащат здравноосигурителните вноски, може да поиска от пациентите, които решат да търсят лечение в чужбина, предварително разрешение, и това очевидно е необходимо, за да се защити стабилността на системата й на здравеопазване. Вероятно можеше да се направи повече по определени въпроси за защита на пациентите например по отношение на системата за предварително уведомление, която ще позволи на държавите-членки да повишат медицинските разноски, но само на доброволни начала.
<P>
На последно място, бих искала да подчертая ентусиазма ми от участието в едно повсеместно разискване само с един общ знаменател, а именно приоритета да се сложи край на проблемите на хиляди пациенти в цяла Европа, и изглежда, че този момент най-сетне е дошъл.
<SPEAKER ID="447" NAME="Karin Kadenbach" AFFILIATION="S&amp;D">
(DE) Г-н председател, г-жо Гьори, г-н Дали, според мен задачата на политиката е да спомогне за запазване и подобряване на качеството на живот на нашите граждани. Това в момента не е лесна задача в областта на здравни грижи. Това е преди всичко отговорност на отделните държави да се гарантира предоставянето на здравни грижи и достъп до най-доброто медицинско лечение, независимо от доходите на пациентите и регионите, в които живеят.
<P>
Дори и при най-добрите възможни национални системи на здравеопазване обаче все още ще има случаи, в които пациенти ще се нуждаят или искат помощ, подкрепа и медицински грижи от друга държава. Настоящата директива полага правните основи и гарантира, че пациентите ще имат достъп до тези услуги без допълнителна бюрокрация, без правна несигурност и без да трябва да се правят големи авансови плащания.
<P>
След дългия процес на преговори считам директивата за истински успех, въпреки че ще са необходими огромни усилия за изпълнението й от страна на системите на здравеопазване в отделните държави и на осигурителните дружества. Силно се надявам, че ще продължите да оказвате натиск в това отношение, защото дори най-добрите директиви могат да бъдат ефективни, единствено ако се изпълняват правилно. Също така ви призовавам да не се отказвате от опитите си да разширите превантивните мерки и предоставянето на здравни грижи. Смятам, че искаме гражданите на Европа да продължат да бъдат здрави възможно най-дълго и да имат най-добрия възможен достъп до висококачествени медицински грижи на възможно най-ниските цени.
<SPEAKER ID="448" NAME="Frédérique Ries" AFFILIATION="ALDE">
(FR) Г-н председател, г-жо Гьори, г-н член на Комисията, аз също бих искала да благодаря и да поздравя нашия докладчик, г-жа Grossetête, която е свършила отлична работа при продължаването на работата на бившия ни колега г-н Bowis. С всички поздравления, които получава, изглежда сякаш днес честваме г-н Bowis.
<P>
Смятам, че е важно да се подчертае важната роля на белгийското председателство, което направи необходимото за постигане на този труден компромис с Парламента, и по-специално с определени държави-членки, чиято позиция беше - как мога да я опиша? - съпротивителна в някои случаи.
<P>
Настоящата директива за трансграничните здравни грижи е от съществено значение, дори и да засяга едва 1% от националните бюджети за здравеопазване, защото освен цифрите това, върху което трябва да се съсредоточим, е силата на символа, което е законното право на всеки европейски гражданин да бъде лекуван в чужбина и да му бъдат възстановени разноските за полученото лечение с цялата точна информация.
<P>
Също така беше важно ясно да се определят предпазни мерки за предотвратяване на всякакви форми на медицински туризъм, но и за въвеждане на достатъчна гъвкавост в текста, за да се насърчи диагностицирането и лечението от двете страни на границата. Тук имам предвид определени заболявания в частност като редките заболявания.
<P>
Ще приключа, г-н председател, като заявя, че това е важна първа стъпка, но ще трябва да отидем и по-далеч и да продължим да се борим, за да постигнем напредък по отношение на Европа на здравето, която ни е толкова скъпа.
<SPEAKER ID="449" NAME="Tadeusz Cymański" AFFILIATION="ECR">
(PL) Г-н председател, не съществуват идеални закони. Всички имат недостатъци, както и предимства, но настоящата директива определено повдига повече надежди, отколкото страхове. Европа, въпреки случващите се бързи промени, продължава да бъде континент на големи различия и дори контрасти. Това се отнася както до нивото, така и до мащаба на здравеопазване, и е очевидно, че повече страхове се изразяват от по-бедните държави, които са на етап на трансформация и се опитват да догонят по-богатите държави. Нивото на финансиране и осигуряване на медицински нужди в държавите в процес на преход обаче е много по-ниско.
<P>
Ето защо директивата представлява огромна възможност и източник на надежда за всички пациенти в държавите, за които говоря. Правителствата са изправени пред голямо предизвикателство, но парадоксално, в действителност, тази директива ще наложи множество реформи и ще обърне внимание на мащаба на недостатъчно финансиране на здравните грижи, защото недостатъчното финансиране не е само резултат от ограничените финансови възможности на тези държави, но и следствие от грешките на настоящата политика и на подценяването на огромното значение, което здравните грижи имат за европейските граждани.
<P>
Благодаря ви за вниманието и се обръщам към вас да подкрепите тази директива, независимо от окончателния вариант на така наречената предпазна клауза. Предпазната клауза е израз на компромиса, а "компромис" е дума, която ние приветстваме.
<SPEAKER ID="450" NAME="Sabine Wils" AFFILIATION="GUE/NGL">
(DE) Г-н председател, предложението за директива за мобилността на пациентите може бързо да доведе до свеждане на здравните грижи в Европейския съюз до нивото на най-малкия общ знаменател посредством подхода, основан на услугите. Моята група категорично се противопоставя на идеята покупателната способност да се превърне в критерий за предоставяне на здравни грижи и пациентите да се превърнат в потребители.
<P>
Предложената директива ще позволи на здравноосигурителните дружества да изпращат пациенти в чужбина за по-евтино лечение. Това ще доведе до високи равнища на конкуренция и натиск върху цените в сектора на здравеопазването. Ако дадено лечение е налично на по-ниска цена на няколкостотин километра и ако пациентите се изпращат там от здравноосигурителните дружества, това ще доведе до положение, при което това лечение вече няма да се предлага на местно равнище. Ето защо секторът на здравеопазването просто ще следва неолибералната логика на пазара, вместо да дава приоритет на благосъстоянието на пациентите.
<P>
Бих искал да ви попитам, госпожи и господа, дали искате да станете свидетели на здравен туризъм в този чувствителен сектор. Аз съм на мнението, че пациентите трябва да получават здравни грижи близо до мястото, където живеят. Това е обществена отговорност като част от предоставянето на услуги от общ интерес, които трябва да бъдат достъпни за всеки на местно ниво.
<SPEAKER ID="451" NAME="Anna Rosbach" AFFILIATION="EFD">
(DA) Г-н председател, няма болен човек, който иска да отиде в чужда държава, ако лечението е също толкова добро и в родната им държава. Въпреки това настоящото предложение е най-доброто, което можем да постигнем. Гарантираме, че финансовият модел е променен и че националните системи на здравеопазване не са застрашени, като същевременно се уверяваме, че пациентите ще получат по-добри възможности за лечение в други държави на Европейския съюз.
<P>
Пациентите могат по-лесно да търсят лечение в друга държава, ако например предлаганата експертиза и лечение не са налични в родната им държава. Това е важно по отношение на много редките заболявания, които изискват специализирани познания. Ако можем да концентрираме лечението на тези редки заболявания на няколко места в Европейския съюз, шансът за възстановяване на пациентите е много по-голям, защото лекарите, които често използват специализираните си умения, могат да постигнат по-добри резултати. Това обаче не трябва да означава, че държавите-членки трябва да съкратят системите си на здравеопазване - нещо, което също се посочва в текста. Благодаря Ви, г-н председател, и бих искала също така да благодаря на г-н Дали и на докладчика. Благодаря ви за отличната работа.
<SPEAKER ID="452" NAME="Elżbieta Katarzyna Łukacijewska" AFFILIATION="PPE">
(PL) Г-н председател, преди всичко бих искала да поздравя докладчика, г-жа Grossetête, която е свършила много трудна работа. Това не беше лесна задача, заради различните позиции на държавите-членки на Европейския съюз и различните системи на здравеопазване в различните държави. Постигането на компромис между очакванията и възможностите изискваше не само умения за преговори, но най-вече съответните познания по темата. Всички сме наясно, че мерките, които се съдържат в директивата за правата на пациентите в областта на здравните грижи - и докладчикът говори за тези мерки подробно - е това, което гражданите на Европейския съюз искат, особено в онези държави, където достъпът до специалисти и съвременни процедури е ограничен.
<P>
Важно е, че по време на работата по текста на директивата и благодарение на постигнатите компромиси беше възможно да се промени нагласата на държавите-членки, които първоначално блокираха нейните разпоредби. Основните елементи на директивата са достъпност, удобство и сигурност по отношение на здравните грижи, както и правото на пациентите да използват здравните услуги на други държави-членки и определени разноски да им бъдат възстановени. Директивата се основава на нуждите на пациентите, а не на финансовите ресурси.
<P>
Бих искала да посоча, че разпоредбите на директивата ще означават не само подобряване на здравното състояние на пациентите, но смятам, че тя ще бъде основата за подобряване на системите за здравеопазване в някои държави на Европейския съюз. Трябва да се подчертае, че директивата е първата и основна крачка към мобилност на пациентите, укрепване на правата на пациентите и премахване на неравенствата в различните държави-членки.
<SPEAKER ID="453" NAME="Andres Perello Rodriguez" AFFILIATION="S&amp;D">
(ES) Г-н председател, смятам, че трябва да поздравя докладчиците, особено г-жа Grossetête и г-жа Roth-Behrendt от собствената ми група, за свършената от тях работа по превръщането на един неработещ законодателен акт в полезен такъв, защото това даде възможност правото на обществени здравни грижи да бъде включено като правна основа и предостави нова насока, която да ни позволи да положим основите, за да се гарантират на гражданите безопасността и качеството, което те винаги избират. По-важното е, че тяхната работа също така означава, че ролята на държавите-членки, където се плащат здравноосигурителните вноски и където се получава лечението, ще бъде ясно регламентирана.
<P>
Аз обаче не смятам, че трябва да се задоволим с това, а вместо това то трябва да бъде началото на една много по-голяма стъпка напред, така че, както заяви г-жа Roth-Behrendt, тази директива да се превърне само в една формалност, защото нивото на равенство, постигнато във всички държави-членки, означава, че не е необходимо всеки гражданин да се връща в родината си.
<P>
В тази битка трябва да постигнем законодателство, което гарантира правата на гражданите във връзка със здравните грижи, които трябва да получат - ползи и безопасност - вместо само правото на мобилност между държавите-членки, с което вече разполагат. Именно качеството ще създаде съюз или в противен случай ще правим много малки стъпки.
<SPEAKER ID="454" NAME="Miroslav Ouzký" AFFILIATION="ECR">
(CS) Г-н председател, тези от нас, които сме по-дълго в Европейския парламент, със сигурност ще си спомним как се появи този стандарт. Историята е почти комична. В началото беше докладът на г-жа Gebhardt, който трябваше да позволи свободното движение на услуги в Европейския съюз. Ние отделихме част от доклада и решихме, че здравните услуги заслужават специален стандарт. Когато Комисията в крайна сметка внесе директивата, свободното движение на здравни услуги постепенно беше премахнато, с което ни остана частта, която описва правото на пациентите да се движат свободно в Европейския съюз при търсенето на здравни услуги и здравни грижи.
<P>
С това искам да подчертая, че "европейщината" ни понякога е по-скоро свързана с тези плакати и символи, отколкото с прилагането на практичните свободи, въз основа на които Съюзът би трябвало да се основава. Директивата предизвика множество опасения сред отделните държавите-членки по отношение на прекомерната експлоатация и разрушаване на националните бюджети.
<P>
Бих искал да завърша, като заявя, че това не е точно това, което искахме, но е правилният ход и със сигурност стъпка в правилната посока. Бих искал да пожелая късмет на докладчиците и да им благодаря за работата.
<SPEAKER ID="455" NAME="Horst Schnellhardt" AFFILIATION="PPE">
(DE) Г-н председател, горещо приветствам факта, че директивата най-накрая влезе в сила. Бих искал да напомня на Парламента, че в един момент изглеждаше, че целият законодателен процес ще се провали. Смятам, че благодарение на уменията на докладчика и на преговарящия екип и, разбира се, на белгийското председателство разполагаме с резултат, от който можем да сме доволни. Аз съм особено доволен, че правото на държавите-членки да поставят ограничения върху лечението в друга държава беше определено по-ясно. Това не беше така в предложението, внесено от държавите-членки. Смятам, че вече разполагаме с решение, което ще даде възможност процесът на отхвърляне на молба за лечение да бъде проследен и проверен. Това е важна стъпка напред.
<P>
На кого помагаме в частност? Смятам, че помагаме на 60 000 души, които са в списъците на чакащите за трансплантация на органи. Разбира се, ние вече приехме директивата за трансплантация на органи, но това е друга мярка, която ще намали времето на изчакване. Също така помагаме на милиони хора, които страдат от едно от 30 000 редки заболявания. Те ще могат да получат по-целенасочено и по-качествено лечение, ако пътуват до друга държава.
<P>
Аз обаче не смятам, че директивата ще доведе до развитието на здравен туризъм в Европа. Смятам, че опасенията, изразени от някои от левицата в Парламента, са напълно неоснователни. Това не е въпрос, заради който трябва да сме загрижени.
<SPEAKER ID="456" NAME="Edite Estrela" AFFILIATION="S&amp;D">
(PT) Г-н председател, текстът е резултат от много работа и преговори и затова бих искала да благодаря на г-н Bowis, г-жа Grossetête и на г-жа Roth-Behrendt. Не можем да не признаем постигнатия напредък, защото този нов вариант предвижда повече гаранции по отношение на безопасността и качеството на услугите. Въпреки че текстът на членове 7 и 8 беше подобрен, смятам, че можеше да се направи повече за гарантиране на по-голяма равнопоставеност.
<P>
По-голямата част от пациентите, особено тези от по-слабите социално-икономически групи, не искат да бъдат лекувани в чужбина заради езиковата бариера и липсата на подкрепа от семейството. Европейците с по-високи доходи не се сблъскват с тези пречки. Ето защо се боя, че в държавите със системи на здравеопазване, които са универсални и най-вече безплатни, новото законодателство може да послужи за стимул за намаляване на инвестициите в националните системи и може да спомогне за създаването на пазар на здравни грижи за богатите. Независимо от това се надявам, че прилагането на директива ще спомогне за намаляване на неравенствата в областта на здравните грижи.
<SPEAKER ID="457" NAME="Mairead McGuinness" AFFILIATION="PPE">
(EN) Г-н председател, подобно на другите, и аз приветствам това разискване и директивата и благодаря на нашия докладчик.
<P>
Аз може би съм по-предпазлива, отколкото някои членове. Смятам, че не бива посланието на Парламента да е, че от сега нататък всичко е наред с трансграничните здравни грижи. Все още има какво да обсъждаме и да направим, за да постигнем успех. Може ли да цитирам - и се надявам да го направя точно - собствените думи на члена на Комисията? Той каза, че е "ясно, че всички държави-членки са длъжни да инвестират в държавите си, да предоставят на гражданите си здравните грижи, от които те се нуждаят". Виждам, че той кима в съгласие, така че съм го цитирала правилно.
<P>
Добре е, че можем да представим това съобщение на държавите-членки, които не правят това и които имат дълги списъци с чакащи. Собствената ми държава, Ирландия, е включена тук. Истината е, че хората биха предпочели да бъдат лекувани по-близо до дома. Ето защо са налице безкрайни протести - и то с право - в Ирландия, относно закриването на местни болници и местни услуги. Въпреки това, директивата може да бъде успешна, ако принуди държавите-членки и техните доставчици на здравни грижи да разгледат услугите си и да подобрят предоставянето на услуги на онези, които се нуждаят от тях. Те ще трябва да платят за тях така или иначе, ако гражданите ни се възползват от правата, предоставени им с тази директива.
<P>
В заключение, хората вече имат право да пътуват за трансгранично здравно обслужване съгласно Регламент № 883/2004, но те не знаят за това. В противен случай бихме станали свидетели на много повече трансгранични пътувания на пациенти с цел здравно обслужване. Така че нека информираме гражданите си за това, което им се полага, и да се надяваме да не ни се налага да пътуваме зад граница, но ако се наложи да бъдем в състояние да направим това свободно и да разполагаме с необходимите ни услуги.
<SPEAKER ID="458" NAME="Edit Herczog" AFFILIATION="S&amp;D">
(HU) Г-н председател, приветствам първото разискване на унгарското председателство. На първо място, бих искала да отбележа, че тази тема си струваше да бъде обсъдена извън контекста на директивата за услугите, защото въпросът за трансграничните здравни грижи има множество уникални характеристики. Бих искала да поздравя докладчиците и докладчиците в сянка, както и Джон на местата за гости. Изключително важно е обаче да не се поставя под въпрос задължението на държавите-членки за осигуряване на здравни грижи за техните граждани. Много е важно да се потвърди, че директивата не е привилегия за богатите, а инструмент за предоставянето на по-добри здравни грижи на пациентите с редки заболявания. В работата си се ръководихме от тази цел. Друго много важно съображение е, че директивата ще ни позволи да използваме по-добре природните условия. Имам предвид например унгарските балнеологични центрове, които могат да излекуват определени заболявания много по-ефективно и които не могат да бъдат преместени. Очевидно, пациентите са тези, които трябва да дойдат при нас. Много е важно да се продължи в тази насока, така че здравите, болните, европейските граждани могат да почувстват, че Европейският съюз се отнася и е предназначен за тях.
<SPEAKER ID="459" NAME="David Casa" AFFILIATION="PPE">
(MT) Г-н председател, много от нас не обръщат голямо внимание на здравето си, докато все още сме здрави и нямаме нужда от медицински грижи. Когато се окажем в несигурно здравно състояние обаче, ние автоматично започваме да разбираме наистина колко те са важни за нас и колко е важно да разполагаме със съответната система на здравеопазване и не само добра, но и ефикасна и ефективна система.
<P>
Гражданите на Европейския съюз могат да се възползват от медицинско лечение от различните държави-членки, когато състоянието им не може да се лекува в собствената им държава. Не трябва да забравяме, че това трябва да е последната възможност и че не трябва да се насърчава, защото е най-скъпият вариант и освен това не е практичен. Трябва да прибягваме до него, когато няма какво друго да се направи. Когато случаят е такъв обаче, трябва да се гарантира, че свързаната с това бюрокрация е сведена до минимум, както и че подобрява качеството на достъп и сигурност.
<P>
Държавите-членки също така трябва да разполагат с необходимите инструменти за защита на своите системи на здравеопазване и за справяне с допълнителния приток на пациенти от други държави, с които евентуално трябва да се справят. Ето защо би било идеално, ако на държавите-членки се даде разрешение предварително. Това, което се вижда ясно в този контекст, е, че действащите в момента правила не са достатъчни - напротив, те са неясни и противоречиви. Както видяхме при случая с донорството на органи обаче, трябва да се стремим да излезем с решения, така че Европа да може да постигне напредък в тази област и да предложи най-доброто възможно медицинско обслужване на гражданите си.
<SPEAKER ID="460" NAME="Zuzana Roithová" AFFILIATION="PPE">
(CS) Г-н председател, бих искала с огромно облекчение да обърна внимание на факта, че Парламентът най-накрая постигна политическо решение за правото на пациентите на трансгранични здравни услуги при условия, които в продължение на години бяха защитавани само от Съда на Европейския съюз въз основа на съдебното производство. Радвам се, че днешният компромис формулира същия вид условия за плащане, за които някои от нас се застъпваха за директивата за услугите преди няколко години. Бих искала да изкажа искрената си благодарност на моите колеги, г-жа Grossetête и г-н Bowis, които поздравявам за постигането на това приемливо споразумение, както и за изготвянето на важни гаранции за упражняване на това право. Смятам, че правото на мобилност ще направи лечението на сериозни здравословни състояния достъпно за всички европейци, и в крайна сметка ще доведе до по-кратко време на изчакване за операциите в целия Европейски съюз. По този начин една от големите ми лични цели, за които винаги съм работила, беше изпълнена. Бих искала да добавя, че все още сме изправени пред редица проблеми, като например решаването на здравните услуги в интернет, мобилността на здравните работници и други.
<SPEAKER ID="461" NAME="Theodor Dumitru Stolojan" AFFILIATION="PPE">
(RO) Г-н председател, бих искал да започна като поздравя г-жа Гьори за мандата, с който разполага в момента, както и да пожелая късмет на нея и на унгарското председателство. Бих искал да поздравя всички, които допринесоха за проекта за доклад, който обсъждаме днес.
<P>
Както може би сте научили, Румъния принадлежи към групата държави, които имаха резерви относно поредицата от компромиси, които бяха постигнати в Съвета. Тези резерви не са показател за противопоставянето на Румъния на трансграничните здравни грижи. Те изразяваха загрижеността на румънското правителство относно финансовата стабилност на трансграничните здравни грижи и мащаба, който може да достигне, защото, както знаете много добре, някои държави-членки разполагат с много нисък национален доход.
<P>
От друга страна, инвестициите предлагат средство за намаляване на този риск. В същото време обаче смятам, че реформите на системите на здравеопазване на държавите-членки са от първостепенно значение. В този случай смятам, че Европейската комисия трябва да вземе по-активно участие по отношение на реформите на системите на здравеопазване.
<SPEAKER ID="462" NAME="Christa Klaß" AFFILIATION="PPE">
(DE) Г-н председател, мобилността на пациентите представлява огромна стъпка в посока на една Европа за гражданите и тази директива е ясно структурирана. Тя има не само баща, г-н Bowis, но и майка, г-жа Grossetête. Бих искала да им благодаря много за всичките им усилия.
<P>
Прекарахме много време в обсъждане на правилната посока и вече знаем, че все още не сме на правилния път. Разполагаме обаче със стабилна, добре проектирана основа, върху която да градим. Ситуацията е сложна. Имаме 27 държави-членки, всяка от които се намира на различна изходна точка, както от гледна точка на структурата на здравното им обслужване, така и на системите им на здравно осигуряване. Предварителното разрешение за болничен престой в друга държава-членка и зачитането на етичните и морални принципи на здравното законодателство на всяка държава представлява правилният подход. От една страна, това дава възможност да се подпомогнат здравноосигурителните дружества и да се насърчи националната отговорност, а от друга, позволява всички граждани да имат достъп до услугите, предлагани от други държави-членки.
<P>
Това е важна стъпка напред, особено по отношение на редките заболявания. Всяка държава-членка разполага със съоръжения на различно ниво. Всички те обаче вече могат да се възползват от научните изследвания и действащи другаде структури. Освен това специалистите ще имат възможност да развият уменията си, заради по-голямото търсене вследствие на по-големия достъп на хората до услуги. За хората в моя регион, който е близо до границата с Люксембург, Белгия и Франция, трансграничният достъп до здравни услуги е от голяма полза и ще обогати ежедневието им.
<SPEAKER ID="463" NAME="José Manuel Fernandes" AFFILIATION="PPE">
(PT) Г-н председател, госпожи и господа, правата, които се предоставят от тази директива - права, които в интерес на истината вече са признати от Съда на Европейския съюз - дават възможност на всички пациенти в Съюза да се възползват от здравното обслужване.
<P>
Това предложение изяснява и улеснява достъпа до трансгранични здравни грижи, заедно с упражняването на правото на възстановяване на разноските на държавата-членка, в която се плащат здравноосигурителните вноски. То е стъпка напред в процеса на европейска интеграция, за укрепване на солидарността и за Европа на гражданите.
<P>
Ще имаме по-къси списъци на изчакване, по-добро качество на здравните грижи, конкуренция и стимул за научни изследвания. Редките заболявания са приоритет, а диагностицирането и лечението вече могат да се извършват в държавата-членка, която е най-подходяща за целта. Настоящата директива е за всички европейци, които се нуждаят от здравни грижи.
<P>
Ето защо португалският министър на здравеопазването греши като казва, че тази възможност е за добре образовани хора с по-големи финансови възможности: това се случва и сега без директивата. Португалия разполага с отлично здравеопазване и отлични здравни специалисти и не може да остане в периферията на този важен проект. Държавата трябва да се възползва от директивата, за да модернизира системата си още повече и да се конкурира по отношение на възможността за предоставяне на услуги в тази област на всички европейци, които се нуждаят от тях.
<P>
Поздравления на чудесния докладчик, който е свършил отлична работа: г-жа Grossetête.
<SPEAKER ID="464" NAME="Председател">
Сега ще започнем процедурата с вдигане на ръка. Седемнадесет души поискаха да вземат думата. Като се има предвид важността и значението на тази мярка, смятам да дам думата на всички, но разполагате само с една минута, след което микрофонът ще бъде изключен.
<P>
Може ли само да се обърна към авторите на тази мярка, към John Bowis в местата за посетители и г-жа Grossetête, настоящият докладчик, както и към всички докладчици в сянка: пациентите се произнесоха; Европейския парламент ги чу. Много ви благодаря.
<SPEAKER ID="465" NAME="Csaba Sógor" AFFILIATION="PPE">
(HU) Г-н председател, това, което приветствам в директивата, е по-ясното определение на правата на пациентите, краят на безкрайните списъци с чакащи и предложеното решение на въпроса с липсата на специалисти в дадена държава. Сигурен съм, че всички разбираме и сме съпричастни към положението на системите на здравеопазване на новите държави-членки със скромни финансови възможности, защото трябва да се справим и с риска от емиграцията на квалифицирана работна ръка.
<P>
Ако гласуваме "за", ще изискваме още едно огромно усилие от страна на системите на здравеопазване на държавите-членки с по-скромни средства, но ако гласуваме "против", косвено ще гарантираме, че упражняването на правата на пациентите в същите тези държави ще продължи да бъде ограничено. Убеден съм, че ще бъдем в състояние да намерим възможности за балансиране на работата на по-слабо оборудваните системи на здравеопазване на държавите-членки. Моята държава, Унгария, например може да предложи конкурентни услуги в областта на балнеологията, физиотерапията или стоматологията.
<SPEAKER ID="466" NAME="Richard Howitt" AFFILIATION="S&amp;D">
(EN) Г-н председател, аз съм силно обезпокоен, че изменението ни, в което се изисква медицинските регулаторни органи в дадена държава да уведомяват техните колеги в Европейския съюз в случаите, когато медицинско лице е предмет на дисциплинарно или наказателно производство, беше отхвърлено на етап на комисия и няма да бъде подложено на окончателното гласуване за този нов закон на Европейския съюз в областта на трансграничните здравни грижи.
<P>
Нека ви разкажа за случая на германския лекар Даниел Убани, който незаконно уби Дейвид Грей от моя избирателен район - Кеймбриджшър - като му инжектира 10 пъти препоръчителната доза болкоуспокояващо. Правоспособността му във Великобритания беше отнета, но и до днес той продължава да практикува в Германия.
<P>
Налице е и случаят на д-р Маркос Ариел Орман, осъден за непредумишлено убийство, който умишлено поставил смъртоносна инжекция в Испания, но въпреки това все още работи в травматологията и спешното отделение на болницата "Уест Съфолк", също в моя избирателен район, въпреки ясно запитване в Испания относно годността му да практикува.
<P>
Тези примери показват, че съществува огромна вратичка в европейското законодателство, която дава възможност на медицински лица, признати за негодни да практикуват в една от държавите ни, да работят и да излагат пациенти на риск в друга държава. Бих поискал от члена на Комисията да обясни защо.
<SPEAKER ID="467" NAME="Krisztina Morvai" AFFILIATION="NI">
(HU) Г-н председател, учтиво бих поискал от представителите на унгарското председателство, както и на Съвета, да използват това полугодие, шестмесечния мандат на унгарското председателство, за да включат специфичните проблеми на новите държави-членки, на посткомунистическите държави като Унгария, в тези разисквания. Когато например говорим за въвеждане на квази-стандартизирана, общоевропейска трансгранична система на здравеопазване, не трябва да забравяме да разгледаме въпроса, че в Унгария например квалифицираните и добре обучени медицински сестри работят за заплати в размер на близо 250 евро на месец, а докторите - за 500-600 евро. Не намира ли Европейският съюз честването на някаква стандартизирана европейска система на здравеопазване, без да се обърне внимание на заплатите, за изключително неетично, неморално и неприемливо...
<P>
(Председателят отнема думата на оратора)
<SPEAKER ID="468" NAME="Siiri Oviir" AFFILIATION="ALDE">
(ET) Г-н председател, предприемаме важна стъпка напред в интерес на пациентите. Мнозина тук говориха по тази тема днес. Това, което се открояваше за мен обаче, беше фактът, че за пореден път беше поставен акцент върху страха от насърчаване на медицинския туризъм. Това, което си пролича в изказванията, беше страх, че пациентите от държавите-членки с по-нисък жизнен стандарт или по-нисък национален бюджет за здравеопазване биха задръстили лекарските кабинети в най-богатите държави, което означава, че пациентите от тези държави биха били поставени в неблагоприятно положение.
<P>
Нека все пак помислим за това. Този страх не е необходим. На пациентите ще бъдат възстановени разноските в родната им държава, а разликата трябва да се плати от пациента. Пациентите няма да имат достатъчно пари за покриване на разликата, ако цените са два-три пъти по-високи, отколкото в родната им държава. Срамувам се да чуя, че все още се боим от мита за така наречения "полски водопроводчик".
<SPEAKER ID="469" NAME="Marina Yannakoudakis" AFFILIATION="ECR">
(EN) Г-н председател, не може да се каже достатъчно за значението на здравеопазването и тази директива. Тя може да има големи последици за системите на здравеопазване на държавите-членки.
<P>
Доволна съм да кажа, че беше намерено решение на областите, които са противоречиви и тревожни, и резултатът е една силна, определяща директива, която ще засили позициите на държавите-членки в областта на здравните грижи.
<P>
Предизвикателството беше да се защити целостта на системите на здравеопазване, като същевременно се предложи по-голям избор на пациентите. На необходимостта държавите-членки да запазят контрола си над насоката на политиката и бюджетните изисквания на здравните си услуги беше отговорено с клаузата за предварително разрешение и факта, че държавите-членки избират кои услуги да бъдат извършени.
<P>
Електронното здравеопазване също беше разгледано по един много разумен начин, а именно, че се предоставя с цел да се осигури гъвкавост, а държавите-членки могат да го въведат, ако и когато пожелаят.
<P>
Като цяло, вече разполагаме с труд, който гарантира автономността на държавите-членки по отношение на системите им на здравеопазване, като същевременно се предоставя най-доброто здравно обслужване на пациентите. Поздравявам докладчика и John Bowis за отлично свършената работа.
<SPEAKER ID="470" NAME="Seán Kelly" AFFILIATION="PPE">
(GA) Г-н председател, Вие щедро предоставихте на всеки възможност да се изкаже. Ето защо ще спазя уговорката и ще говоря в продължение само на една минута.
<P>
Това беше едно много интересно и според мен много поучително разискване. По-специално, доволен съм, че Европейският съюз дава приоритет на нашите пациенти, независимо дали са богати или бедни. Също така от голяма помощ за пациентите ни ще бъде фактът, че информацията ще бъде налична на едно място, във всяка държава. Директивата също така оказва натиск върху всички държави за предоставяне на висококачествени услуги, защото при липсата им гражданите ни ще искат да пътуват до друга държава, където тези услуги се предлагат. И накрая, не се каза много за електронното здравеопазване, но това също представлява един много важен ресурс, ще чуем още по темата в бъдеще.
<SPEAKER ID="471" NAME="Csaba Sándor Tabajdi" AFFILIATION="S&amp;D">
(HU) Г-н председател, г-жо Гьори, г-н Дали, бих искал да поздравя г-жа Grossetête за този отличен доклад. Бих искал да подчертая четири от елементите му. На първо място, създаването на национални бюра за контакт е изключително важно за получаването на информация - тоест, получаването на информация от страна на пациентите. От съществено значение е да се знае кога точно условията трябва да бъдат предмет на предварително разрешение. Това е много важно в случая с редките заболявания. Също така е важно, че като общо правилно не може предварително да се изисква плащане от пациентите. И накрая, бих искал да посоча въпроса за регионите на трансгранично здравно обслужване, който е от изключителна важност за Унгария и Централна Европа, защото по протежение на границата между Германия и Австрия или по протежение на унгарско-словашката или унгарско-румънската граница, където езиковите граници не се припокриват с националните граници, има много недоразвити, припокриващи се и неизползвани възможности, а езиковите бариери не съществуват. Още веднъж, моля, приемете поздравленията ми.
<SPEAKER ID="472" NAME="Petru Constantin Luhan" AFFILIATION="PPE">
(RO) Г-н председател, осигуряването на достъп до здравни услуги е основна предпоставка, която дава възможност на пациентите да се радват на най-доброто налично лечение. Това може да се постигне, като се определят възможно най-ясните и най-практични правила. Подобряването на правата на пациентите, особено чрез осигуряването на информация и сътрудничество между държавите-членки, може да се постигане чрез развитие на системата на електронно здравеопазване и разпространението на информация за трансграничните здравни грижи.
<P>
Осведомителните кампании, с помощта на програмите за трансгранично сътрудничество, могат да предоставят на пациентите ниво на информация, което ще им позволи да използват системата с възможно най-малко злоупотреби, в съответствие с одобрените правила. Ето защо смятаме, че електронното здравеопазване и ефективното насърчаване на трансграничните системи на здравеопазване са основни елементи, необходими за прилагането на препоръките на директивата.
<SPEAKER ID="474" NAME="Zigmantas Balčytis" AFFILIATION="S&amp;D">
(LT) Г-н председател, бих искал да поздравя всички докладчици за създаването на този важен документ. Днес хората се сблъскват с прекалено много несигурност по отношение на въпросите за достъпа до здравни грижи в други държави-членки на Европейския съюз, възстановяване на разноските за предоставени услуги и отговорност за клиничното проследяване. Рецептите, издадени в една държава-членка, не винаги се признават в други държави. Тази директива е от съществено значение за нашите граждани, защото настоящата система е усложнена и е трудно да се получи подходящата информация. Освен това научният напредък не е равномерен и затова директивата ще даде възможност на пациентите да получат подходящото лечение в друга държава-членка, ако понастоящем не разполагат с него. Това ще позволи на пациентите в действителност да се възползват от предимствата на единния пазар и ще има положително въздействие за една по-справедлива форма на системата на здравеопазване на всяка държава-членка в бъдеще.
<SPEAKER ID="475" NAME="Salvatore Iacolino" AFFILIATION="PPE">
(IT) Г-н председател, госпожи и господа, тази мярка със сигурност е всеобхватна и докладчикът и тези, които са помогнали за финализирането й, заслужат искрените ни поздравления.
<P>
Трансграничните здравни грижи означават премахване на границите и предоставяне на свобода на избор на пациентите, което е изцяло в съответствие със свободата на движение, типична за Европейския съюз. Тази здравна мобилност вече се признава както за редки заболявания, така и за много специфични заболявания, които налагат бърза реакция.
<P>
Навременното и подходящо естество на услугите дава възможност да се утвърди едно право - правото на здравеопазване. Осигуряването на здравни грижи вече става по електронен път и това ще намали различията при лечение между гражданите на Европейския съюз. В дългосрочен план тази мярка дори може да се окаже предвестник на една форма на европейска акредитация, която гарантира високи технологични и лични стандарти.
<SPEAKER ID="476" NAME="Olga Sehnalová" AFFILIATION="S&amp;D">
(CS) Г-н председател, целта на компромисния проект за директива, след две години обсъждания, е главно да се осигури правна сигурност за пациентите, на които се налага трансгранично здравно обслужване. Това със сигурност е положителен резултат. Сложността на обсъжданията обаче даде да се разберат не само разликите между системите на здравеопазване в отделните държави-членки, но и различните финансови условия, при които се предоставят здравни грижи на европейските граждани. Фактът, че това е един много чувствителен проблем, може да се види и от масовите оставки на разочаровани лекари в чешките болници в момента. В основата на това лежи рискът от несигурността, който възниква във връзка с въздействието на директивата, като например случаите, в които здравни туристи търсят висококачествени, но евтини здравни грижи. Единствено времето ще покаже дали това представлява изолиран случай или дали безспорно положителното въздействие на директивата ще надделее.
<SPEAKER ID="477" NAME="Miroslav Mikolášik" AFFILIATION="PPE">
(SK) Г-н председател, бих искал да поздравя моя колега, г-жа Grossetête, докладчика, както и автора на тази директива, John Bowis, за усилената им работа по директивата, целта на която е безопасно и висококачествено трансгранично здравно обслужване.
<P>
Бих искал ясно да подчертая необходимостта от този регламент с оглед на досега неясните условия за лечение на пациенти в чужбина, които доведоха до несигурност за пациентите, особено в случая със сериозните заболявания. Доволен съм, че регламентът включва специални мерки за тези пациенти в частност.
<P>
Подкрепям позицията, възприета от докладчика, който подчертава, че този правен режим е за пациентите, които се нуждаят от него, а не са онези, които могат да си позволят да платят за него. По този начин регламентът представлява важна стъпка към мобилността на пациентите в Европейския съюз. Споразумението със Съвета представлява баланс между позициите на държавите-членки и Европейския парламент...
<P>
(Председателят отнема думата на оратора)
<SPEAKER ID="478" NAME="Mario Pirillo" AFFILIATION="S&amp;D">
(IT) Г-н председател, госпожи и господа, досега достъпът до трансгранични здравни грижи в Европа беше предмет на различни ограничения, свързани с дългото време на изчакване, сложната система на възстановяване на разноските и трудностите при определянето на отговорност за клиничното проследяване във връзка с трансграничните здравни грижи.
<P>
Директивата, за която Европейският парламент ще гласува, представлява важна стъпка напред, защото тя изяснява тези административни въпроси и подобрява сътрудничеството между държавите-членки, като същевременно повишава качеството на здравните грижи и стандартите за безопасност.
<P>
Чрез създаването на национални бюра за контакт, пациентите ще могат да разбират за наличието на здравни грижи в други държави на Европейския съюз, административни процедури, оплаквания и жалби. Тази възможност вече не се основава на способността им за плащане, а на истинско право на по-информиран избор.
<SPEAKER ID="479" NAME="RadvilMorkūnaitė-Mikulėnien" AFFILIATION="PPE">
(LT) Г-н председател, бих искала да поздравя докладчика и всички, които допринесоха за този важен документ. Пътят към окончателното споразумение е много дълъг. Отначало може да изглежда, че всеки приема документа, но има някои скептици, които може би се боят от неравни разходи за обслужване или прекалено много бюрократични изисквания и възможен здравен туризъм, но според мен директивата наистина разполага с балансирани механизми за избягване на възможните отрицателни последици от документа. Въпреки това най-важно е да се създадат условия за мобилност на пациентите, да им се даде възможност да бъдат граждани на Европейския съюз, тоест най-важното е да могат лесно да получат здравни услуги, докато се движат свободно в Европейския съюз. Нещата, които възпрепятстват хората да се възползват от тази възможност, са езиковите бариери и липсата на информация. Ето защо планираните бюра за контакт ще дават на пациентите цялата необходима информация, повече яснота, увереност и самостоятелни грижи. Здравето е важно за всички нас и ако обединим сили, ще се гарантира постигане на напредък в тази посока.
<SPEAKER ID="480" NAME="Kriton Arsenis" AFFILIATION="S&amp;D">
(EL) Г-н председател, г-н член на Комисията, разискваме директива, която наистина разрешава проблема с използването на здравни услуги в други държави-членки. Тези услуги вече се използват. Директивата обаче хармонизира и регламентира условията на използване на тези услуги. Съгласен съм с казаното от моите колеги относно необходимостта здравните услуги да бъдат с висок стандарт и да бъдат на разположение на гражданите в близост до мястото, където живеят. Често пъти обаче трябва да използваме здравни услуги в други държави-членки, особено при редките заболявания и новите методи на лечение.
<P>
Също така приветствам факта, че специално се посочват здравните услуги в горещите извори и балнеологичните центрове. Използването на тези услуги ни позволява да подобрим превенцията и лечението на множество заболявания на ниска цена, като това може да бъде много важно за доброто състояние на здравноосигурителните ни фондове.
<P>
Г-н член на Комисията, призовавам Ви действително да подкрепите инициативата за насърчаване на тези услуги.
<SPEAKER ID="481" NAME="Maria Da Graça Carvalho" AFFILIATION="PPE">
(PT) Г-н председател, г-жо Гьори, г-н член на Комисията, настоящата директива определя правила за улесняване на достъпа до трансгранични здравни грижи, които са безопасни и с високо качество, и насърчава сътрудничеството между държавите-членки, като същевременно зачита националната юрисдикция.
<P>
Тя включва основните ценности на универсалност, на достъп до висококачествено здравеопазване, на равенство и на солидарност. Налице са явни предимства за пациентите и особено за тези, които страдат от редки и сложни заболявания, защото те ще имат достъп до експертни центрове в областта на заболяването, от което страдат.
<P>
Директивата е още един пример за Европа в услуга на своите граждани. Всички заслужаваме поздравления, особено Комисията, Съветът и колегата ни г-жа Grossetête, за отличната им работа и довеждане на директивата до успешен край...
<P>
(Председателят отнема думата на оратора)
<SPEAKER ID="482" NAME="Antigoni Papadopoulou" AFFILIATION="S&amp;D">
(EL) Г-н председател, в днешни дни трансграничните здравни грижи са необходимост. Директивата създава предпоставките за Европа без граници в медицинския сектор. Пациентите, които страдат от сериозни хронични заболявания, вече могат да получават специални грижи, разполагат с по-голяма мобилност и по-пълна информация от бюрата за контакт, и имат възможност да покрият разноските си без притеснения. Новата общностна директива създава нови предизвикателства, натиск за модернизиране на националните системи на здравеопазване на 27-те държави-членки на Европейския съюз и безспорно необходимостта от сближаване и сътрудничество между всички медицински системи в 27-те държави-членки на Европейския съюз с цел обмен на най-добри практики, насърчаване на електронното здравеопазване и постигане на постоянни подобрения на стандарта на трансграничните здравни грижи. Това е предизвикателство, на което трябва да се обърне внимание...
<P>
(Председателят отнема думата на оратора)
<SPEAKER ID="483" NAME="Джон Дали" LANGUAGE="EN">
Г-н председател, още веднъж, позволете ми да поздравя Парламента за голямото постижение, което представлява финализирането на тази директива. Много съм доволен, че директивата ще бъда приета.
<P>
Трябва да кажа, че не мога да се съглася с извода, че инициативата насърчава здравния туризъм или позволява на здравноосигурителните дружества да съкращават разходите. По-скоро това е гаранция, че гражданите, които имат нужда от здравни грижи, са в по-добро състояние да ги получат, и която ги освобождава от бюрократични окови, които понякога не им позволяват да го направят.
<P>
Смятам, че директивата е истински пробив за пациентите и за засилване на Европа на здравето. Трябва да се съглася с г-жа Roth-Behrendt, г-жа McGuinness и другите, че това трябва да е стимул за държавите-членки да инвестират в собствените си системи на здравеопазване, защото, както много пъти съм казвал на всеослушание относно директивата, не искаме да превърнем гражданите си в номади. Искаме гражданите ни да получат възможно най-доброто лечение в родната си страна.
<P>
С тази директива правата на пациентите в областта на трансграничните здравни грижи вече са заложени в законодателството на Европейския съюз, но работата ни не свършва тук. Имам предвид въпроса на г-жа Първанова относно възможните самостоятелни предложения за оперативната съвместимост. Трябва да кажа, че оперативната съвместимост също е от основно значение тази инициатива, тази директива да стане действаща и осъществима, защото според мен директивата не може да се приложи по един наистина добър начин без съответната оперативно съвместима система на електронно здравеопазване. От друга страна, оперативната съвместимост е много важна и за повишаване на равенството в областта на здравните грижи и подобряване на устойчивостта на здравеопазването.
<P>
Сега с нетърпение очаквам да работим заедно с държавите-членки, за да бъде директивата правилно приложена и изпълнена на територията на Европейския съюз. Има още много да се направи, както на европейско, така и на национално равнище, за да се гарантира, че сътрудничеството между системите на здравеопазване в Европа ще стане реалност. Можете да разчитате на мен да се впусна в това предизвикателство с цялата ми решителност и енергия.
<SPEAKER ID="484" NAME="Енико Гьори" LANGUAGE="HU">
Г-н председател, г-н член на Комисията, уважаеми членове на Европейския парламент, г-н Bowis, много ви благодаря за това продуктивно разискване. Смятам, че то много добре илюстрира въпросите, по които най-трудно се постигна споразумение от участниците в разискванията през последните години, както в Съвета, така и в Парламента, и съм доволна да отбележа, че по-голямата част от членовете на Парламента постигнаха съгласие.
<P>
Да, директивата ще създаде по-ясно положение и по-прозрачна система на обслужване на европейските граждани. Както ще стане ясно на представянето на програмата, което ще се проведе утре, унгарското председателство възнамерява да постави хората в основата на своята програма. Също така стана видно, че създаденото от нас тук не е идеално. Все още има място за по-нататъшна работа, както г-н Дали спомена току-що.
<P>
Смятам, че разискването за единния пазар и директивата за услугите и за това как всичко е свързано с правата на пациентите, беше много интересно. Смятам, че беше много умно решение да не подходим към въпроса от страната на услугите, защото всички си спомнят какъв хаос предизвика директивата за услугите, след като беше приета. Това беше правилната стъпка за създаване на директивата чрез въпроса за правата на пациентите. Тя ще даде възможност за свободното движение на пациенти и ще позволи пациентите да имат достъп до услуги с по-добро качество и в точното време. Ето защо смятам, че чрез един различен подход постигнахме нашата цел. Това, което е много важно, е, че директивата ще засили свободата на избор в допълнение към принципите на равни възможности, правото на добро качество на здравните грижи, равенство и солидарност, които споменах и преди.
<P>
Г-н председател, уважаеми членове на Парламента, доволна съм, че директивата беше представена по време на унгарското председателство. Заслугата обаче не е наша, а на нашите предшественици, Белгия и Испания, както и на членовете на Европейския парламент. Благодарна съм, че отличното сътрудничество между Съвета и Парламента може да послужи на европейските граждани в такава степен.
<SPEAKER ID="485" NAME="Председател">
Аз, разбира се, бих искал да използвам тази възможност да поздравя г-жа Grossetête за отличната работа, свършена от нея и докладчиците в сянка от различните групи по един много деликатен и много сложен въпрос, на който смятам, че трябва да дадем гласност, защото е един от въпросите, които наистина ще достигнат до всички граждани на 27-те държави-членки. Поздравления, г-жо Grossetête.
<SPEAKER ID="486" NAME="Françoise Grossetête" LANGUAGE="FR">
Г-н председател, напълно споделям гледната Ви точка и преди всичко бих искала да благодаря на големия брой членове на Парламента, които се изказаха по време на разискването в подкрепа на директивата. Още веднъж, бих искала да благодаря на докладчиците в сянка от всяка политическа група - мога да видя г-жа Roth-Behrendt, но имам предвид всички колеги, които не мога да спомена. Искам да им благодаря, защото те изиграха активна роля и допринесоха много към усилията за постигане на това политическо споразумение със Съвета на 21 декември, което ще приключи успешно утре.
<P>
На онези колеги, които изразиха известни резерви по отношение на медицинския туризъм, наред с други неща, бих казала "Не. Ще се погрижим за това.". Директивата съдържа предпазна клауза за държавите-членки и им позволява да контролират планирането на здравните си грижи и инфраструктура, именно с цел да се предотврати медицинския туризъм.
<P>
На онези, които смятат, че директивата не е достатъчно амбициозна, бих казала "Прави сте - аз също бих искала да беше направено повече". Днес обаче не трябва да забравяме, че се намираме на първия етап на директивата, и мога да видя, че г-н Дали, който ни помогна много в това отношение, е съгласен с мен.
<P>
Заедно ще гарантираме, че на първо място тази директива се транспонира при възможно най-добрите условия. След 30 месеца директивата ще бъде приложена и всички ще трябва да бъдем внимателни в нашите държави-членки, за да се гарантира, че тя наистина е в подкрепа на правата на пациентите.
<P>
Ще завърша като заявя, че утрешното гласуване е от съществено значение. Очаквам от вас да гарантирате, че директивата е голям успех, защото този успех ще бъде дар за пациентите, като най-накрая ще признаем правото на пациентите на висококачествени здравни грижи.
<SPEAKER ID="487" NAME="Председател">
Разискването приключи.
<P>
Гласуването ще се проведе утре в 12,00 ч.
<P>
Писмени изявления (член 149)
<SPEAKER ID="488" NAME="János Áder" LANGUAGE="HU">
По време на разискването в комисия относно проекта за директива за правата на пациентите в областта на трансграничните здравни грижи имаше някои, които подобно на моя колега, Peter Liese, виждаха не опасностите, а възможностите на този закон. Унгарците споделяме неговото мнение. Въпреки че постигнатият компромис, който може да се счита за разумен компромис между правата на пациентите и опасенията на държавите-членки, значително се различава от предишния проект на доклад, възможностите все още са налице. Можем да кажем, че това е малка стъпка в правилната посока. Какви са тези възможности? Въпреки че по-рано мнозина си представяха внезапен приток на нереалистично голям брой чуждестранни пациенти и срив на националните системи на здравеопазване, аз съм на мнение, че това по-скоро представлява възможност да използваме по-добре природните богатства на държавите ни в бъдеще. Тук имам предвид не само лечебните ни извори, но и географското ни положение и цената на квалифицираната работна ръка. Здравните работници най-накрая ще имат възможност да използват по-добре професионалните си умения и всички други способности, с които може да разполагат. Пациентите, които в другите държави-членки ще имат безпрепятствен достъп до здравни услуги, които не съществуват в родните им държави поради определени природни условия, също ще се възползват от това. По този начин това ще е от полза както за здравните работници, така и за пациентите, но държавите-членки също могат да бъдат сигурни, благодарение на големия брой ограничения, включени в директивата. Поздравявам докладчика и всички колеги, които спомогнаха за този успех.
<SPEAKER ID="489" NAME="Giovanni Collino" LANGUAGE="IT">
Стандартизирането на здравеопазването в Европа ще отчете качеството на предлаганите услуги, които трябва да са еднакви за гражданите на всички 27 държави-членки, независимо от финансовото им състояние и способността да плащат, ако искаме да завършим вътрешния пазар по отношение на здравните грижи.
<P>
Призовавам председателя и колегите ми от Европейския парламент да гарантират, че европейските мерки не се изчерпват с приемането на директивата, но и да призоват за действия на местно равнище преди всичко за прилагането на мярката в отделните държави-членки.
<P>
Не по-малко важно е приемането на всички трансгранични мерки, необходими за функционирането на цялата система. Така например граничен район като Фриули-Венеция Джулия се нуждае от подходящ механизъм за събиране на данни за оптимизиране на сътрудничеството както на територията на държавата - особено сега, когато фискалният федерализъм се е насочил към Италия - така и при граничните територии, като определени съседни региони на Словения, в които вече сме започнали конструктивен диалог относно управлението на здравните грижи от известно време.
<P>
Също така трябва да се гарантира подходящото обучение на персонала, чиито пациенти и чиито умения трябва да станат все по-глобални в един сценарий, който вече не е единствено европейски.
<SPEAKER ID="490" NAME="Diogo Feio" LANGUAGE="PT">
След един дълъг процес днес приехме текста на директивата за упражняването на правата на пациентите в областта на трансграничните здравни грижи. Това е успех за Парламента, но преди всичко е победа за потребителите. Новата законодателна рамка ще позволи на гражданите на всяка държава-членка да получи здравни грижи в друга държава-членка при същите условия, на които биха се радвали в собствената си държава. Тази мобилност ще даде възможност на пациентите да избегнат националните списъци с чакащи напълно законно и да се възползват от медицинските услуги, които се предлагат в други европейски държави. Това също така открива пътя за специализация по-специално при редките заболявания, така че здравните грижи вече не трябва да се осигуряват на местно равнище, а могат да се предоставят на места, които специализират в това конкретно лечение. С това нямаме за цел да се насърчи медицинският туризъм, а по-скоро да се гарантира пълната мобилност на европейците в Европа при еднакви условия, което означава, че от сега нататък всички можем да изберем лечението, което е най-бързо, най-ефективно и с най-високо качество, а разноските ни да ни бъдат възстановени от държавата-членка, в която се плащат здравноосигурителните вноски, при абсолютно същите условия, както ако здравните грижи са били предоставени там.
<SPEAKER ID="491" NAME="Lena Kolarska-Bobińska" LANGUAGE="PL">
Влизането в сила на директивата "пациенти без граници" е чудесна възможност за всички пациенти в Европейския съюз, но най-вече за пациентите от държави, които са по-слабо развити, където има какво да се желае от здравните услуги. Тези пациенти ще имат по-добър достъп до лечение в друга държава от този, с който разполагат в момента. Има и надежда, че новите мерки ще стимулират промяна на националните системи на здравеопазване. Това се отнася в частност до намаляване на дългите списъци с чакащи за хората, които чакат за определени видове болнично лечение. Рискът от изходящ поток на пациенти към болниците в други държави ще наложи да се вземат административни решения относно най-добрата употреба на болнични легла и процедури в държави, където има най-голям брой чакащи. Задължението да се създадат бюра за контакт във всяка държава-членка на Европейския съюз е важно за пациентите. Това ще им предостави повече информация за възможностите на лечение в друга държава, както и за опита на болниците в други държави при лечението на редки или много сериозни състояния. След като новото законодателство влезе в сила, ще бъде важно да се извърши подробно наблюдение на неговите последици и въздействието му за подобряване на качеството на услугите и достъпността за различните групи пациенти в различните региони в Европа. По-специално, ще бъде важно да се събере информация за това кой използва тези услуги - само по-добре информираните и богати социални групи или всички, които се нуждаят от лечение.
<SPEAKER ID="492" NAME="Alajos Mészáros" LANGUAGE="HU">
Свободното движение на работна сила и развитието на туризма изискват решение на проблемите в областта на трансграничните здравни грижи. Правилата за достъп до услуги и възстановяване на разноските трябва да бъдат ясни и добре познати на гражданите на държавите-членки. Целта е да се даде възможност на гражданите да имат достъп, без предварително разрешение и във всяка държава-членка, до онези извънболнични и болнични лечения, които биха им били предоставени в собствената им държава-членка, и разноските да им бъдат възстановени в известна степен в собствените им системи на здравеопазване. Рискът от възможна злоупотреба - тук имам предвид "медицинския туризъм" - не трябва да представлява пречка в този случай, но естествено трябва да направим всичко възможно да го сведем до минимум.
<P>
Трябва да подчертая, че предложението се отнася до мобилността на пациентите в рамките на Европейския съюз, а не "свободното движение на услуги". Трябва да се отбележи, че една добре изградена система също може да създаде добавена стойност чрез използване на неизползваните възможности и избягване на логистичните загуби. В някои случаи бързата трансгранична медицинска помощ може да спаси живот. Друг важен аспект е, че трансграничните здравни грижи са от съществено значение в случаите, където подходящото ниво на лечение за определено заболяване не е налично в една държава-членка, но се предлага в друга. Смятам, че предложението е балансирано и представлява компромис между резервите на държавите-членки и амбициите на Европейския парламент.
<SPEAKER ID="493" NAME="Rovana Plumb" LANGUAGE="RO">
В момента има твърде много несигурност по отношение на въпросите за достъп до здравеопазване, възстановяване на разноските и отговорност за клинично проследяване във връзка с трансграничните здравни грижи. Директивата дава възможност всички пациенти - не само най-добре осведомените или най-богатите - да се радват на редица здравни права, които вече са признати от Съда на Европейския съюз. Държавите-членки запазват пълна отговорност за организацията и управлението на системите за здравно осигуряване. Предложението се отнася до пациентите и тяхната мобилност в рамките на Европейския съюз, а не до свободното движение на доставчиците на услуги. Директивата предвижда сътрудничество между държавите-членки, особено по отношение на признаването на медицински препоръки (лечения, рецепти и така нататък), направени в друга държава-членка, електронното здравеопазване и оценката на високите технологии. Референтната мрежа, създадена от националните бюра за контакт, ще улесни достъпа на обществеността до тази информация. В действителност румънските органи трябва да гарантират, че техните граждани имат достъп до информация. Приемането на доклада ще спомогне да се гарантира добър баланс между правата на пациентите в Европейския съюз да имат достъп до най-доброто медицинско лечение и запазването на финансовата устойчивост на националната система на здравно осигуряване.
<SPEAKER ID="494" NAME="Bernadette Vergnaud" LANGUAGE="FR">
В сравнение с първоначалното предложение на Комисията, което улесняваше мобилността на пациентите с пазарно-ориентирана перспектива в областта на здравните грижи, аз приветствам напредъка, отразен в това споразумение. От съществено значение, за да се гарантират системите ни на социална закрила, беше възстановяването на системата за предварително разрешение за болнично или скъпоструващо лечение. Също така препратката към член 168 от Договора беше необходима, за да се гарантира зачитането на правомощията на държавите-членки от гледна точка на организацията на системите им на обществено здравеопазване. И накрая, беше постигнат похвален напредък по отношение на сътрудничеството и информацията за пациентите.
<P>
Все още обаче съществуват сериозни пропуски: липсата на внимание относно мобилността на специалистите, медицинската демография и застаряващото население. Други законодателни предложения трябва да променят това - по-специално предложението относно професионалните квалификации - като в тези предложения ще бъде важно да се потвърди, че здравеопазването е сектор със специфични характеристики и не е стока, която се ръководи единствено от законите на пазара, а по-скоро най-ценният актив на гражданите.
<P>
Приложение - Позиция на Комисията
<P>
Изменения:
<P>
Директно приемливо: изменение 107 (текста в цялост, блок №1, компромисно изменение). Комисията подкрепя приемането на компромисния текст от съзаконодателите.
