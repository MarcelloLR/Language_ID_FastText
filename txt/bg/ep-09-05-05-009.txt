<CHAPTER ID="009">
Подготовка на Европейския съвет (18-19 юни 2009 г.) (разискване) 
<SPEAKER ID="202" NAME="Председател">
Следващата точка е изявленията на Съвета и Комисията относно подготовката на Европейския съвет на 18 и 19 юни.
<SPEAKER ID="203" NAME="Александър Вондра">
действащ председател на Съвета. - (EN) Г-н председател, приветствам възможността да се явя пред вас преди следващото заседание на Европейския съвет, на което няма да присъствам лично. Разбира се, този път обстоятелствата са малко необичайни, тъй като се очаква да бъде назначено новото чешко правителство. Ще кажа няколко думи за това в самия край на изявлението си.
<P>
Позволете ми първо да прегледам основните точки от дневния ред за юни на Европейския съвет, тъй като ние от председателството го подготвяме. Ще започна с институционалните въпроси. През декември 2008 г., Европейският съвет договори линия на действие, насочена към спомагането на влизането в сила на Договора от Лисабон до края на 2009 г. По същество това включва даването на правни гаранции и уверения относно редица въпроси, породили загрижеността на ирландските граждани, като в замяна на това ирландското правителство се ангажира с нов опит за ратифициране на Договора преди края на октомври.
<P>
Работата по прилагането на това споразумение все още не е приключила и на този етап не съм в състояние да навляза в подробности. Уверен съм, че предстоящият Европейски съвет ще успее да изпълни своята част от тази сделка.
<P>
Както сигурно всички знаете, утре ще се проведе гласуването за ратифицирането на Договора от Лисабон в чешкия Сенат. Тръгвам за вкъщи в полунощ, за да съм там утре рано сутрин. Смятам, че резултатите от това гласуване ще изпратят положително послание към другите държави-членки и това ще успокои някои неоснователни опасения. Работя усилено. Независимо от това, при всички случаи на чешките сенатори трябва да се предостави безусловна независимост при този демократичен процес на вземане на решение. Очевидно е, че всеки опит да им се окаже натиск може да даде обратен резултат.
<P>
През миналия декември също беше постигнато съгласие, че процесът на назначаване на бъдещата Комисия, по-конкретно на нейния председател, ще започне незабавно след изборите за Европейски парламент през юни 2009 г.
<P>
Напълно съм запознат с изразените тук мнения, че е желателно Европейският парламент да бъде включен в този процес по подходящ начин. Председателството, разбира се, ще работи в тясно сътрудничество не само с държавите-членки, но и с този Парламент.
<P>
Сега ще спомена няколко неща относно икономическата и финансовата криза, която със сигурност ще заеме важна част от дневния ред, и относно нуждата да предприемем допълнителни действия по отношение на икономическата и финансовата криза.
<P>
Кризата ни показа острата нужда да засилим ефективността на надзора и регулирането на финансовите институции и да укрепим механизмите за управление на кризи. Вече започнахме да правим това както на ниво Европейски съюз, така и в глобален мащаб. Във връзка с това групата, председателствана от г-н de Larosière, предложи много интересни идеи и Комисията внесе първоначален пакет с предложения през миналата седмица. Очакват се още предложения през идните седмици.
<P>
Те се обсъждат и ще бъдат обсъждани от Съвета по икономическите и финансови въпроси (Ecofin) - а днес е заседанието на Ecofin - и нашата цел ще бъде да се стигне до първи решения на Европейския съвет. Това е амбициозна цел и е ясно, че работата ще трябва да продължи и след юни, така че е от съществена важност през юнското си заседание Европейският съвет да успее да даде ясен сигнал за бързото приемане на предложенията, които ще бъдат представени от Комисията.
<P>
Общо взето, през юни Европейският съвет ще прецени положението на финансовите пазари и ще оцени ефективността на мерките, взети до сега. Също така ще прегледа взетите мерки за подкрепа на "реалната" икономика и, във връзка с това ще направи преглед на ситуацията със заетостта.
<P>
В четвъртък, вдругиден, ще имаме специална среща на върха по въпросите на заетостта със социалните партньори в Прага, на която ще се засегнат тези важни въпроси. Ще получите подробна информация за дневния ред на тази среща по-късно днес, по време на специални разисквания.
<P>
Освен резултатите от срещата на върха в четвъртък в Прага, както и изключително интересните семинари и работни срещи, организирани през идните седмици в Чешката република, в Швеция и в Испания, Комисията също ще публикува съобщение много скоро по време на подготовката на юнския Европейски Съвет, така че когато Съвета е готов, ще имаме редица интригуващи идеи и препоръки, внесени за разглеждане.
<P>
Нека подчертая обаче, че не става въпрос за пускането в действие на грандиозна нова стратегия за заетост. Вече имаме една - Лисабонската стратегия за растеж и работни места. Наскоро потвърдихме съществуващите ръководни насоки относно заетостта и приехме конкретни за всяка държава препоръки. В по-общ смисъл, позволете ми да припомня, че пакетите за стимулиране, които Съюзът и държавите-членки приеха от края на миналата година досега, представляват голям принос за подкрепата на заетостта.
<P>
По въпроса за изменението на климата, юнският Европейски съвет ще се върне към подготовката на срещата на върха в Копенхаген относно изменението на климата. Ще се разгледа постигнатият напредък както на международно равнище, така и по отношение на нашата вътрешна подготовка.
<P>
Това е сложен въпрос, особено откакто преговорите с нашите международни партньори протичат едновременно с вътрешни ни разисквания. Вчера имаше среща на върха между Европейския съюз и Япония в Прага. Ясно е, че ще е нужно значително финансиране, за да заздравим едно многообещаващо споразумение в Копенхаген. Европейският съюз е готов да се нагърби с неговата полагаема част, което, разбира се, също изисква споразумение за вътрешно споделяне на усилията.
<P>
До каква степен ще се придвижим напред по време на юнското заседание на Европейския съвет по отношение на вътрешните договорености на Европейския съюз в голяма степен ще зависи от до каква степен са се придвижили нашите международни партньори, включително САЩ, както и от състоянието на преговорите в многостранната рамка. Позволете ми да подчертая нестихващата готовност на Европейският съюз да демонстрира ръководната си роля, с цел да постигне многообещаващи резултати в Копенхаген.
<P>
Твърде рано е на този етап да говорим в подробности за дневния ред на Европейския съвет що се отнася до външните отношения. Все пак, ще се проведат две важни срещи на върха с трети страни в Прага в края на тази седмица: срещата на върха за Източното партньорство на 7 май и срещата на върха относно "Южен коридор - новият път на коприната" на следващия ден. Има голяма вероятност Европейският съвет да обсъди последващите действия към тези събития, които са от изключителна важност за интересите на Съюза в дългосрочен план.
<P>
По същия начин можем да очакваме някои разисквания относно срещата на върха на министерската тройка с Япония и Канада и други важни срещи на високо равнище, които вече са планирани за май, включително тази с Русия. Дневният ред за външните отношения при всички случаи ще бъде обновен въз основа на текущите събития, а именно заседанията на Съвета по общи въпроси и външни отношения през май и юни, на които ще се разглеждат въпроси, засягащи отбраната и развитието, освен въпросите от обичайния дневен ред.
<P>
Искам да изразя благодарността си за интереса ви към предстоящия дневен ред на Европейския съвет и определено ще се радвам да чуя вашите коментари и мнения по време на следващото обсъждане.
<SPEAKER ID="204" NAME="Жозе Мануел Барозу" LANGUAGE="FR">
Г-н Председател, госпожи и господа, следващият Европейски съвет ще се състои през същия месец, когато ще се проведат и изборите за Европейски парламент. Тези особено важни избори ще се проведат на фона на истински трудности за много от нашите граждани. Имам предвид по-конкретно въздействието на кризата върху заетостта, което ще имаме повод да обсъдим по-подробно по-късно този следобед.
<P>
Нашият отговор на кризата трябва да се основава на основните ни ценности - отговорност, солидарност и социална справедливост. Тази криза ни дава възможност да обновим нашия европейския модел на социална пазарна икономика, щадяща околната среда и основаваща се на нашите ценности.
<P>
Всички европейци по душа и по убеждения трябва да са готови да вземат участие. Те трябва да обяснят защо Европа е толкова важна, защо гражданите трябва да участват в нея и защо трябва да гласуват.
<P>
Госпожи и господа, вие с право можете да се гордеете с извършената работа. Парламентарният мандат, който е към своя край, има повод да се гордее със забележителните си постижения. Парламентът показа готовността си да постига конкретни резултати за гражданите. Той доказа, че има амбициозна визия за общото ни бъдеще.
<P>
Наследството на последните пет години е много важно. Взеха се исторически решения за борба с изменението на климата и за укрепването на енергийната ни сигурност. Приеха се мерки, които имаха пряко въздействие върху сигурността и свободата на гражданите, и които също така отвориха нови възможности пред тях.
<P>
Проведоха се основни реформи в областите на вътрешния пазар, на социалната програма, телекомуникациите, енергетиката, околната среда, съдебната система и вътрешните работи. По всички тези точки предприетата модернизация на Европа носи отпечатъка на Парламента.
<P>
Също така, през последните няколко седмици вие работихте заедно с чешкото председателство за постигане на споразумения по значителен брой решаващи въпроси. По време на чешкото председателство към днешна дата вече са били окончателно приети 50 законодателни предложения от Комисията по процедурата за съвместно взимане на решения.
<P>
Позволете ми да цитирам някои от тях, които бяха в основата на дневния ред на Комисията, на която съм председател: вътрешният енергиен пазар, морската сигурност, мерките за засилване регулирането и надзора на финансовите пазари и пакетът от 5 милиарда евро мерки за възстановяване, за да превърнем Европа в устойчива икономика.
<P>
Бих искал да поздравя Парламента и чешкото председателство, под ръководството на г-н Тополанек и г-н Вондра, за извършената работа. Убеден съм, че работата ще продължи в този дух до края на юни.
<P>
Трябва да говорим ясно и уверено с избирателите по въпроса за Европа на резултатите. Именно това ще ни позволи да дадем нов тласък на един смел и уверен Европейски съюз. Европа има нужда от това. Тя има нужда да превърне тази година на криза и преход в една по-активна, по-креативна и по-решителна от всякога година.
<P>
Това ще бъде водещият принцип за юнския Европейски съвет. Не можем да си позволим да забавим хода на усилията си. Трябва да успеем в името на Европа. Поради това сега няма да разглеждам други въпроси - които така или иначе г-н Вондра спомена - като например Съвета за Източното партньорство, който е много важен, а бих искал да насоча вниманието ви по-конкретно върху областите, които според мен представляват приоритет за юнския Европейски съвет.
<P>
(EN) Европейския съвет ще бъде призован да постигне напредък по редица въпроси от критична важност за предстоящите месеци и години.
<P>
Той ще бъде призован да продължи да работи, за да ни изведе напред към постигане на нашата цел - влизането в сила на Договора от Лисабон. Европейският съюз се нуждае от ползите, които Договорът ще донесе. Така че трябва да приложим на практика институционалния пакет, съгласуван миналия декември и подкрепен от този Парламент: да установи правните гаранции, необходими за напредъка на процеса по провеждане на референдум в Ирландия, и да предприеме нужните стъпки за осигуряване на плавен преход и институционална стабилност.
<P>
Що се отнася до промените в климата, трябва да поддържаме ускорен ход към постигане на амбициозно споразумение в Копенхаген през декември. Показахме, че е възможно да се постигнат силни и правдоподобни цели. Сега трябва да насърчим останалите да покажат не по-малка амбиция - и да покажем, че сме готови да подкрепим онези, които имат нужда от това. Накратко, трябва да превърнем тази инерция в истински глобален резултат.
<P>
Неминуемо, основният въпрос, по който Европейският съвет ще се съсредоточи, отново ще бъде икономическата криза. От самото начало Европейският съюз трябваше да се приспособи към различните изисквания на кризата: да стабилизира настоящата финансова криза; да изгради наново доверието във финансовата система; да направи така, че банките отново да отпускат заеми; да осигури възможност за глобални действия, които да съответстват на глобалния обхват на кризата; и да осигури пряка помощ на безработните или хората, изложени на риск да загубят работата си.
<P>
В периода до Европейския съвет ще съсредоточим вниманието си основно върху две области. Първата е продължаващата работа по възстановяването на регулаторния и надзорен режим - режим, който трябва да управлява както общественото доверие, така и инвеститорската общност. Това не означава единствено да се изгради по-силна система в дългосрочен план, за да сме сигурни, че няма да изложим отново икономиката си на същия риск; това означава също да възстановим доверието сега и да покажем на пазарите и на обществото, че Европейският съюз знае какво трябва да се направи.
<P>
През миналата седмица направихме предложения относно хедж фондовете и частните инвестиционни фондове, както и относно заплатите на ръководния състав. Тези предложения показват, че сме способни да бъдем един от основните насърчители при осъществяване на договорените реформи на срещата на Г-20, както и да определяме стандарти за действията, които очакваме нашите международни партньори също да предприемат в близките месеци. И наистина, Комисията е първият изпълнителен орган в света, който изготви конкретни предложения по този много труден и сложен въпрос. Комисията, Парламентът и Съветът ще трябва да работят в тясно сътрудничество през следващите месеци, за да постигнат съгласие по тези предложения.
<P>
Следващата стъпка ще бъде да определим в подробности как възнамеряваме да организираме надзора на европейско равнище. Няма смисъл да подхождаме със заобикалки към този въпрос. Настоящата система на национален надзор се провали. Ето защо образувах групата "дьо Ларозиер" с цел да сътрудничи при изграждането на ефикасна европейска структура за надзор. В края на май Комисията ще представи своя проект за организацията на подобна система за финансов надзор в Европа. Тук отново бих желал Европа да бъде първата, която ще реагира на глобално равнище.
<P>
Вторият аспект, разбира се, е заетостта. По-късно ще обсъдим по-подробно срещата на върха по въпросите на заетостта. Понастоящем вече мога да обявя, че след тази среща на върха Комисията ще излезе със съобщение преди юнския Европейски съвет. Твърдо смятам, че Европейският съюз следва да направи всичко възможно в рамките на компетенциите си, за да помогне на най-тежко пострадалите в това време на криза.
<P>
Нашата реакция към кризата не може да се ограничи до технически мерки за справяне с проблемите на регулацията. Тя се основава, като трябва да се уверим в това, на основните ни ценности - ценности като солидарност, социална справедливост и отговорност, както и отговорност за бъдещите поколения. Трябва да се възползваме от тази възможност да изградим наново основите на собствената си европейска марка на социална и екологична пазарна икономика.
<P>
Това трябва да бъде водещото послание на Европейския съвет, който ще се състои през следващия месец: активен Европейски съюз, който гледа напред в бъдещето, работи усилено в полза на гражданите и заслужава тяхното доверие.
<SPEAKER ID="206" NAME="Joseph Daul" LANGUAGE="FR">
Г-н председател, г-н действащ председател на Съвета, г-н председател на Комисията, госпожи и господа, Европейският съвет, с който чешкото председателство ще приключи, все още изглежда доста неясен по отношение както на датата, така и на съдържанието му. Поради това днешната ни задача е трудна, но дава възможност да потвърдим отново приоритетите си, преди да приключим този парламентарен мандат. Първата работа на юнския Европейски съвет ще бъде да номинира новия председател на Европейската комисия в съответствие с резултатите от европейските избори.
<P>
Както и през 2004 г., председателството на Съвета ще бъде приканено да избере кандидат за тази важна длъжност от основната европейска парламентарна група и тогава от нашия Парламент ще се очаква на 15 юли да изкаже мнение относно този избор, което ще представлява едно от първите важни политически действия на новия парламентарен мандат.
<P>
Госпожи и господа, гражданите често се оплакват, че Европа няма лице. Ние искаме да дадем лице на Европа, като поставим край на системата на председателство на ротационен принцип и по този начин създадем стабилен Европейски съвет. Договорът от Лисабон постановява този ход, което би било развитие в положителна насока. И все пак, тъй като председателството на Комисията е с петгодишен мандат, Европа вече има лице, което всеки познава, а председателят на Европейския парламент, от своя страна, въплъщава гласа на 500 милиона граждани. Юнският Европейският съвет ще се проведе в законовата рамка на Договора от Ница и изглежда, че определени държави-членки ще бъдат изкушени да изчакат приемането на Договора от Лисабон, преди да взимат каквито и да било институционални решения и, най-вече, преди да бъде номиниран председател на Комисията.
<P>
За съжаление освен това не знаем все още дали и кога Договорът от Лисабон ще влезе в сила, а очевидно е необходимо той да влезе в сила без повече отлагане. Дали отложихме европейските избори, защото Договорът от Лисабон щеше да бъде приет по-добре в рамките на Европейския парламент? Не, не беше така, а групата ни очаква ясно послание от Съвета относно намеренията му по този институционален въпрос възможно най-скоро.
<P>
Също така, членовете на групата на Европейската народна партия (Християндемократи) и Европейските демократи искрено се надяват, че гласуването в чешкия Сенат, което се очаква утре, ще отвори път за предстоящата ратификация на Договора от Лисабон от страната, която председателства Съвета. Това ще бъде чудесен подарък за 1 юли, г-н Вондра.
<P>
Бих искал освен това да кажа колко високо ценим начина, по който Вие, г-н Вондра, ръководихте работата на Парламента по време на първите няколко месеца на това председателство в затрудненото положение с оглед на енергийната криза между Русия и Украйна и, разбира се, на финансовата криза. Вие също така подчертахте значението на това европейската политика да бъде последователна и показахте колко е важно единството между нашите страни що се отнася до отношенията ни с основните ни партньори по време на срещата на върха между Европейския съюз и САЩ в Прага с Барак Обама. Надявам се, че чешкото председателство ще приключи в същия положителен и конструктивен дух, в който започна. От това зависи доверието към Европейския съюз.
<P>
Г-н председател, госпожи и господа, естествено Европейският съвет също така ще разисква последните развития в икономическата криза и въведените по искане на Европа мерки с цел да се прочистят международните финансови системи. Бих искал да похваля последните предложения на Европейската комисия в това отношение, и по-конкретно що се отнася до условията на прекратяване на трудовите договори, премиите, изплащани на борсовите служители или на спекулативните фондове. Всичко това са мерки в правилната посока чрез налагане на правила, с чиято помощ отново да поемем по пътя към растеж и заетост възможно най-скоро. Това са мерки, които подчертават още веднъж, че онези, които, често чрез манипулиране, обвиняват Комисията и Европейския съюз в парализа или слабост, грешат и заблуждават нашите съграждани.
<P>
Когато това председателство приключи, давайки път на шведското председателство, европейците ще изразят вижданията си посредством европейските избори и се надявам, че направеният от тях избор ще ни помогне колективно да поемем важните ангажименти, които ни очакват.
<SPEAKER ID="207" NAME="Hannes Swoboda" LANGUAGE="DE">
Г-н председател, на първо място бих желал да Ви благодаря, г-н Вондра за личното Ви ангажиране, тъй като единствено благодарение на него стана възможно големите законодателни пакети да се прокарат по време на чешкото председателство. Бих искал да изразя искрените си благодарности към Вас по този повод.
<P>
Въпреки това бих искал да доразвия последното, което казахте, по-точно относно назначаването на новата Комисия. Вие казахте, че ще се консултирате с Парламента. Още отсега бих дал на Вас или на Съвета един съвет: знаете много добре, а и председателят г-н Барозу е наясно, че искаме промяна в курса. Искаме промяна в курса, искаме Комисия, която да отдава повече внимание на социалната политика, отколкото досега.
<P>
За съжаление, г-н председател на Комисията, предложеното от г-н Макрийви относно хедж фондовете не е онова, което г-н Nyrup Rasmussen предложи, и ние не можем да го приемем. Изглежда, че зад това стоят Европейската народна партия (Християндемократи) и Европейските демократи. Ние не подкрепяме такава директива, която, както швейцарското сирене, има повече дупки, отколкото съдържание. Ние нямаме доверие в плана на г-н Макрийви.
<P>
Бих искал отново да се върна на Вашата консултация, която можете да направите още днес. За нас изборът на посока означава, че социалната политика трябва да бъде много по-силно представена както в работата на Комисията, така и в тази на Съвета. Според нас Вие също трябва да имате доверие на кандидата и да му дадете възможност да изведе напред социалната сила.
<P>
В случай че това изглежда твърде абстрактно, ние, групата на социалистите в Европейския парламент, сме изложили всичко в становище, озаглавено "За Европа на социалния напредък". В обхвата му влиза както Директивата за командироването на работници, така и Социалната глава, което наред с договорите, наред с Договора от Лисабон, следва ясно да определи социалното измерение на тази Европа. Това, г-н Daul, е различно от документа, който наскоро групата PPE-DE подписа във Варшава. Ако сравните двата документа, ще установите огромна разлика. Ние ясно заявяваме ангажираността си със социалната пазарна икономика, като "социалната" е тройно подчертано. В документа групата PPE-DE споменава на места социалната пазарна икономика, а в други - свободната, тоест неограничена, нерегулирана пазарна икономика. Ние не искаме това, именно там е разликата между групата PPE-DE и нашата група.
<P>
Позволете ми да кажа още няколко думи за икономическата ситуация, която Вие споменахте. Г-н Nyrup Rasmussen ще го каже ясно и членоразделно. В допълнение към тази дейност, която понастоящем г-н Schulz популяризира и насърчава навсякъде в Европа - поради това ви моля да приемете извиненията на г-н Schulz - още веднъж бих искал да поясня: икономическата криза отново доказа, че липсата на икономическа координация, за което е отговорна не само Комисията, но и Съветът, отчасти носи вина за неубедителния начин, който използваме за справяне с кризата. При всички положения щеше да има криза, но фактът, че нямаме достатъчно инструменти, с които да й противодействаме, както и че все още не сме постигнали напредък с еврофондовете, дълбоко ни потиска.
<P>
Последният въпрос, който бих желал да спомена, защото ме засяга лично, е нарастващата безработица сред младите хора. Членът на Комисията г-н Шпидла го изрази съвсем ясно: сега на пазара на труда навлиза ново поколение млади хора и пред какво се изправя то? Пред масова безработица сред младите хора! Така че всички ние трябва да направим нещо по този въпрос. Всички ние - Съветът, Комисията и отделните правителства трябва да се стремим да направим така, че първото нещо, с което се сблъскват младите хора на пазара на труда, да не е безработица, а обучение и по-нататъшно образование, така че те да бъдат по-добре подготвени за пазара на труда. Ние трябва да изпратим това послание до младите хора заедно, защото въпросът е изключително важен за социалната стабилност в нашето общество.
<SPEAKER ID="208" NAME="Graham Watson">
от името на групата на ALDE. - (EN) Г-н председател, ние се движим към следващия Европейски съвет обхванати от безпокойство, туширано с амбиция. Важна точка от дневния ред, разбира се, следва да бъде номинирането на следващия председател на Комисията, но то не може да се разглежда отделно от останалите въпроси. Председателят е подкрепен от членовете на Комисията и, в светлината на безизходицата във връзка с Договора от Лисабон, на нас не ни става по-ясно как тези длъжности ще бъдат разпределени.
<P>
Така че, когато само след четири седмици помолим европейските граждани да изберат новите си депутати, ще го направим въз основа на несигурност и сме изложени на риск този вакуум да се запълни от опортюнизма на противниците на Европа. Крайно време е да заявим ясно как ще действаме. Г-н Daul решително заяви, че най-голямата група трябва да предложи председател на Комисията, както стана преди пет години. Моята група следва тази логика. Следващият председател на Комисията, независимо кога той или тя бъде назначен, трябва да познава правното основание и времевата рамка за назначаване на колегията от членове на Комисията. Логичният подход е всички назначения да се направят или въз основа на Договора от Ница, или въз основа на Договора от Лисабон. Именно от такава сигурност се нуждаят гражданите. Държавите-членки, които предстои да ратифицират Договора от Лисабон, трябва да действат така, че улеснят постигането на целта. Утре чешкият Сенат ще проведе гласуване за Договора с необходимо мнозинство от три пети. В случай че го приеме, Договорът ще бъде представен на бюрото на г-н Клаус. Той следва да го подпише незабавно.
<P>
Г-н действащ председател, Вашето председателство не беше слабо. Както каза г-н Барозу, значителен брой законодателни актове бяха успешно завършени, но главните факти - въпреки че Вие и екипът Ви дадохте всичко от себе си, г-н Вондра и ние Ви желаем всичко най-добро - са, че за първи път имахме евроскептичен председател на Съвета и че едно правителство се срина по средата на председателството си. Също така, неприятно ми е да Ви го припомня, но ще отнеме известно време да забравим скулптурата "Ентропа", независимо колко много ни се иска. Така че, когато президентът замести министър-председателя на върховата позиция, позволете му да приключи мандата си с положителна нотка. Позволете му да потвърди подписа си под Договора от Лисабон.
<P>
Що се отнася до Договора от Лисабон, той няма да бъде определящ за тази европейска избирателна кампания. Европейските избиратели са заинтересувани не толкова от конституционни въпроси, колкото от практически решения на проблемите, с които те се сблъскват, и аз Ви призовавам на Вашата среща на върха да отчетете тези проблеми. Нестабилността на европейската икономика продължава да се задълбочава под натиска на рецесията и гражданите имат нужда да знаят как ние ще подобрим положението. Моята група приветства предложенията за хедж фондове на Комисията в това отношение като подходяща първа стъпка. Европейската околна среда продължава да бъде в опасност поради все по-наближаващата опасност от климатичен хаос и избирателите трябва да разберат, че Европейският е способен да ръководи ответните действия. Европейските ценности са подкопани от нарушенията на правата на човека, които се случват пред очите ни, и хората трябва да разберат, че Европейският съюз запазва решителността си да гарантира справедливост. Това са предизвикателствата на нашето време. Предизборната кампания трябва да покаже, че Европа е готова да изпълни задачата си и че само Европа е в състояние да го направи.
<SPEAKER ID="209" NAME="Brian Crowley" LANGUAGE="GA">
- Г-н председател, г-н действащ председател на Съвета, г-н председател на Комисията, заседанието на Съвета, което ще се проведе през следващия месец, ще се съсредоточи по-конкретно върху икономическите въпроси на Европейския съюз. Трябва да бъдат изготвени предложения, които да върнат икономиката в предишното й състояние. Тези предложения трябва да бъдат незабавно приложени, за да дадат нов старт на икономиката.
<P>
(EN) Днес, когато говорим за бъдещето на Европа, 99 % от хората, с които говорим, или с които твърдим, че говорим, не се интересуват толкова от бъдещето на Европа, колкото от собственото си бъдеще. Те се интересуват от икономическото положение и свързаната с него несигурност на този етап. Твърде често в тази зала или дори в рамките на институциите на Европейския съюз, изглежда се затрудняваме основно с решаването на идеологически въпрос след идеологически въпрос, вместо да се занимаваме с истинските сериозни проблеми, с които се сблъскват хората.
<P>
В този смисъл мисля, че вече бяхме свидетели на отличното ръководство от страна на Комисията и на Съвета, що се отнася до първоначалната им реакция, свързана с икономическата криза. Решителни, бързи действия за стабилизиране на банковата система; решителни, бързи действия за постигане на равнище на сигурност и доверие към дейността на повечето пазари в Европейския съюз; и най-важното, амбиция - амбициозна визия за възможностите за в бъдеще. Не очакване да се реагира или да се намери решение на събития, случващи се другаде, а заставане начело на действията в отговор на това, което предстои да се случи.
<P>
Вместо да повдигаме обвинения срещу един или друг член на Комисията, и вместо да правим партийна политика, както някои се опитаха във връзка с този въпрос, ние трябва да се стараем да отговорим колективно и да начертаем нов път на действия, с които най-добре да се справим с положението. Трябва да подходим новаторски и творчески по този въпрос, и най-важното, трябва да бъдем честни с хората относно това, което сме в състояние да предоставим и да направим. Прекалено често сме по-склонни да говорим с атрактивни фрази и да търсим лесната популярност, отколкото да се справяме с действителните събития, пред които сме изправени.
<P>
В миналото сме правили грешки: да се греши е човешко, да се прости е божествено, както гласи старата поговорка. И още по-важна е старата поговорка, която гласи, че всички сме в калта, но някои от нас гледат към звездите. Сега се нуждаем именно от такава амбиция, за да осигурим подобряването на икономическото положение в рамките на Европейския съюз, да създадем нови работни места, нови надежди и нови възможности, за да направим така, че колективната мъдрост, колективната сила и колективната власт, които Европейският съюз притежава сега се използват за постигане на добри резултати не само в Европа, но и по света, за да дадем пример за добра практика.
<P>
Най-накрая, бих желал да благодаря на настоящия действащ председател, г-н Вондра, за неуморното му съдействие за разискването в залата, за уважението и вниманието, които винаги ни е засвидетелствал, и, въпреки трудните политически обстоятелства във вътрешнополитически план, за това, че продължи да осъществява програмата на чешкото председателство.
<P>
В заключение бих искал да кажа, че в битката за предстоящите избори аз нямам преимуществото, което други колеги може би имат, да бъда в избирателна листа. Аз трябва да изляза и да се срещам с обикновени хора всеки ден, и да се справям с обикновените им проблеми. Те се безпокоят за работните си места, за ипотеките си и за бъдещето на децата си, и ние трябва да намерим решение именно на това.
<SPEAKER ID="211" NAME="Monica Frassoni">
от името на групата на Verts/ALE. - (IT) Г-н председател, госпожи и господа, утре вие ще решите дали да приемете или не Договора от Лисабон. Ние, разбира се, се надяваме да ни измъкнете от тази неудобна ситуация.
<P>
Като имаме това предвид, можем само да кажем, че положението, в което днес се намираме, разкрива отново пълната неадекватност на процедурата по реформиране на договорите. Процедурата с единодушие е грешка. Парламентът оспори този въпрос още през 1984 г. и предложи, заедно с Алтиеро Спинели, договорите да се ратифицират с мнозинство, и който не желае да ги ратифицира, трябва с чиста съвест да бъде помолен да напусне, и да бъде изработено споразумение за това как да се продължи напред. Ние смятаме, че за времето си това щеше да бъде устойчива конституционна реформа, и се боя, че този Парламент наистина пропусна възможността през този мандат да се превърне в движеща сила за интеграция и движеща сила за положителната реформа на договорите, вместо да се примирява с тази незадоволителна процедура.
<P>
Наистина, председателят също подчерта, че следващият Европейски съвет ще се състои след изборите - и също така каза, както и много от нас отново заявиха това мнение, че този Европейски съвет ще трябва да назначи следващия председател на Комисията. Ние обаче не смятаме, че това е необходимо, още повече ако няма яснота относно бъдещето на договора: ние считаме, че или цялата Комисия, включително нейният председател, трябва да бъде назначена съгласно Договора от Ница, или че председателят, както и Комисията, следва да бъде назначен съгласно Договора от Лисабон. Смятам, че ще е грешка да действаме въз основа на смесване и съчетаване; това ще е измама за избирателите и за обществото, защото ще покаже още по-ясно, че тази институция е просто безгласна буква, когато се стигне до интересите на държавите-членки и на правителствата.
<P>
Г-н Swoboda, Вие леко разкритикувахте г-н председателя Барозу за неговата политика, но аз искам да повторя пред Вас това, което нашата група вече говори от известно време: ако искаме да избегнем политиката на г-н председателя Барозу да спечели отново мнозинство в Парламента, ние трябва не само да спечелим изборите, но трябва да предложим друг кандидат, нещо, което Вашата група отказва да направи. Г-н председателят Барозу очевидно е сам в тази кампания и аз считам това за много сериозна грешка, за която според мен главно Вашата група носи отговорност: проблемът не е в горкия г-н Макрийви, а в целия подход на този парламентарен мандат, в усилията на социалдемократи като г-н Ферхойген и в други неща, които по време на този мандат не успяха да впечатлят нито нас, нито вас.
<P>
Бих искала да кажа накратко две неща относно въпроса за водещата роля, или предполагаемата водеща роля на Европейския съюз относно промените в климата. Едно е съвсем ясно: Европейският съвет не пожела да разкрие финансовите си средства. Поради това в настоящето положение нямаме сделка, защото е ясно, че дори САЩ да се присъединят към нас, ако не предложим финансова сделка, 100 милиарда евро, на страните, които трябва да приемат мерки за приспособяване към изменението на климата и за неговото смекчаване, няма да постигнем никакво споразумение в Копенхаген. След като именно ние които така парадирахме с ролята си на водачи, ако не можем да представим средствата и мерките, няма да успеем да постигнем споразумение и основната отговорност ще се падне на европейците.
<P>
Що се отнася до въпроса за кризата на финансовите пазари, бих искала да кажа, че сме малко непоследователни, защото, от една страна, казваме, че трябва непременно да ги овладеем, да ги ограничим и да ги регулираме, но, от друга страна, когато например предлагаме Карибската общност (КАРИКОМ) да постигне споразумение по този въпрос, какво всъщност предлагаме? Пълна либерализация на текущите сметки на всички жители, на капиталовите сметки на инвеститорите с практически неограничени авоари, без никакви правила за финансовите услуги: поради това, по въпроса за финансовите услуги, както и що се отнася до климатичните промени, ние приемаме правила, като впоследствие не можем да гарантираме тяхното спазване както във вътрешните, така и във външните работи. Считам, че последователността е истинският проблем на Европейския съюз в последно време.
<SPEAKER ID="212" NAME="Ilda Figueiredo" LANGUAGE="PT">
Г-н председател, на следващото заседание на Съвета трябва да се разгледа тежкото икономическо и социално положение, причинено от кризата на капитализма и неолибералните политики. Ръководителите на Европейския съюз не могат повече да отбягват отговорностите си. Не могат да го правят и всички онези, които оставиха на заден план защитата на правата за производство, на социалните права и на правата на работниците, за да дадат приоритет на либерализма на Лисабонската стратегия, на ирационалните критерии на Пакта за стабилност и растеж, и на възприетия подход от Европейската централна банка с престорената й независимост, която всъщност е служила винаги само на интересите на икономически и финансови групи.
<P>
Настоящите прогнози на Европейската комисия, които сочат спадане на БВП с около 4 % тази година и очакване за стабилизация едва през 2010 г., придружени от загуба на 8,5 милиона работни места през тези две години, както и от предвиждане, че процентът на безработицата ще достигне 11 %, са много сериозни и показват неефективността на предприетите към днешна дата мерки.
<P>
Кой би могъл да остане безразличен пред експоненциалния растеж на безработицата, който може да достигне 30 милиона безработни в Европейския съюз? Ето защо трябва неотложно да преустановим неолибералните политики на общностно равнище, които задълбочиха кризата на капитализма. Неотложно трябва да се даде приоритет на работните места с права, с оглед на защитата на производството, произлизащо от Общността, на подобряването на обществените услуги и на справедливото разпределение на приходите, за да се намали бедността. Неотложно се нуждаем икономическото и социално сближаване да престанат да съществуват само на думи без никакво ясно съдържание, и трябва да изоставим принципа "спасявай се, както можеш".
<P>
Нуждаем се от допълнителен европейски бюджет, за да осигурим солидарност и по-голяма подкрепа за най-засегнатите хора и за най-слабите икономики. Нужно е да създадем работни места с права за младите хора, жените и безработните, да увеличим покупателната способност на населението, да стимулираме търсенето и да подкрепим микро-, малките и средните предприятия.
<P>
Вместо да продължаваме да настояваме върху проектът на Договора от Лисабон, трябва да уважаваме суверенното решение на ирландския народ.
<P>
Вместо да продължаваме да настояваме да се даде приоритет на финансовия сектор, трябва да сложим край на зоните на "данъчен рай" и да дадем приоритет на производствените сектори на Европейския съюз, като премахнем Пакта за стабилност и растеж и го заменим с пакт за социално развитие и напредък.
<P>
Вместо да продължаваме да либерализираме правната уредба и да увеличаваме гъвкавостта на пазара на труда, трябва да се концентрираме върху публичните инвестиции, които могат да стимулират производствените сектори, да предотвратим съкращенията, да намалим средния работен ден без каквато и да е загуба в заплащането, да предотвратим безработицата и да осигурим всеобщ достъп до висококачествени обществени услуги в здравеопазването, образованието и обучението, научните изследвания, жилищното строителство, правосъдието и околната среда.
<P>
Ето какво очакват от нас хората в нашите страни. Ако искаме повече европейски граждани да участват в европейските избори, трябва да реагираме по начин, който обществото и работещите в нашите страни искат и заслужават да получат.
<SPEAKER ID="213" NAME="Hanne Dahl">
от името на групата на IND/DEM. - (DA) Г-н председател, срещата на върха по въпросите на заетостта беше планирана за 7 май в Прага. Както всички знаем, в последните години въпросът за заетостта обичайно присъстваше в дневния ред на пролетната среща на върха. На нея ръководителите на държавите-членки разискваха т.нар. Лисабонска стратегия, която е планът на ЕС за повече и по-добри работни места. Това е също така форумът, на който представители на различните страни, участващи на пазара на труда, имаха възможност да представят вижданията си относно заетостта. При все това, не й беше писано да се превърне в голяма обща среща на върха по въпросите на нарастващата безработица в Европа. Вместо това ще има среща на върха на тройката, което е доста по-малко амбициозно. По този начин хората на най-високо равнище в Европейския съюз избират да не изпратят ясен сигнал преди изборите за Европейски парламент. Това дори би могло да е нарочно!
<P>
На среща с генералния секретар на Европейската конфедерация на профсъюзите (ЕКП), Джон Монкс, ми беше изяснено, че обявяването е много лош сигнал за работниците. Г-н Монкс е убеден, че това създава впечатление, че европейските лидери не са достатъчно обезпокоени от безработицата. Работниците смятат, че не им се дава възможност гласът им да бъде чут на най-високо равнище. Според Комисията - редица мои колеги са засегнали въпроса - безработицата ще се повиши с 11 % през 2010 г., а бюджетният дефицит значително ще се увеличи до 7,5 % от брутния вътрешен продукт. Това не е надценяване на ситуацията, а по-скоро обратното. Това е значително предизвикателство пред настоящата система на единна валута.
<P>
Немалко страни имат огромни проблеми с еврото. Те включват Ирландия, средиземноморските страни и страните от Източна Европа, и проблемите бяха значително изострени от международната икономическа криза. Страните извън еврозоната, като например Обединеното кралство, Дания и Швеция, се справят добре. Следователно аз считам, че една среща на върха през юни може би ще избегне приемането на позиция въз основа на факта, че са налице толкова много вътрешни напрежения в системата на еврото. Срещата на върха през юни трябва да направи изявление относно начина, по който страните с особено значителни проблеми могат да се измъкнат от желязната хватка на еврото.
<P>
Естествено, съществува възможността да се създаде "икономическо правителство", но все още не съм чула за страна, която иска да повери на Европейския съюз значителна част от финансовата си политика - дори и най-силната нация в ЕС, Германия. Ето защо ще попитам: колко хора в ЕС ще трябва да страдат от системата на еврото, което всъщност означава, че хората в Европа трябва да страдат от безнадеждните критерии на Пакта за стабилност и растеж? Както беше споменато по-рано, положението е особено изострено в Ирландия, Гърция и редица други страни. Смятам, че тези страни трябва да знаят, че, разбира се, могат да се избавят от стриктните изисквания на еврото, дори да не съществува клауза за оттегляне. Смятам, че е време страните да могат да определят своя собствена политика по заетостта.
<SPEAKER ID="214" NAME="Jana Bobošíková" AFFILIATION="NI">
(CS) Г-н действащ председател на Съвета и заместник министър-председател, въпреки че сте представител на едно неуспяло правителство, това не Ви освобождава от отговорността, която носите, не само към гражданите на Чешката република, но и към целия Европейски съюз. Затова Ви призовавам да преустановите недемократичната и престорена подкрепа за Договора от Лисабон, и да осведомите гражданите за истинското състояние на нещата. Моля Ви да им кажете, че Европейският съюз действа ефективно, дори и в условия на икономическа криза, че той взима необходимите мерки, че държавите-членки са способни да си помагат взаимно и че Договорът от Лисабон е напълно ненужен във всичко това. Вие трябва публично да оттеглите възмутителното твърдение на чешкото председателство, че който не приеме Договора от Лисабон, трябва да напусне Съюза. Би следвало да кажете откровено, че законовите силни карти са в ръцете на онези, които не ратифицираха Договора от Лисабон - ирландците и останалите свободомислещи народи в Европейския съюз. Би следвало да кажете, че настоящите договори не могат да бъдат отменени едностранно и че оттеглянето от Европейския съюз е възможно само със съгласието на всички държави-членки, както и че вследствие на това нито една държава-членка не може да бъде изключена от Европейския съюз без нейното собствено съгласие.
<P>
Накрая, г-н заместник министър-председател, Вие би следвало да оттеглите невярното си твърдение, че 25 страни са одобрили Договора от Лисабон. Ако сте осведомен за събитията, то тогава трябва да знаете, че ратификацията не е завършена в шест държави, включително Германия и Полша. Моля също така да не забравяте, че Договорът от Лисабон беше отхвърлен не само от ирландските граждани, но и например от изтъкнатия немски ляв политик Оскар Лафонтен, от изтъкнатия политик-християндемократ и бивш председател на Федералния конституционен съд, и президент на Германия Роман Херцог, както и от бившия член на този Парламент, г-н Граф фон Щауфенберг, син на неуспелия убиец на Адолф Хитлер. Не на последно място, той е отхвърлен от президента на собствената Ви страна - Вацлав Клаус. Доводите, изтъкнати от тези хора, имат обща основа: загриженост за въздействието от значителната загуба на суверенитет на държавите-членки върху ежедневния живот на гражданите на държавите-членки на ЕС.
<P>
Г-н заместник-министър-председател, преди 20 години Вие лично допринесохте за падането на режим, който потискаше съседите си, презираше гражданите си и лъжеше народа си. За това Вие сте справедливо уважаван. Поради това аз не мога да разбера защо сега се принизявате до същите практики. Вие придавате тежест на доводите на всички онези, които сравняват Европейския съюз със социалистическия Съвет за икономическа взаимопомощ и които оприличават Брюксел с Москва. Бих искала да Ви посоча, че репутацията на чешкото председателство пострада не от падането на чешкото правителство, а от неприкрития натиск, оказван върху Ирландия, в който участие има и чешкото председателство. Да не споменаваме лъжите, казани за Договора от Лисабон, от страна на най-високопоставените представители на председателството - лъжи, с които Вие дискредитирате демократичните процеси в Европейския съюз. Вие може и да сте подали оставка, но все още носите отговорност. Моля Ви да направите всичко възможно последният Европейски съвет под чешко председателство да осъществи функциите си така, че впечатлението, което страната ни ще остави, да не е на тоталитаризъм, принуждение и лъжи, а на уважение към демокрацията, свободата и най-вече истинските факти. Само по този начин можете да потвърдите, че демонстрациите отпреди 20 години, когато хората дрънкаха с ключовете си по градските площади, не са били напразни.
<SPEAKER ID="215" NAME="Timothy Kirkhope" AFFILIATION="PPE-DE">
(EN) Г-н председател, чешкото председателство постигна важни успехи в трудни времена и те се дължат не на последно място на личните умения на министър-председателя г-н Тополанек и г-н министъра Вондра, който днес е сред нас. Бих искал да използвам възможността да поднеса почитанията си към тях и да им благодаря за работата им през последните пет месеца.
<P>
Несъмнено, темата за икономическото положение ще преобладава на срещата на върха през юни, която, разбира се, ще се съсредоточи върху кратко- и средносрочните мерки, които ще накарат потребителите да харчат, а банките отново да дават заеми. Тя ще трябва обаче и да проучи по какъв начин Европейският съюз може да помогне на предприятията в по-дългосрочен план. За някои малки предприятия това ще означава подобряване на достъпа до финансиране и увеличаване в най-голяма степен на възможностите им на единния пазар, но за много други решението може да бъде политиците просто да намалят бюрокрацията и вмешателството.
<P>
Ето защо не можем да позволим Европа да тръгне по пътя на социалистите този юни месец. Икономическият спад накара същите да покажат истинските си убеждения. Те смятат, че политиците следва да диктуват колко часа може да се работи. Те смятат, че профсъюзите трябва да определят условията на труд. Най-вече, те смятат, че те, а не народът, разполагат с най-добрите решения. Нищо не олицетворява по-добре позицията "политикът знае най-добре", отколкото скорошното разискване по Директивата за работното време.
<P>
Консервативните членове на Европейския парламент миналата седмица имаха удоволствието да изпратят последния опит на лейбъристки членове на Европейския парламент от Обединеното кралство за оспорване на възможността за отказ от участие на страната спрямо директивата. Във Великобритания 3 милиона души използват възможността за отказ от участие. Дружествата, работниците и обществени услуги в страната разчитат на тази възможност.
<P>
Чешкото председателство е на страната на работниците в това разискване и аз го поздравявам за това, че ни помогна да отхвърлим тази последна атака на социалистите. Призовавам по време на Съветът през юни този въпрос да се реши веднъж завинаги и да се заяви ясно, че именно работниците, а не политиците, трябва да избират работното им време.
<SPEAKER ID="216" NAME="Poul Nyrup Rasmussen" AFFILIATION="PSE">
(EN) Г-н председател, стоя тук и се чувствам сякаш се намирам на друга планета, чудейки се какво се случва в този момент. Странно е. Намираме се в най-лошата криза от 1929 г. насам. Преди два дена членът на Комисията г-н Алмуния каза, че тази година ще имаме отрицателен растеж от 4 % и че догодина ще имаме 27 милиона безработни. Г-н Барозу, в сравнение с миналите две години - тази и миналата година - това се равнява на увеличение с 10 милиона безработни хора.
<P>
И какво чувам? Нищо! Нищо! Чувам, че намерението е да се отправи послание и чувам, че възнамерявате да направите нещо, за да помогнете на онези, които страдат най-много. Но мога ли да Ви напомня, че равнище на безработицата от 11,1 % за следващата година означава 27 милиона безработни хора? Мога ли да Ви напомня, че на срещата на върха на Г-20, с известно съпротивление от някои европейски лидери, Вие се съгласихте, че ако има причина, ние сме в готовност да направим повече, за да се ангажираме с постигането на по-голям икономически растеж?
<P>
Г-н председател на Комисията, аз имам 27 милиона основателни причини да направя повече. Ето защо днес отправям призив към Вас. Знам, че сте разумен човек; знам, че изслушвате аргументите. Мога ли да Ви представя следното предложение? Предлагам Ви да проведете три много внимателно планирани срещи на върха, преди тази през юни, с подбрана група хора, където да съставите нов план за възстановяване - план за възстановяване, съответстващ на 2 % плюс в реално търсене, с 0,5 % финансиране на европейско равнище - половината финансирано от държавите, а останалата половина - от общините; където ще добавите нов социален план за справяне с огромните разходи на тази криза в заетостта и за преминаване към подходящо разпределение на дейността, използвайки програмата Еразъм, за да се гарантира, че младите хора, вместо да бъдат безработни, се разпределят по схеми на професионално обучение; и, най-накрая, както Вие самият намекнахте днес, вече да се опитате сериозно да предложите еврооблигации, правилно фокусирани, добре направени, умело планирани, за да се погрижим за онези страни, които не могат да финансират свой собствен план за възстановяване.
<P>
Ние можем да направим това, ако вземем ново решение; можем да го направим, ако осъществяваме истинско управление на кризата и ако сега наистина кажем: нека не започваме, като питаме Берлин, Лондон или Париж какво да правим, а да започнем, като покажем ръководните умения Комисията и направим предложение, което не е предназначено да бъде най-удобното за всички. Не всички ще бъдат доволни отначало, но това е условието за извеждане на Европа от тази ужасна икономическа криза.
<P>
Elisa Ferreira, нашият отличен докладчик, заедно с мнозинството от Европейския парламент, Ви предложи ново сериозно усилие за възстановяване. Така че това не е само позицията на нашата група на социалистите, на Партията на европейските социалисти, на социалдемократите, а всеобщо желание да направите нещо повече. Моля Ви, направете го. Лидерството означава да се използват възможности, да се рискува и да се поеме ръководството.
<SPEAKER ID="217" NAME="Andrew Duff" AFFILIATION="ALDE">
(EN) Г-н председател, не смятам, че чешките сенатори или ирландският народ трябва да бъдат подлагани на натиск в разискването този следобед, така че ще увелича натиска върху Комисията - и особено върху председателя й.
<P>
Очаква се Европейският съвет да определи г-н председателя Барозу за втори мандат, и, при тези обстоятелства, ще очакваме да видим и да обсъдим манифест от негова страна. Ще публикува ли той подобна програма и какво ще съдържа тя? Със сигурност в основата й ще стоят заключения от финансовия хаос и икономическия колапс, особено с наближаването на прегледа на бюджета преди 2012 г.
<P>
Трябва да променим размера и формата на бюджета, така че той да съответства в по-голяма степен на основните ни политически приоритети. Новата Комисия трябва да засегне въпроса за трансфер на разходи от национално на европейско равнище, в интерес на ефикасността на разходите и добавената стойност. Тя следва да включва като важна цел разширяване на еврозоната и да подкрепи една далеч по-силна Еврогрупа, ангажирана да поддържа по-строга данъчна дисциплина и обща икономическа политика, а не просто лошо координираните национални макроикономически политики, с които разполагаме понастоящем.
<P>
И, да, тя трябва да включва предложение за създаването на еврооблигации, заедно с по-голям федерален надзор за финансовия сектор и подходящи финансови стимули, придружени от подходящи търговски стимули, предизвикани от възобновяването на търговските преговори от Доха.
<SPEAKER ID="218" NAME="Georgios Toussas" AFFILIATION="GUE/NGL">
(EL) Г-н председател, единственото ново нещо, което срещата на върха на Съвета на Европейския съюз на 18 юни 2009 г. може да добави, са нови трудности за работническата класа и хората от селските райони, както и нови субсидии и подкрепа за монополните групи в Европейския съюз. Европейският съюз и правителствата на държавите-членки са последователни в обслужването на интересите на капитала, а работниците ще платят цената на капиталистическата криза. Ние всички заем какво означава това: масови съкращения, спираловидна безработица, драстични намаления на заплатите и пенсиите, нови потиснически данъчни мерки, премахване на осемчасовия работен ден, разпределяне на работното време на активно и неактивно време, увеличаване на неплатеното работно време и 78-часова работна седмица, както и общо прилагане на гъвкава сигурност, което означава минимални индустриални отношения, почасова временна заетост, периодично възвръщаща се безработица, атака спрямо колективните трудови договори и по-нататъшна приватизация на застрахователните и пенсионните системи, здравеопазването, социалното осигуряване и образованието, от една страна, както и субсидии и пакети за освобождаване от данъци за монополите, от друга страна.
<P>
Предстоящата среща на върха по въпросите на заетостта на 7 май се подготвя въз основа на тази стратегия за обслужване на интересите на капитала. Същевременно, империалистката агресивност и милитаризирането на Европейския съюз се засилват. Налагането на Договора от Лисабон се насърчава, въпреки волята на хората и противопоставянето им, изразено в референдуми, както във Франция, Нидерландия и Ирландия. Антикомунистическата истерия и неописуемото и вулгарно приравняване на фашизма и комунизма се превръщат в официална политика на Европейския съюз и на държавите-членки, които се прицелват в комунистическите партии, за да уязвят основните права и достижения на работниците. В края на този период работниците трябва да оценят Европейския съюз въз основа на критерия, определен от ежедневната им действителност и жизнен опит. Какво спечелиха работниците? Какво спечелиха монополистите?
<SPEAKER ID="220" NAME="Frank Vanhecke" AFFILIATION="NI">
(NL) Г-жо председател, ние всъщност се сбогуваме с чешкото председателство, което започна блестящо с речта на г-н президента Клаус в тази зала, по-скоро с нотка на разочарование. За съжаление, това изказване не беше последвано от почти нищо значително.
<P>
Ако чешкият парламент утре също така ратифицира Договора от Лисабон, това ще означава, че още тогава сме били напълно измамени. При все това, официална Европа е в задънена улица. Това, от което наистина се нуждаем, е Съюз, който е готов да се заеме с основните си задачи, а не действа с нагласата на зараждаща се велика свръхдържава.
<P>
Понастоящем сме в условията на особено ужасяваща икономическа криза с огромен ръст на безработицата в Европейския съюз и все още не виждаме края й. Според моите виждания е напълно непонятен Съвет на държавните и правителствени глави, който не може да прецени в този момент, че е грешка например да се стремим към все по-голяма имиграция и да разглеждаме приемането на Турция за член - страна далеч зад нас в икономическото си развитие, но във всеки случай знам, че той прави особено голяма грешка.
<SPEAKER ID="221" NAME="Alojz Peterle" AFFILIATION="PPE-DE">
(SL) Горещо приветствам амбицията на чешкото председателство и ме радват високите резултати, които то постигна в трудни времена. Не смятам, че предстоящата смяна на председателството и европейските избори трябва да ограничават обхвата на амбициите на ЕС при справяне с предизвикателства, които определено изискват повече общи политики. Няма да повтарям колко е важно в това отношение да ратифицираме Договора от Лисабон.
<P>
Зарадвах се да чуя както заместник министър-председателя г-н Вондра, така и г-н председателя Барозу да говорят за цели. Ако искаме да успеем в борбата с изменението на климата, ще трябва да поставим високи цели в Копенхаген. Тези цели са решаващи за успеха на икономическото преструктуриране. Всички ние знаем, че когато преди много години японската държава определи високи стандарти за опазване на околната среда, японската икономика всъщност за първи път активизира своята конкурентоспособност.
<P>
Също така бих добавил, че някои хора сега поставят под съмнение устойчивостта на европейския социален модел. Разбира се, лесно е подобен модел да се приложи във време на икономически подем и в течение на десетилетия на положителен растеж, но аз мисля, че именно във време на рецесия трябва да се усети силата на европейския социален модел и модела на социалната пазарна икономика. Твърдо вярвам, че ще съумеем да преодолеем и това предизвикателство, и се надявам да успеем да използваме този период на криза, за да подобрим подхода си към развитието. Също така се надявам, че ще успеем да утвърдим и екологичното, а не само социалното измерение на този подход.
<SPEAKER ID="222" NAME="Robert Goebbels" AFFILIATION="PSE">
(FR) Г-жо председател, г-н Вондра, г-н Барозу, госпожи и господа, световната икономика затъва все по-дълбоко в сериозна рецесия. Въпреки многобройните срещи на върха и други срещи между различни участници, спадът на икономическата активност продължава да бъде висок приоритет в Европа и в света.
<P>
Различните планове за икономическо възстановяване в най-добрия случай забавиха достигането на дъното, но все още не виждаме знаци за възстановяване. Още по-лошо, безработицата продължава да расте, и ще надхвърли 25 милиона в Европа, може би ще достигне дори 27 милиона безработни тази година, както предположи г-н Rasmussen.
<P>
Вместо да се съсредоточат върху сериозното положение по отношение на заетостта обаче, държавните глави предпочитат на следващата среща на върха в Прага да се занимават с "голямата политика", с бъдещите отношения с някои страни по източната граница на Съюза.
<P>
Добросъседските отношения са важни, разбира се, но трябва да сме абсолютно наясно: Парламентът се е обявявал неведнъж против всякакво бъдещо разширяване на Европейския съюз, освен ако предварително не бъде въведена институционна реформа, позволяваща на 27-те страни да действат по-ефективно.
<P>
Бих искал да добавя, че всяко бъдещо разширяване трябва да се предшества от дълбока реформа на финансовите перспективи и от съответното увеличение на бюджета на Съюза. Дипломация без финансови ресурси е просто безполезен жест.
<P>
Чешкото председателство на Съюза можеше да служи по-добре на амбициите на Европа, като организира истинска среща на върха по въпросите на заетостта. Осъзнавам, че тази така необходима среща на върха беше саботирана от семейство Саркози, които предпочитат рекламните трикове пред конкретната политическа дейност. Надявам се, че през следващия месец юни европейските избиратели ще използват гласа си, за да изберат членове на Парламента, способни да определят истинските приоритети за Европа: заетост, заетост, заетост, социална сигурност и защита на покупателната способност.
<P>
Невинаги съм съгласен с нашия министър-председател Жан-Клод Юнкер, но той със сигурност е прав, когато предвижда, цитирам, "социална криза в случай на рязко увеличение на безработицата, което се очаква в близките месеци". Ето защо, като избират да се ограничат с неформална среща по въпросите на заетостта, европейските лидери показват, че отстъпват пред кризата и пораждат риск от много сериозна социална и политическа криза.
<SPEAKER ID="223" NAME="Margarita Starkevičiūt" AFFILIATION="ALDE">
(LT) На 9 май 1950 г. Робърт Шуман предлага плана "Шуман", който полага основите на икономическо сътрудничество между европейските нации. Великите европейски политици и мислители разбраха много добре, че силата, която може да обедини Европа, е общият подход към икономическите проблеми. Междудържавната финансова помощ и икономическите групи, които създадоха добавена стойност и работни места, бяха в основата на този подход.
<P>
Прилагайки собствените си национални планове за икономическо възстановяване, държавите-членки прекъснаха дейността на тези европейски групи; поради това се сблъскваме с много проблеми, които само ще се умножават, ако не съумеем да възстановим координирането на икономическите политики на равнище на Европейски съюз.
<P>
Надявам се, че сред новите европейски лидери ще се намерят хора като Робърт Шуман, Жан Моне и Конрад Аденауер, които да гледат отвъд собствените си национални интереси.
<SPEAKER ID="224" NAME="Tunne Kelam" AFFILIATION="PPE-DE">
(EN) Г-жо председател, бих искал да поздравя чешкото председателство за инициативата му да излезе с предложението за Източно партньорство, което съвсем скоро ще бъде официално представено, и бих желал да призова правителствата на държавите-членки да се ангажират напълно с тази инициатива. Преди всичко нашите източни съседи имат нужда да се чувстват равностойни партньори, които са приети като действителни дългосрочни съдружници.
<P>
Съгласен съм, че над Източното партньорство трябва да се управлява от принципите на съвместната собственост, разграничаването и зависимостта от определени условия. Въпреки това основната цел е да се осигури убедителна победа на демократизацията и установяването на принципите на правовата държава в тези страни. Що се отнася до Беларус, нужен ни е постепенен напредък, като реагираме на всеки знак за конкретен напредък към демокрация, даден от действащите лидерите на Беларус.
<P>
Един от най-решаващите аспекти на Източното партньорство ще бъде визовата свобода. Бих искал да ви припомня предложението на Комисията от миналия декември за премахване във времето на всички визови изисквания за гражданите на шестте бъдещи партньори. За съжаление този революционен подход беше заместен от много по-скромен такъв: предложение в дългосрочен план да се въведат опростени визови процедури, въз основа на всеки отделен случай. Успешното Източно партньорство обаче се нуждае от решителност от наша страна и от положителна откритост.
<P>
Жизненоважно е да мотивираме партньорите си да се ангажират напълно с европейските ценности и правила. Това важи по-конкретно за Украйна. Не можем да започнем нашето Източно партньорство с неясни и колебливи послания за бъдещето на Украйна. Демократична и твърдо европейска Украйна е ключът към демократична, отговорна и съобразяваща се със закона Русия.
<SPEAKER ID="225" NAME="Jo Leinen" AFFILIATION="PSE">
(DE) Г-жо председател, г-н действащ председател на Съвета, г-н председател на Комисията, на срещата на върха през юни ще трябва да се отново да се разгледа Договора от Лисабон - дано това е за последно, преди той да влезе в сила. Г-н Вондра, желая Ви успех утре в чешкия Сенат, надявам се всичко да мине добре и тогава ще ни остане само предстоящият референдум в Ирландия. Тогава Вие ще трябва да договорите пакета от гаранции с Ирландия. Разбира се, впоследствие ние ще трябва да изпълним очакванията на ирландското население и на ирландското правителство. Трябва обаче да внимаваме да не създадем нови препятствия пред останалите държави-членки, ако например една от тези гаранции трябва отново да бъде ратифицирана във всички държави. Може би бихте могъл да добавите нещо относно работата по подготовката на този пакет за месец юни.
<P>
Второ, г-н председател на Комисията, ние, разбира се, сме заинтересовани от избора на нов председател на Комисията. Ние, Европейският парламент, бихме искали да постигнем споразумение със Съвета относно процедурата, която ще следваме през месец юни/юли. Бихме искали консултация, както е установено за в бъдеще в Договора от Лисабон. Г-н действащ председател на Съвета, бихте ли казали нещо и относно това?
<SPEAKER ID="226" NAME="Olle Schmidt" AFFILIATION="ALDE">
(SV) Благодаря Ви, г-жо председател, г-н председател на Комисията Барозу, г-н Вондра. Един от основните въпроси на срещата на върха през юни вероятно ще бъде назначаването на нов председател на Комисията. Медиите съобщиха, че групата на социалистите в Европейския парламент няма да гласува в подкрепа на преизбирането Ви, г-н председател Барозу, ако не обещаете да преразгледате Директивата относно командироването на работници.
<P>
Това е странно обсъждане. Позицията, която Комисията прие преди, беше да се опита да избягва преразглеждането на тази много сложна и политически чувствителна директива, а вместо това да се погрижи държавите-членки, които имат проблеми при изпълняването на изискванията на директивата, да променят собствените си национални законодателства. Г-н член на Комисията Барозу, бих искал да Ви задам въпросът много ясно, с оглед на предстоящата предизборна кампания: все още ли Комисията и Вие самият сте на мнение, че, имайки предвид настоящото състояние на нещата, няма причина да се разглежда отново Директивата относно командироването на работници?
<SPEAKER ID="227" NAME="Pervenche Berès" AFFILIATION="PSE">
(FR) Г-жо председател, г-н Вондра, г-н Барозу, аз съм леко изненадана от европейската хронология. Комисията ни представя икономически прогнози, които предвиждат, че в рамките на три месеца, перспективите за растеж ще се понижат от минус 1,9 % до минус 4 % в Европейския съюз и еврозоната, а когато финансовите министри се срещнат, техните основни области на загриженост са дългосрочната жизнеспособност, качеството на публичните финанси, както и преследването на структурни реформи. Сигурно се шегувате.
<P>
По време на кампанията избирателите ни питат направо. Къде е Европа? Какво прави Европа? Какви предложения направи г-н председателят Барозу, за да помогне на всички онези, които утре може да останат без работа?
<P>
Намираме се в ситуация, в която изглежда все по-очевидно, че в действителност избраната стратегия от настоящия екип, под ръководството на г-н Барозу, е стратегия по японски: действа се със закъснение, и следователно по неефективен и скъпоструващ начин. Ние не искаме това.
<P>
Позволете ми също така да кажа, г-н Барозу, тъй като това несъмнено е последният път, когато Ви виждам в тази зала, че Вашите действия в отговор на предизвикателството на Директивата относно хедж фондовете и инвестиционните фондове бяха напълно неприемливи. Вие намеквате, че ние може би не трябваше да коментираме текущата работа в Комисията. Какво щеше да представлява този текст, ако не го бяхме представили на вниманието Ви? Вашето заключение е, че можете да създадете закони тази област. Но Вие създавате закони единствено във връзка с ръководителите, а не се ангажирате с действителното състояние на фондовете. Загрижени сте единствено за защитата на инвеститорите, докато предизвикателството засяга също стабилността на цените. Тук не уловихте същността на въпроса, г-н Барозу.
<SPEAKER ID="228" NAME="Georg Jarzembowski" AFFILIATION="PPE-DE">
(DE) Г-жо председател, г-н действащ председател на Съвета, г-н председател на Комисията, изявленията на Съвета и на Комисията относно подготовката на сесията на Европейския съвет донесоха огромно разочарование за онези от нас, които се интересуваме от транспорта.
<P>
По-конкретно, по време на настоящата глобална икономическа криза от голямо значение е по подходящ начин да се повиши качеството на транспортната инфраструктура - железниците, пътищата, вътрешното и морското корабоплаване, пристанищата и летищата - и да се развие напредничава европейска транспортна политика с интелигентни транспортни и логистични системи, за да бъдем готови за обрата в търговията в Европейския съюз и в износа и вноса, който се надяваме скоро да се случи.
<P>
Освен това нашите граждани очакват ясни послания от Европейския съюз относно това как да се управлява транспортният обем по екологосъобразен начин, не чрез инструменти за строга намеса, а с основаващи се на пазара инструменти. Добър пример за това е въвеждането на системата за търговия с емисии в областта на авиацията от 2012 г., която беше завършена съвсем наскоро от европейските институции.
<P>
Въпреки това все още липсват други правила, като например такива за морско корабоплаване. Поради това се нуждаем от екологосъобразно рационализиране на транспортната политика. Този въпрос е важен, г-н действащ председател на Съвета, тъй като е много важно да се обсъдят и съгласуват подобни решения за екологосъобразно разционализиране на транспортната политика с най-важните трети държави, като САЩ, Япония, а също и Русия, Китай, Индия и Бразилия. Само така можем да постигнем глобално подобряване състоянието на околната среда. Само така можем да избегнем едностранни правила, които нарушават конкуренцията за сметка на европейската икономика.
<P>
Затова моята Група призовава Европейския съвет - и се надявам действащият председател на Съвета да поеме този ангажимент - да обсъди и да подготви по време на следващия Съвет балансирани подходи за глобална, екологосъобразни транспортни политики, преди конференцията за климата в Копенхаген. Ако искаме да имаме успех в Копенхаген, трябва да обсъдим и възможностите за екологосъобразна транспортна политика.
<SPEAKER ID="229" NAME="Enrique Barón Crespo" AFFILIATION="PSE">
(ES) Г-жо председател, г-н действащ председател на Съвета, г-н председател на Комисията, госпожи и господа, срещата на Европейския съвет на 18 и 19 юни ще се проведе две седмици след европейските избори, а в демокрацията изборите са основополагащи.
<P>
Бих желал да благодаря на действащия председател на Съвета, който утре ще получи от чешкия Сенат зелена светлина за ратифицирането на Договора от Лисабон. Сега липсва само президентът император в Пражкия замък да благоволи да подпише Договора, но, така или иначе, изглежда, че постигаме напредък.
<P>
Сега, един важен въпрос: изборите ще се проведат съгласно Договора от Ница, но ръководството на следващия мандат ще се осъществява съгласно Договора от Лисабон. От демократична гледна точка, това означава на Комисията да се даде по-голяма власт, отколкото в предишния мандат и позволете ми сега да се обърна към един от кандидатите, г-н Барозу, Вие се кандидатирахте миналата неделя, но вече сте действащия председател. Г-н Барозу, смятам, че има смисъл да си зададете въпроса какви биха били икономическите и социални решения на проблемите, които имаме в момента, и на кризата, през която преминаваме, не възползвайки се от службите на Комисията, а като лидер на групата на Европейската народна партия (Християндемократи) и Европейски демократи; смятам, че това е от изключително важно, за да не се окажем в положение, в което Европейският съвет иска просто да консултира Парламента (нека да си припомним случая "Бутильони").
<P>
Г-жо председател, в последното си изказване пред Европейския парламент бих искал да Ви помоля да се обърнете към председателя на Парламента и да му кажете, че е от изключителна важност на срещата на Европейския съвет да спомене, че следващият Парламент ще има 19 членове по-малко, защото Договорът от Лисабон все още не е ратифициран. Това е въпрос от съществено значение за демокрацията, и смятам, че председателят на Парламента трябва да го защити.
<SPEAKER ID="230" NAME="Íñigo Méndez de Vigo" AFFILIATION="PPE-DE">
(ES) Г-жо председател, позволете ми на първо място да благодаря на Enrique Barón за европейската му кариера и за всичко, което направи за този Парламент. Ще ни липсва много.
<P>
Г-жо председател, на 9 май честваме "Денят на Европа" във всички наши страни, но в действителност би следвало понякога да честваме и "Ден без Европа", за да видим какво щеше да бъде, ако не съществуваше Европейският съюз.
<P>
Въпреки това смятам, че днес в Парламента имаше известна предизборна треска и ми се струва, че голяма част от критиките, които чухме тук, особено по адрес на Европейската комисия, са напълно безпочвени. Смятам, че Комисията реагира добре на кризата и се чудя какво ли щеше да се случи, ако не бяхме реагирали. Бих искал също така да припомня на една моя скъпа колега и приятелка, която в момента всъщност не ме слуша, за един неин съотечественик, Андре Жид, който е казал, че всяко преувеличено нещо губи стойността си и смятам, че трябва да поставим нещата на местата им.
<P>
Г-жо председател, позволете ми да допълня това, което каза председателят на парламентарна комисия г-н Leinen. Смятам, че е много важно през целия процес на избор на председател на Комисията да не забравяме духа на Договора от Лисабон. Сигурен съм, че г-н Вондра и неговият приемник ще го направят, защото смятам, че няма политически смисъл да се провеждат избори за Европейски парламент и да не се взима предвид резултатът от тези избори, или пък да не се консултират парламентарните политически групи, преди да се представи кандидат пред Парламента.
<P>
Това трябва да се каже извънредно ясно на Съвета: "Не правете грешката да предприемате действия против това, което този Парламент ще приеме с преобладаващо мнозинство в доклада на г-н Dehaene".
<P>
И накрая, г-н Вондра, бих искал да Ви поздравя за Вашето председателство. В крайна сметка, трябва да разграничим случайното от необходимото и важното, и аз смятам, че свършихте добра работа. Преди много години научих от Милан Кундера и от други, че Чешката република е важна част от Европа, Вие го доказахте и аз Ви благодаря за това. Преминахте през някои трудни моменти, но в крайна сметка, г-н Вондра, ми се иска да вярвам, че утре ще бъде велик ден в чешкия Сенат и ("Няма ли никога да кажем как се чувстваме?", както е казал един класик) аз се чувствам и ще се чувствам много горд, когато утре Чешката република ратифицира Договора от Лисабон.
<P>
Благодаря Ви, г-жо председател, и така да бъде, както казваме в моята страна.
<SPEAKER ID="231" NAME="Genowefa Grabowska" AFFILIATION="PSE">
(PL) Г-жо председател, чешкото председателство не беше лесно, най-вече поради вътрешни проблеми и също поради световната икономическа криза. Въпреки това аз смятам, че то ще приключи с много важен успех, ако съумее да доведе до благоприятен резултат процеса на ратификация на Договора от Лисабон. Ето защо бих искала да попитам дали председателството възнамерява да се обърне към онези държави-членки, които са приключили парламентарните процедури по този въпрос, и където само държавният глава бави подписването на този документ. Това включва и моята страна, Полша.
<P>
Вторият въпрос, който бих желала да повдигна, е гражданският диалог. Аз бях докладчикът по този доклад и знам, че европейците очакват Европейският съюз да се заеме със сериозни проблеми и да разработи подходящи решения. Те смятат, че Европа ще може да го направи по-добре от собствените им държави-членки на Съюза. Бих искала да помоля тази тема също да се разгледа. И последният въпрос, г-жо председател. Моля, не забравяйте солидарността и не позволявайте на Европейския съюз да се превърне в националистическа платформа. Не искаме национализмът да се завърне. Бих искала да отправя настоятелен призив за солидарност.
<SPEAKER ID="232" NAME="Luís Queiró" AFFILIATION="PPE-DE">
(PT) Г-жо председател, г-н председател на Комисията, госпожи и господа, в началото на този законодателен мандат един от основните предмети на разискване беше институционалният въпрос. Започнахме с Договора от Ница и пет години по-късно отново ще трябва да използваме Договора от Ница, за да вземем някои важни решения. Преизбирането на г-н председателя Жозе Мануел Барозу, което аз, разбира се, подкрепям, е несъмнено едно от тези решения. Все още се надявам, че Договорът от Лисабон може бързо да влезе в сила не само заради достойнствата си и подобренията, които бяха направени с времето в негова полза, но и защото така ще помогне институционалният дебат да се стабилизира. По-специално се надявам, че тогава енергията ни ще се използва по-добре и ще се насочи към една Европа на резултатите, за която председателят на Комисията говори и за която винаги е говорил.
<P>
Ако на следващия референдум ирландците кажат "да", то ще бъде по-скоро защото са осъзнали, че Европа е сигурен пристан, особено във време на криза. Ето защо настоящото положение е най-сигурния ни съюзник, но то би могло да бъде и най-страшният ни противник. Днес съвременното обещание на Европа включва по-конкретно просперитета и благоденствието за всички и това обещание зависи в голяма степен от нашите възможности за взимане на решения, включително и на следващия Европейски съвет. Ние се нуждаем по-конкретно от политическа воля, за да намерим решение на настоящото икономическо положение. Протекционизмът, национализацията и страхът от глобализация няма да ни помогнат. Нужно е да отворим и създадем пространство за силите, които могат да възстановят нашите икономики, нужно е да настояваме за реформи и за спазване на закона, както и, разбира се, е нужно да подкрепим най-уязвимите.
<P>
По този начин можем да постигнем една Европа на резултатите без абстракции, от които хората неизбежно ще останат отчуждени. Г-жо председател, сега, когато напускам Парламента, искам да изразя именно тази надежда, и именно тя ме окуражава.
<SPEAKER ID="233" NAME="Proinsias De Rossa" AFFILIATION="PSE">
(EN) Г-жо председател, мога ли да предложа гражданите на държави-членки, различни от Ирландия, в залата, които биха желали да говорят от името на ирландския народ за Договора от Лисабон, да се запишат в списъците за европейските избори в Ирландия!
<P>
От ирландския народ зависи да реши дали да ратифицираме Договора от Лисабон или не. Аз се надявам да го ратифицираме и ще работя усилено, за да постигнем това. Искам Ирландия да остане в основата на процеса по взимане на решения в Европа.
<P>
Всички онези, които призовават за второ ирландско "не", се надяват, че Ирландия може да се използва като оръдие, което да даде начало на разрушаването на Европейския съюз. Аз не мога да подкрепя това. Нашата история ни предразполага да бъдем внимателни. Тя също така ни е научила, че солидарността и споделянето на властта с други европейски държави е най-добрата гаранция за нашия суверенитет и просперитет.
<P>
Министъра г-н Вондра във встъпителното си изявление не спомена социалната криза, пред която сме изправени в момента. Бих го призовал настоятелно да преосмисли позицията си. В действителност, ние сме изправени пред икономическа, финансова и социална криза: 27 милиона души и техните семейства ги очаква истински ад през следващите години. Не бива да приемаме Европейският съюз да пренебрегва това.
<SPEAKER ID="234" NAME="Elisa Ferreira" AFFILIATION="PSE">
(PT) Г-жо председател, г-н председател на Комисията, г-н действащ председател на Съвета, изправени сме пред безпрецедентна криза. Всъщност това не беше моментът да обсъждаме вътрешно как да се организираме, поради което бих искала Договорът от Лисабон бързо да се ратифицира, за да можем да се изправим пред световната общност обединени, стоящи рамо до рамо като европейци.
<P>
Що се отнася до икономическата криза, в доклада, на който аз бях докладчик, и който бе приет с мнозинство в тази зала, се приемаше, че представеният от Комисията план за възстановяване не е достатъчен. Сега вече сме сигурни, че той не е достатъчен. Кризата, която започна като финансова, сега обхваща реалната икономика, заетостта и социалната сфера. Планът за възстановяване е недостатъчен и няма обединяваща точка. Всяка криза създава възможности; това е възможност за Комисията да се справи с истинските проблеми на европейците чрез широкообхватно финансово регулиране, което да не е възможно най-ограничено и частично, както е сега, и което да не е съставено въз основа на национални и индивидуални схеми, а което да бъде истинска европейска инициатива. Ответните действия на Комисията не трябва да се изразяват в безброй отделни мерки, а да се съсредоточи върху истинското предизвикателство, което е заетостта.
<P>
Всяка криза създава възможности; това е възможност за Комисията и за Европа да намерят решение на истинските проблеми на европейските граждани и аз се надявам, че това ще се случи чрез нов подход към плана за възстановяване.
<SPEAKER ID="235" NAME="Александър Вондра">
действащ председател на Съвета. - (EN) Г-жо председател, мисля, че за последен път се изправям тук пред този Парламент, така че смятам, че моментът е подходящ да Ви благодаря. Бих искал да започна така, защото това беше уникално преживяване за мен. Понякога имахме различия във вижданията, но смятам, че като цяло опитът ми показа, че работата ми тук си заслужаваше. Въпреки всички проблеми както във вътрешнополитически план, така и в Европа при справянето с настоящата криза, ние постигнахме резултати. Аз си тръгвам по-рано, а и вие също си тръгвате по-рано, защото Ви предстои предизборна кампания. Председателството ще се срещне с вас тук в края на юни. Някои хора може да са различни, но работата продължава. Още веднъж, позволете ми да ви благодаря за работата, която извършихме заедно през последните няколко месеца, с вас като съзаконодатели. Мисля, че свършихме добра работа.
<P>
Аз си тръгвам, но председателството продължава. В Прага трябва да встъпи в длъжност ново правителство, в петък следобед, на 8 май, след края на последното голямо заседание за "Южен поток". Не се съмнявам, че то ще допринесе за успешното приключване на чешкото председателство. Днес имах възможността да прекарам около час с г-н Ян Фишер, който ще поеме ръководстово. Той е убеден европеец и човек, който е наясно с нещата. Той ще бъде готов да се срещне с председателя г-н Барозу в Брюксел, във вторник, по време на първото си посещение в столицата и ще работи усилено до края на юни месец. Нямам причини да се съмнявам, че Европейският съвет през юни месец ще се проведе навреме и че дневният му ред ще бъде професионално подготвен.
<P>
Относно Сената, много от вас говориха за утрешното гласуване. Сенатът е суверенен и аз не мога да определя резултата от гласуването, но ние работихме усилено и до голяма степен съм сигурен, че няма причини за безпокойство. Това се отнася и за работата на председателството по един от най-важните резултати от заседанието на Съвета през юни, а именно текста на декларацията за Ирландия. Той ще бъде подготвен.
<P>
По въпроса относно дали говорим с останалите отговорът е "да", но ние не искаме да упражняваме никакъв натиск. Не призовавам немския Конституционен съд. Разбира се, той е суверенен, но ние всички вярваме, че изходът от играта ще бъде положителен.
<P>
Много от вас говориха по въпросите на заетостта. В контекста на настоящата икономическа криза това е най-важното предизвикателство за всички нас. Жан-Клод Юнкер говори за това в понеделник - вчера - преди началото на срещата ЕКОФИН в Еврогрупата. Ние и Комисията работихме усърдно от началото на тази година и ще говорим за това по-късно днес тук. Бих искал да подчертая, че в Прага ще се състои среща в присъствието на чешкия министър-председател, председателя на Комисията и социалните партньори, както и на двете предстоящи председателства - Швеция и Испания, за да се обсъдят мерки и препоръки. Очевидно намерението е да се подготвим професионално за заседанието на Съвета през юни и за мерките, които могат да се предприемат както на национално, така и на общностно равнище, относно положението със заетостта.
<P>
На г-н Rasmussen ще кажа, че именно Жозе Мануел Барозу пое ръководството и насърчи започването на дискусия във време, когато много политици предпочетоха по-скоро да решават вътрешнополитически проблеми, защото това е сериозно предизвикателство.
<P>
(Ръкопляскания)
<P>
Няма да смесвам Източното партньорство и предизвикателствата пред заетостта. Това е стратегическа мисия за насърчаване на стабилност, благоденствие и просперитет у нашите източни съседи. Те имат своите проблеми, но ние трябва да протегнем ръка за помощ и да им предложим съдействие за решаване на тези проблеми.
<P>
Връщайки се на въпроса за заседанието на Съвета през юни, много от вас говориха за бъдещата Комисия. Аз заявих ясно, че ние, като председателство, ще консултираме Европейския парламент непосредствено след изборите. Трябва да изчакаме резултата от изборите, разбира се, но ще започнем консултацията веднага и можем да направим това в духа, не в буквата, на Договора от Лисабон.
<P>
Сега ще ви оставя личното си завещание. Говорим за това кой ще бъде добрият лидер и аз не се съмнявам, че този господин е истинският лидер на Европейската комисия. Ако искате неофициалната препоръка на Вондра - а аз съм обикновен гражданин, а от следващия понеделник - обикновен сенатор, който очаква с нетърпение да посети Франция, защото наскоро прочетох, че средното време за сън във Франция е девет часа на денонощие, а през последните месеци спях само по два или три часа - мисля, че това е човекът, който трябва да ни ръководи през следващите пет години.
<P>
(Ръкопляскания)
<SPEAKER ID="236" NAME="José Manuel Barroso">
председател на Комисията. - (FR) Г-жо председател, госпожи и господа, както някои членове на Парламента вече казаха, това е последният път, когато те са тук, на пленарно заседание, на разискване, предшестващо Европейски съвет. Аз няма да мога да ги видя през юли, или през септември, тъй като мандатът на тази Комисия приключва в края на октомври, както знаете.
<P>
Ето защо бих искал да се обърна по-конкретно към всички онези, които работиха по европейския проект, които са членове на Европейския парламент, и да им кажа още веднъж: можете да бъдете горди с постигнатото от работата на Европейския парламент.
<P>
Ако се върнем крачка назад и оценим работата, извършена през този парламентарен мандат, смятам, че всички можем да се гордеем с нея. Истината е, че Европа проправи път в много области, като например в борбата с изменението на климата, в усилията за изготвяне на нова политика за енергийна сигурност и по всички въпроси, свързани с намирането на решение на финансовата и икономическа криза, която наистина оказва много сериозно въздействие на Европа. Аз обаче все още не съм чул днес да се говори по този въпрос.
<P>
Кризата се отразява на САЩ; и действително тя започна там. Тя оказва въздействие на Русия, Япония и дори Китай. Тя влияе на развиващите се пазари. Европа се опита още отначало да реагира на тази криза не само в краткосрочен план, но и чрез програми, засягащи по-обширните въпроси за регулация и надзор.
<P>
Именно това послание бих желал да ви предам днес. Предвид настоящия изборен период, някои от вас ми отправиха предизвикателства, но аз считам, че не мога, нито трябва да им отговарям сега. Бъдещата Комисия ще трябва, разбира се, да разработи собствена програма, но аз не съм човекът, който сега може да ви каже какъв ще бъде манифестът на бъдещата Комисия.
<P>
Поради това приемам предизвикателството; още повече че за мен то е знак за доверие. Въпреки това аз не мога да реагирам сега. Смятам, че, когато направим равносметка на този парламентарен мандат, ще имаме основателни причини да се гордеем. Сега обаче бих предпочел да се съсредоточа върху юнския Европейски съвет, на който трябва да се разгледат някои наистина много важни въпроси, които изискват голяма отговорност.
<P>
На първо място стои въпросът за Договора от Лисабон и преходът, който трябва да направим от един парламентарен мандат към друг, а съществува и въпросът за съставянето на нова Комисия. Това е изключително деликатно предизвикателство, както някои от вас казаха, тъй като все още не е в сила Договорът от Лисабон, договор, който двадесет и седемте правителства подписаха, но който все още не са ратифицирали.
<P>
Това не е по вина на Европейския парламент, нито пък по вина на Комисията. Истината е, че тези правителства подписаха договор без да са в позиция да осигурят неговото окончателно одобрение и поради тази пречка ние сме изправени пред сериозен проблем, що се отнася до институционалния преход. Това е проблем, който изисква огромно чувство на отговорност от всички страни: Съвет, Парламент и Комисия.
<P>
Ето защо приветствам мъдрите думи на чешкото председателство, както и тези на членовете на Парламента, които изразиха официалната си позиция по този въпрос. Трябва да намерим решения, които напълно да отговарят на настоящия договор; ние сме общност, основаваща се на принципите на правовата държава, не можем да отменим договор, който вече е в сила. Спазвайки напълно закона, трябва да намерим чувствителни решения, които да гарантират стабилността на европейския проект. Ще призова държавните и правителствени ръководители на Европейския съвет през юни да обсъдят този въпрос.
<P>
Другият въпрос, който трябва да решим, засяга ответните ни действия към икономическия проблем. Мисля, че ние също така трябва да осъзнаем, че в случая представянето на нови програми всеки ден не е показва истинска отговорност. Това е грешка. Смятам, че лидерството е най-вече упражнение по отговорност, а не просто търсене на лесна популярност.
<P>
За Комисията би било лесно да представя нови идеи всеки ден, като напълно осъзнава, че няма да има възможност те да се приложат. Ние обаче няма да направим това, защото в качеството си на Европейска комисия, представляваща общия европейски интерес, считаме, че нашата задача е нещо повече от това просто да избираме лесните решения или да излизаме с рекламни номера. Ние искаме да предложим истински мерки и насоки, които да позволят Европа като цяло да се обедини, заедно с другите институции - Парламента и Съвета, и да сплоти европейските граждани.
<P>
В интерес на истината именно Комисията представи първоначалните предложения за европейски план за възстановяване, използвайки всички налични инструменти. Както знаете, по-голямата част от тези инструменти попадат в обсега на държавите-членки, като например националните бюджети. Европейският бюджет е минимален спрямо националните бюджети.
<P>
Може би онези, които са нетърпеливи и изискват много от нас, биха могли да съдействат на Комисията през следващите финансови перспективи, като убеждават държавите-членки, по-конкретно там, където партиите са гласували за максимум 1 % от техните средства - клубът "1 %", който ограничи своите финансовите средства. Именно това би било добре да се постигне през следващия парламентарен мандат.
<P>
Мога да потвърдя, че разполагаме с план за действие за 2009 г.; ще представим насоките на финансовият преглед и бъдещия ни план за действие. Но няма смисъл да искате от европейските институции неща, които на този етап те не са в състояние да предоставят.
<P>
По-добре е да ни попитате какво можем да направим и го казвам съвсем искрено, защото имам усещането, че определени критики, които знам, че идват от хора, с които споделяме едни и същи европейски идеали, и които напълно грешат, като критикуват винаги Европа за това, което все още не е направила; вие знаете много добре, че ако Европа все още не го е направила, това не е по вина на общностните институции, а по-скоро поради липса на амбиция на национално равнище. Не е справедливо да се критикува по този начин, нито пък улеснява работата ни, която е да движим европейския проект напред.
<P>
Истината е, че Комисията представи амбициозни предложения да държим икономическата ситуация под постоянно наблюдение и че ще направим и други предложения, ако това се окаже необходимо. Сега обаче считаме, че най-важното е да се съсредоточим върху осъществяването - и казвам осъществяване, изпълнение, а не празни жестове - на онова, за което сме взели решение, тъй като сме особено обезпокоени също по отношение на стабилността, защото публичният дълг достига наистина обезпокоителни размери навсякъде в Европа. Положението в редица наши държави-членки е много сериозно и поради това трябва да направим предложения за справяне с тези проблеми.
<P>
Също така смятам, че трябва да подкрепим на работата, която извършва Европа. Осъзнавам, че за въпроси от непосредствена политическа важност, и по-конкретно в контекста на европейските избори, понякога съществува голямо изкушение - особено за членовете на опозиционни партии в собствените си страни - да се противопоставят на Европа.
<P>
Искам от вас да сте внимателни, защото утре може вие да сте на власт и да поискате от хората да гласуват за Европа, а те няма да гласуват за Европа, описана от Вас като племенна. Хората ще гласуват за Европа, която се ползва с подкрепата на всички политически сили, десни, леви и център и която е отразена в европейския проект.
<P>
Това, по мое мнение, е огромно предизвикателство. Аз подкрепям политическата Европа, но се противопоставям на политиканстването във връзка с европейския проект. Също така съм против неуместните политически разграничения въз основа на пристрастия. Истината е, че можем да изградим Европа единствено с помощта на широки политически партии. Комисията е съставена от тези партии: Европейската народна партия, социалистите, социалдемократите, либералите и други, които са независими. Комисията ще продължи да функционира по този начин. Осъзнавам факта, че от гледна точка на непосредствена политическа линия, особено в Европейския парламент, и в контекста на изборите за Европейски парламент ние всички искаме да изтъкнем собствената си програма и собствената си партия.
<P>
Самият аз съм партиен човек. Бях избран в португалския парламент на 29 годишна възраст. Бях лидер на опозицията, както и министър-председател. Така че очевидно съм партиен човек. Имайте предвид обаче, че европейската политика се нуждае от хора с партийно мислене, които са готови да го преодолеят, които могат да създават коалиции, преодоляващи различията в партийните позиции. Ако подкрепяме наднационалните възгледи, ние трябва да имаме и визия, която да надхвърля понякога тази на собствената ни партия.
<P>
Ето за какво исках да ви предупредя и казвам това с цялото си уважение към вас, тъй като напълно съзнавам, че в момента повечето от вас са заети с предизборна кампания, която може да е твърде взискателна в условия на национални предизвикателства. Смятам, че това е важно за в бъдеще. Ако искаме да разберем големите предизвикателства пред Европа, трябва да обединим всички европейци от десницата, левицата и центъра, всички онези, които подкрепят основните идеи на европейския проект, и не трябва да се поддаваме на подема от партийни пристрастия, защото наистина в повечето случаи всичко е изкуствено.
<P>
Бих искал да ви уверя, че предложенията за хедж фондовете, които някои от вас разкритикуваха, бяха обект на единодушие в Комисията, сред всички нейни членове, били те от социалистическата, либералната или Европейската народна партия. По този въпрос не е имало разделение. Поради това, макар и да разбирам, че с оглед на политическата битка критиките се съсредоточават върху този или онзи член на Комисията, не смятам, че това е честно от политическа или от интелектуална гледна точка.
<P>
В заключение ще кажа, че се възхищавам все повече на бащите-основатели. Нека ясно кажем истината: Чешката република е изправена пред политически проблем. Заместник министър-председателят г-н Вондра бе особено откровен да го признае. Очевидно е много трудно за страна, която изпълнява председателството на Съюза, да трябва да се справя с вътрешнополитическа криза и да замества собственото си правителство. Истината е, че въпреки това сме на правилния път за постигане на добри резултати благодарение на вас, Европейския парламент. Мисля, че мога да си позволя да кажа, че това е и благодарение на нас, Комисията, в известна степен, заради предложенията, които направихме. Но това е и благодарение на чешкото председателство. В процес сме на финализиране на 50 случая, свързани със съвместно взимане на решение, някои от които са изключително трудни. Ние сме способни да го направим в момент, когато председателстващата страна е в пълна политическа криза. Мисля, че трябва да отдадем почит на институционалния капацитет на Европа, който позволява, дори в подобна ситуация, Европейският съвет да постига резултати.
<P>
Ето защо, когато току-що изказах почитта си към чешкото председателство и по-конкретно към заместник министър-председателя г-н Вондра, бях напълно искрен, защото знам, че е изключително трудно, както виждах всеки ден, да се работи в тези условия и все пак да се постигат резултати. Ето защо трябва да направим избор. Макар и да признаваме, че най-амбициозните сред нас, включително и аз, все още не сме постигнали целите, които сме си поставили, трябва също така да подчертаваме какво наистина сме свършили и какво сме направили заедно. Други, от своя страна, се съсредоточават основно върху онова, което още не е било възможно да се направи. Посланието, което те изпращат до гражданите на Европа, е винаги отрицателно. Както често съм казвал, песимизмът на европейците, привърженици на европейската идея, е понякога по-тревожен от евроскептицизма на европейците, които не й симпатизират, защото това послание не носи надежда за онези, които вярват в Европа.
<P>
Сега бих искал да изразя пред заместник министър-председателя г-н Вондра, на когото бих искал да благодаря за изказванията му, пред чешкото председателство и пред всички вас благодарност за това, което успяхме да постигнем заедно, въпреки разликите във възгледите си, в името на Европа - един голям проект за мир, свобода и солидарност.
<SPEAKER ID="237" NAME="Председател">
Разискването приключи.
<P>
Писмени декларации (член 142)
<SPEAKER ID="990" NAME="Charlotte Cederschiöld  " AFFILIATION="PPE-DE">
в писмена форма. - (EN) Протекционизмът е скрит в държави-членки, които имат по-малко доверие една към друга и по-слаб ентусиазъм за сътрудничество. ЕС беше създаден като опит не само за гарантиране на мира, но също и като инструмент за сътрудничество. Точно във времена като сегашните, по време на икономическа и финансова криза, е важно държавите-членки да не издигат стени около своите национални граници, а да продължават да работят съвместно в координация.
<P>
Трябва да поддържаме европейска солидарност, като същевременно се придържаме към правилата и принципите, които произтичат от Договора за създаване на Европейския съюз. ЕС трябва да използва в максимална степен единния пазар и да поддържа свободната търговия по време на икономическия спад.
<P>
Опитите да се намери изкупителна жертва, като например финансовите пазари, няма да решат проблемите. Злоупотребите ще бъдат спрени чрез нови правила, но няма да възпрепятстват достъпа до капитали и инвестиции, когато излезем от кризата.
<P>
Не е лесно да се преодолеят проблемите. Протекционизмът със сигурност не е решението. Решението, след като са извършени неотложните действия, е повече търговия, по-добро хармонизиране, функциониращ вътрешен пазар на стоки и особено на услуги. Трансграничното сътрудничество увеличава иновациите и работните места, единствените устойчиви начини за излизане от кризата.
<SPEAKER ID="238" NAME="Pedro Guerreiro  " LANGUAGE="PT">
Европейският съюз се опитва да "скрие слънцето с решето", но е ясно каква голяма отговорност носи той за постоянното влошаване на условията на живот на обикновените хора и работниците.
<P>
През последните 23 години Европейската икономическа общност и Европейският съюз стимулираха движението на капитали и финансиализацията на икономиката, те либерализираха пазарите и насърчаваха приватизацията, поощряваха свръхпроизводството, изместиха и разрушиха производствения капацитет, те насърчиха икономическото надмощие на някои за сметка на зависимостта на други, засилиха експлоатацията на работниците, централизираха богатството както никога досега и засилиха социалното неравенство и регионалните различия, като всичко това се случваше под контрола на големите сили и големите икономически и финансови групировки.
<P>
Ужасните прогнози на Европейската комисия от пролетта не са нищо повече от отражение на последиците от неолибералните политики на ЕС - определяни и прилагани от десницата и социалдемократите - за Португалия: 600 000 безработни, загуба на реален доход, две години рецесия, нарастващ държавен дълг и бюджетен дефицит, който отново ще надвиши 6 %.
<P>
Много по-лоша от тези прогнози обаче е истинската действителност, пред която са изправени милиони португалци, виждащи как проблемите им се увеличават с всеки изминал ден.
<P>
На 7 юни португалците ще имат друга възможност да кажат "това ни беше предостатъчно", като гласуват за португалската Коалиция за демократично единство.
