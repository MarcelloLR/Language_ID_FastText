<CHAPTER ID="016">
Положението в Грузия (разискване) 
<SPEAKER ID="264" NAME="Председател">
Следващата точка са изявленията на Съвета и Комисията относно положението в Грузия.
<SPEAKER ID="265" NAME="Сесилия Малмстрьом" LANGUAGE="SV">
Г-н председател, в това отношение засягаме много различни области този следобед и затова мястото на председателя на Съвета е толкова вълнуващо. Темата, която ще разискваме сега, е Грузия. Това е въпрос, за който знам, че е от интерес за Европейския парламент, и за който имам много силно лично усещане. Още в началото, бих искала да поясня, че Европейският съюз дава пълната си подкрепа за стабилизирането и нормализирането на Грузия и за демократичните реформи в страната.
<P>
Ние подпомагаме Грузия по няколко много специфични начина: чрез мисията за наблюдение на Европейския съюз (МНЕС), чрез активното ни участие и ключовата ни роля при преговорите в Женева и чрез увеличената финансова помощ на Европейския съюз за облекчаване на хуманитарното положение и подпомагане на икономическото възстановяване на Грузия.
<P>
Със стартирането на Източното партньорство Европейският съюз задълбочи отношенията си с Грузия, както с други държави. Предлагаме възможност за подобряване на отношенията посредством споразумение за асоцииране и обширни области на свободна търговия. Целта на Грузия е, разбира се, постигане на стабилност и просперитет. Ние ще им помогнем в това начинание. За да може да бъде постигнат истински напредък обаче, Грузия трябва да запази акцента върху осъществяването на демократични реформи. Отдаваме голямо значение на въпросите, свързани с доброто социално управление и правата на човека. Оценяваме факта, че Грузия е решена да продължи демократичните си реформи и е особено непоколебима по отношение на втората вълна от реформи.
<P>
Установяването на демокрация, където гражданите се ползват с основни свободи и права на човека, ще доведе до значителни предимства за Грузия. Това ще бъде от полза за самата държава и за хората, които живеят там, разбира се, но ще бъде от полза и чрез създаването на по-добри възможности за живеещите в сепаратистките региони. Политическата обстановка е предизвикателство. Преговорите между правителството и опозицията трябва да продължат в посока към постигане на консенсус относно основните елементи на институционалното изграждане и по въпросите, свързани с конституционните реформи, избирателните реформи, свободата на медиите и правата на човека. Правителството на Грузия трябва да продължи да поддържа контакт с опозицията и гражданското общество.
<P>
Европейският съюз е готов да предостави помощ в тази насока. В допълнение към сътрудничеството, описано в плана за действие към Европейската политика за съседство, двустранната основа на Източното партньорство предлага специална възможност за постигане на напредък в тази област. Също така, очакваме от преговорните директиви и споразумение за асоцииране с Грузия и с Армения и Азербайджан. Процесът на подобряване на взаимоотношенията ни с тези държави ще се ръководи от принципите на участие, разграничаване и условност, както и на споделена отговорност. Приветстваме ангажимента на Грузия да работи за подобряване на отношенията с Европейския съюз въз основа на перспективата, създадена от Източното партньорство.
<P>
Мисията за наблюдение на Европейския съюз е много важен фактор за насърчаване на стабилността при настоящите обстоятелства. Мандатът вече беше удължен до септември 2010 г. Ние съсредоточаваме усилията си върху мерки за насърчаване на доверието между страните. След споразумението от Женева за предотвратяване на инциденти и механизми за реагиране, мисията за наблюдение играе важна роля в координирането на механизмите между различните страни. Тук имам предвид грузинците, руснаците и органите de facto в Южна Осетия и Абхазия.
<P>
Въпреки някои трудности, страните постигнаха споразумение по редица точки, включително създаването на "гореща линия" за справяне със свързаните със сигурността въпроси на административните граници на Южна Осетия и Абхазия. Механизмът за наблюдение използва това за намаляване на напрежението между страните след инцидентите в Черно море и за намиране на решение на инцидент на административната граница на Южна Осетия, в който 21 грузински граждани бяха задържани и по-късно бяха освободени.
<P>
Мисията за наблюдение ще продължи да работи със засегнатите страни. Преходът от предотвратяване на инциденти до предприемане на мерки за насърчаване на доверието ще бъде от особена важност за нормализиране на положението. Мисията наблюдава новопостроени селища, преселването на вътрешни бежанци от войната през август миналата година и улесняването на контактите между вътрешните бежанци и грузинските органи, неправителствените организации и международните организации. Във връзка с това е ясно, че почти всички вътрешни бежанци, които са били изселени по време на предишни конфликти, все още живеят в условия, които не отговарят на минималните международни стандарти, въпреки че положението се е подобрило от 2008 г. насам. Мисията ще продължи да помага навсякъде, където може, за да улесни контакта с органите.
<P>
Едно събитие, което е от съществено значение за мисията, беше изпълнението на два меморандума за разбирателство с грузинското министерство на отбраната и министерство на вътрешните работи. Въпреки това сме особено бдителни по отношение на риска от прекратяване на прилагането на меморандумите за разбирателство от страна на грузинските органи, тъй като е налице липса на доверие между страните.
<P>
Както знаете, неотдавна беше публикуван доклад от мисията за независимо международно разследване по конфликта в Грузия. Всички заинтересовани страни и международната общност като цяло могат да се поучат от този доклад. Той обаче трябва да се разглежда в своята цялост, а не избирателно. Европейският съюз последователно повтори непоколебимата си подкрепа за суверенитета и териториалната цялост на Грузия в рамките на международно признатите й граници. Изразяваме твърдо убеждение, че в Грузия е необходимо международно присъствие и ще работим за постигане на тази цел. Изразяваме съжаление, че въпреки подкрепата на повечето държави-членки, не беше възможно да бъде постигнато споразумение в случая с Организацията за сигурност и сътрудничество в Европа (ОССЕ).
<P>
Позицията на Европейския съюз не се е променила по отношение на споразуменията от 12 август и 8 септември. Русия трябва да приложи тези споразумения изцяло. В това отношение, все още съществуват някои важни въпроси за решаване, като например граничния контрол и общия достъп на Европейския съюз до териториите на двете отцепили се провинции. Ще повдигнем тези въпроси при преговорите си с Русия.
<P>
Също така, трябва да гледаме напред. Във връзка с това преговорите в Женева са изключително важни, въпреки че ще бъдат трудни. Това ще бъде единственото място, на което ще присъстват представители на всички страни и за нас е важно да могат да се проведат прагматични обсъждания по отношение на неизползването на насилие и международните мерки за сигурност. Това е единственият възможен начин напред и ние с нетърпение очакваме консултациите, които са планирани за края на януари 2010 г. Това ще бъде от полза за всички, които се опитват да постигнат дългосрочна стабилност и развитие за Грузия и региона като цяло.
<SPEAKER ID="266" NAME="Бенита Фереро-Валднер" LANGUAGE="EN">
Г-н председател, г-жо действащ председател на Съвета, уважаема бъдеща колега, уважаеми членове на Парламента, удоволствие е да бъда тук. Позволете ми също да кажа, че е удоволствие отново да имам възможността да споделя вижданията за Грузия с вас.
<P>
Както знаете, през последните две години Грузия преживя много трудни моменти както в национален, така и в международен план.
<P>
Войната с Русия през август миналата година, която беше спомената току-що, остави рани в целия регион и Грузия все още се бори с основни въпроси като основните потребности на повече от 200 000 разселени лица, някои от които са били изселени в началото на 90-те години на миналия век. И в национален аспект миналогодишният конфликт увеличи напрежението в Грузия. Затова спорните избори например доведоха до улични протести, продължили с месеци.
<P>
Ние правим всичко възможно да помогнем на страната да предприеме необходимите мерки за решаване на трудностите. На първо място, ние изпълняваме обещанието си за помощ в размер до 500 млн. евро в подкрепа на възстановяването на Грузия. Изпълнението на следвоенния пакет от помощи протича добре и условията на живот на мнозина вече са се подобрили.
<P>
Ние спазваме обещанията си, а съществената ни помощ спомага за преселването на вътрешно разселените лица, но също и за икономическото стабилизиране и подкрепата за инфраструктурата на Грузия. През следващите дни Комисията ще пусне и първия транш от 46 млн. евро в рамките на макрофинансовата подкрепа от безвъзмездна помощ за Грузия, друга част от този всеобхватен пакет.
<P>
Ако искаме обаче да успеем да помогнем на Грузия да излезе от настоящите трудности, Грузия също трябва да направи повече, най-вече в три области.
<P>
Първо, Грузия трябва да насърчи по-нататъшни демократични реформи. Демокрацията, принципите на правовата държава, зачитането на правата на човека и основните свободи са в основата на отношенията ни с всички източни партньори, а изявлението на грузинския президент по-рано тази година, в което беше обявена нова вълна от демократични реформи и в което се каза, че грузинският отговор на руската агресия ще бъде повече демокрация, повече свобода и по-голям напредък, беше наистина благоприятно.
<P>
Местните избори в Тбилиси през май ще бъдат тест на тези ангажименти, а местните избори ще бъдат много важни, тъй като кметът на Тбилиси ще бъде - за пръв път - избран чрез преки избори.
<P>
Това представлява голяма възможност за Грузия да възстанови доверието на гражданите си в изборния процес - възможност, която не трябва да се пропуска, тъй като недостатъците на избирателната система продължават да бъдат голям потенциален източник на политическа нестабилност в Грузия.
<P>
Втората област, в която Грузия трябва да се докаже, е при демонстрирането на "стратегическо търпение" след края на конфликта. Това са думите на самия президент Саакашвили. Както знаете, Европейският съюз изигра основна роля за преустановяването на враждебните дейности и ще продължи да работи за намирането на трайно решение.
<P>
Няма да отслабим подкрепата си, както вече беше казано, за териториалната цялост и суверенитета на Грузия. Ще направим всичко възможно чрез мисията за наблюдение и ролята ни на посредник при преговорите в Женева за нормализиране на положението.
<P>
В същото време изолирането на отцепилите се региони няма да помогне на усилията за решаване на конфликта. Напротив, необходима е една сериозна политика на ангажираност с Абхазия и Южна Осетия.
<P>
Затова оценяваме обявената грузинска политика на стратегическо търпение, която все повече признава необходимостта от поддържане на връзка с отцепилите се региони без ограничения, в интерес на гражданите, както и за възстановяване на стабилността в региона.
<P>
Усилията на правителството на Грузия да изготви държавна стратегия за регионите на Абхазия и Южна Осетия заслужават подкрепата ни, най-вече всички усилия за тясно сътрудничество в полза на населението й.
<P>
Продължаваме обаче да бъдем загрижени, че Законът за окупираните територии - ако бъде приложен твърде стриктно - може ненужно да увеличи търканията между страните и по-този начин да усложни предоставянето на помощ. Има риск, че това ще затрудни икономическите отношения и ще гарантира, че мерките за нормализиране на ежедневните контакти няма да бъдат изпълнени. Въпреки много добрите съвети от страна на Венецианската комисия на Съвета на Европа, законът все още не е изменен от Грузия и ние ще продължим да призоваваме Грузия да направи предложените промени.
<P>
Третата ми бележка е, че Грузия следва активно да се подготви за преговори за ново споразумение за асоцииране между Европейския съюз и Грузия в условията на Европейското и Източното партньорство. Няма да спестим усилия, за да помогнем на Грузия.
<P>
Подготовката за създаването на нова правна рамка за двустранните ни отношения напредват добре. Бързо успяхме да подготвим преговорните директиви за споразумение за асоцииране между Европейския съюз и Грузия, които в момента се обсъждат в Съвета. Проектите на преговорните директиви включват бъдещото създаване на дълбока и всеобхватна зона на свободна търговия.
<P>
Вече представихме на Грузия основни препоръки за мерки, които трябва да бъдат взети, преди да можем да преценим дали държавата е готова да се впусне в тази област на преговорите. Решимостта на Грузия да използва подготовката на преговорите за ускоряване на собствената си подготовка е мъдра и аз смятам, че е особено важно основните препоръки да се разгледат много активно.
<P>
Междувременно преговорите за споразумения за облекчаване на визовия режим и реадмисия между Европейския съюз и Грузия бяха приключени на работно равнище през ноември и сега очакваме окончателно одобрение от двете страни. Тези споразумения са важен етап от нашето партньорство, което още веднъж показва конкретните ползи за гражданите на Грузия, до които може да доведе по-тясното ни сътрудничество. По-голямата мобилност ще върви ръка за ръка с по-голямата сигурност. Неотдавна подписах обща декларация за партньорство за мобилност между Европейския съюз и Грузия, която сега ще бъде завършена.
<P>
В заключение, оставаме дълбоко ангажирани в подкрепа на Грузия в тези трудни времена. Предлагаме нови възможности, които могат да донесат осезаеми ползи на държавата и гражданите й, но Грузия също трябва да си помогне сама, и, ако взема добри решения, ние ще предлагаме подкрепа на всеки етап от процеса.
<SPEAKER ID="267" NAME="György Schöpflin" LANGUAGE="EN">
Г-н председател, аз съм силно впечатлен от много подробната картина, с която действащият председател на Съвета и членът на Комисията обрисуваха настоящото положение на отношенията. Отношенията на Европейския съюз с Грузия наистина повдигат много важни въпроси за това, което Европейския съюз представлява и което се стреми да бъде. Тези отношения могат да се окажат изпитание за ангажираността ни към ценностите на солидарност, права на човека и демокрация - ценности, които прокламираме.
<P>
Достатъчно ясно е, че Грузия - както елитите, така и обществото - смятат, че държавата принадлежи към Европа. В същото време държавата - нека признаем - се намира в несигурно положение, тъй като Русия, бившата колониална сила, не се е отказала от стремежа си да възстанови някакъв вид сюзеренна власт над Грузия или всъщност над останалата част от Южен Кавказ. Именно в този смисъл има много хора в Русия, които не гледат сериозно на статута на Грузия като независима държава и смятат, че връщането на Грузия в границите на Русия е само въпрос на време. Това кара по-голямата част от хората в Грузия да не се чувстват никак сигурни. Тази несигурност беше значително усилена предвид миналогодишния конфликт с Русия. Никоя държава не обича да й бъде отнета суверенната територия, какъвто беше случая с Грузия.
<P>
Всичко това засяга Европейския съюз - а оттук произтича и огромното значение на Източното партньорство. Грузия счита за себе си, че има европейско бъдеще, не на последно място като гаранция за своята сигурност. Очевидно е налице също и проектът за енергийния коридор в Южен Кавказ, който е от жизненоважно значение за бъдещите енергийни доставки на Европа. Това са достатъчно основателни причини за Европейския съюз да подходи сериозно към европейските стремежи на Грузия, което очевидно и правим, но съществува и един последен аргумент, който е, че ако Европа пренебрегне тези стремежи, тогава доверието на света в нас ще бъде поставено под въпрос, а нашите противници ще се зарадват изключително много от тази демонстрация на слабост на Европа.
<SPEAKER ID="268" NAME="Roberto Gualtieri" LANGUAGE="IT">
Г-н председател, госпожи и господа, според мен трудното положение в Грузия изисква особено внимание при съчетаването на защитата на международното право с един прагматичен подход и чувство на отговорност.
<P>
Смятаме, че Европейският съюз с право потвърди подкрепата си за териториалната цялост и суверенитет на Грузия и в същото време приветстваме предпазливостта, показана при вземането под внимание на изборите в Абхазия, което смятаме, че е в съответствие с метод, който се основава на постоянно търсене на диалог и политическо разискване и на подкрепа за демократичните процеси. Вътрешното развитие на региона и развитието на международната обстановка са в основата на решението за търсене на диалог и по-нататъшно увеличаване на отговорността на Европа в различните области, в които е поела ангажименти: инициативите на Комисията в подкрепа на демократичния процес в Грузия и в подкрепа на бежанците, усилията да се поддържат преговорите от Женева и дейността на европейската мисия за наблюдение, като последната е още по-ценна и от жизненоважно значение, тъй като понастоящем тя е единствената международна мисия в Грузия.
<P>
Приветстваме работата, поета от мисията, и приноса й за стабилизирането на региона, за функционирането на механизмите за предотвратяване и реагиране при инциденти и за трудния процес на възстановяване на доверието между страните. В същото време ние сме наясно, че развитието на демократичния процес, по отношение на което трябва да бъдем щедри и взискателни, и споразумението за асоцииране, могат да се окажат от съществено значение за една трайна промяна в Грузия.
<SPEAKER ID="269" NAME="Ulrike Lunacek">
от името на групата Verts/ALE. - (DE) Г-н председател, г-жо действащ председател на Съвета, г-жо член на Комисията, бих искала да обсъдим две теми, по-конкретно. Първата е съотношението между икономическата помощ и подкрепа, от една страна, и демократичното развитие, от друга, а втората е свързана с някои основни въпроси, разгледани в доклада Tagliavini.
<P>
Г-жо Фереро-Валднер, с право заявихте, че е необходима финансова и икономическа подкрепа за Грузия и че Европейският съюз следва да продължава да я предоставя. Вие поставихте и три условия за предоставянето на тази помощ, които са демократична реформа, основни свободи и правна сигурност. Един въпрос е особено важен за мен. В миналото, за съжаление, Грузия и правителството й закупиха огромни количества оръжия, по-конкретно в навечерието на миналогодишния конфликт. Как възнамерявате да гарантирате, че европейското финансиране няма да се използва за тази цел?
<P>
На второ място, бих искала да спомена един случай, свързан с правата на човека, който беше разгледан и от Съвета на Европа и г-н Хамарберг. Двама юноши в Южна Осетия са все още в ареста, въпреки че г-н Хамарберг обеща, че те ще бъдат освободени. Предприели ли сте някакви мерки във връзка с това? Смятате ли, че е вероятно те да бъдат освободени в близко бъдеще?
<P>
Един последен въпрос: в доклада Tagliavini ясно е описано за пръв път как е възникнал конфликтът с нарастването на ксенофобията и езика на омразата. Какво ще направят Комисията и Съветът в тази област, за да се реши положението и да стане ясно, че тези неща са предшественици на въоръжения конфликт и че е важно те да бъдат спрени, още преди да са започнали?
<SPEAKER ID="270" NAME="Michał Tomasz Kamiński" LANGUAGE="PL">
Г-н председател, няма да крия факта, че съм разочарован и от двете изявления, които чух. Днес, тук в Европейския парламент, ние, представителите на органа на Европейския съюз, с право подчертаваме важността на ролята на демокрацията. Поучаваме президента Саакашвили за промените, които той трябва въведе в страната си. Бих искал да кажа, че той вече е осъществил много промени и че днешна Грузия и Грузия от преди няколко години са напълно различни държави. Не сме забравили обаче, че днес руски танкове се срещат в голяма част от територията на Грузия. Уважаеми колеги, ако смятате, че руските танкове, когато и да е било в историята, са спомогнали за демокрацията някъде, дълбоко грешите. Руските танкове не водят до демокрация, руските танкове водят до поробване.
<P>
Днес става дума за положението в Грузия, но в речта на представителя на Съвета чухме думата "Русия" веднъж, въпреки че, разбира се, Русия е тясно свързана с положението в Грузия. Не казвам, че всичко в Грузия е идеално. Със сигурност много неща трябва да се подобрят. Руснаците обаче открито ни се присмиват, като не осъществяват споразумението от шест точки, договорено от президента Саркози, от името на Европейския съюз. Трябва да попитам: защо руски войскови единици все още се намират в село Перева? Този въпрос изобщо задаван ли е на руснаците?
<P>
Ако говорим за необходимостта от демокрация, права на човека, търпимост и свобода на словото, то аз напълно ги подкрепям. Наистина ли смятаме обаче, че Русия насърчава тези ценности в Грузия днес или че руската агресия срещу Грузия е част от борбата за демокрация? Не, това е акт на брутален империализъм. Ние като Европейски съюз следва да се противопоставим на този брутален империализъм. Едва тогава грузинските ни приятели ще ни повярват, когато им кажем, че трябва да постигнат още много - и аз съм напълно съгласен с това - за да може страната им да отговаря изцяло на европейските ни стандарти.
<P>
Не трябва обаче да сочим Грузия с пръст, когато, от друга страна, имаме Русия, където неудобните журналисти биват убивани, където езикът на омразата към съседите и малцинствата е официалният език на медиите и езикът на водещите руски политици. Трябва да кажем "не" на това, защото тогава всички други държави, включително Грузия, ще ни имат доверие за казаното от нас по отношение на демокрацията. Искам да призова Европейския съюз твърдо и решително да защитава териториалната цялост на Грузия в името на ценностите, които всички споделяме, и да защити свободата и демокрацията в Грузия срещу руската агресия.
<SPEAKER ID="271" NAME="Andreas Mölzer" AFFILIATION="NI">
(DE) Г-н председател, г-жо член на Комисията, по мое мнение, външната политика на Европейския съюз в този регион не е много последователна. Кавказ е известен като регион за енергиен транзит подобно на Русия, която е важен стратегически партньор и е от голямо значение за нас. Като се има предвид деликатността на положението, Европейският съюз позволи да бъде изигран от президента Саакашвили в грузинската криза, вероятно под влияние на зависимия от САЩ подход на някои държави-членки. Политическото късогледство в грузинската криза не само ще увеличи вътрешното разделение в рамките на Съюза, но и сериозно ще обтегне отношенията с Русия. Последствието от това ще е под формата на газов спор. Остава да се види дали новите лидери на Европейския съюз ще докажат своята стойност в този случай.
<P>
Ако Брюксел действително иска да защитава правата на човека, тогава следва да се намеси в Грузия по отношение на възможни изборни манипулации, условия на труд, които са равносилни на робство, и ограничения на правото на демонстрации, които са в разрез с Хартата на основните права.
<P>
Брюксел следва да възприеме един балансиран подход по отношение на грузинския въпрос, като вземе предвид законните интереси както на Грузия, така и на Русия.
<SPEAKER ID="272" NAME="Vytautas Landsbergis" AFFILIATION="PPE">
(EN) Г-н председател, когато бях още малко момче, моята страна беше нападната от Съветския съюз. В началното училище трябваше да научим няколко нови песни. Една от тях беше грузинска и в нея се разказваше за момиче на име Сулико. Окупацията беше тежка във всяко отношение; единствено тази песен беше хубава.
<P>
Изминаха много години и наскоро отново се натъкнахме на момичето Сулико, чиито тъмни очи този път бяха пълни със сълзи и очевидно беше бита. Тя беше малтретирана отново преди една година - ограбена, бита и изнасилена. Ние, 27-те господа от Европейския съюз, сме се вторачили в нея след това и говорим по странен начин: как е могло да се случи? Къде е сбъркала тя? Нейното поведение ли е раздразнило изнасилвача? Той казва точно това: "Тя ме провокира!". Отказала ли му е? Това би било неразумно: никой, особено грабителят и изнасилвачът, не може да бъде антагонизиран или демонизиран. Тя е могла да бъде по-гъвкава, да отвърне на нападението тихо, но се е опитала да се защитава в продължение на цели два дни - това е била голямата й грешка. Никой вече не може каже кой е бил нападателят: според него тя го е нападнала.
<P>
Такова е положението в един далечен провинциален съд в покрайнините на Европа, където богатият земевладелец не може да бъде осъден в никакъв случай - но тя може. Вследствие на това сега имаме нов проблем, причинен от нея, тъй като търговските ни отношения с г-н Изнасилвач са леко ощетени. Следващият път на г-н Изнасилвач ще му бъде дадено специалното ни хапче "Мистрал" за подобряване на мъжките му възможности.
<P>
Госпожи и господа в Европа, не проявявайте такава нерешителност при следващата война.
<SPEAKER ID="273" NAME="Kinga Göncz" AFFILIATION="S&amp;D">
(HU) Бих искала да благодаря на г-жа Фереро-Валднер и особено на Сесилия Малмстрьом, която в момента е сред нас в качеството си на министър, но която също скоро ще бъде член на Комисията. Първо, бих искала накратко да изразя своята искрена благодарност за доклада, който съдържа много важна информация. Моля, позволете ми да кажа, че след последните два кръга на разширяване източните съседи на Европейския съюз всъщност вече са много по-близо до Европейския съюз, което е ценно развитие от редица гледни точки, не само поради географската близост, но отчасти и поради външната политика, основана на идеята за сферите на руско влияние, да не говорим за по-голямото значение на енергийната сигурност.
<P>
От тази гледна точка програмата "Източно партньорство" е от първостепенно значение, тъй като тя може да гарантира разграничаване, но все още ясно установява тесни връзки с тези държави. Грузия е държавата в Кавказкия регион, която най-много се стреми към ценностите на Европейския съюз. Бих искала да спомена и подчертая няколко въпроса, като се започне с подготовката на процеса за облекчаване на визовия режим. Тази мярка е важна не само от гледна точка на междуличностните отношения, но и защото знаем, че гражданите на Южна Осетия и Абхазия, които притежават руски паспорти, вече се възползват от предимствата, произтичащи от това, което е създало такова напрежение, че само допълнително задълбочава проблема. Вторият въпрос, който бих искала да подчертая, е, че съществуват нерешени конфликти в четири от държавите, които попадат в обхвата на политиката за съседните държави на изток, и това е нещо, към което трябва да насочим цялото си внимание.
<P>
И накрая, бих искала да благодаря на г-жа Фереро-Валднер за всичките й усилия за сближаване на региона с Европейския съюз.
<SPEAKER ID="274" NAME="Milan Cabrnoch" AFFILIATION="ECR">
(CS) Европейският съюз наблюдава отблизо положението в Грузия и обръща много внимание на държавата. Председателят на Европейския парламент Jerzy Buzek се срещна с президента Саакашвили в края на октомври, а в началото на ноември, на обща среща на комисията по външни работи, делегацията за сътрудничество с Русия и делегацията за сътрудничество с държавите от Южен Кавказ членовете на Европейския парламент обсъдиха доклада Tagliavini за положението в Грузия. На извънредното заседание в Страсбург на 26 ноември членове на делегацията за Южен Кавказ се срещнаха с министъра от грузинското правителство Георги Барамидзе.
<P>
Винаги подкрепяме териториалната цялост и суверенитет на Грузия. Подкрепяме едно мирно решение на положението в Грузия и на конфликта между Грузия и Русия. Настояваме мирните наблюдатели да имат достъп не само до областите, контролирани от грузинското правителство, но и до окупираните области. В същото време настояваме за възможност да доставяме хуманитарна помощ до въпросните окупирани територии. Загрижени сме за положението на бежанците, които насила са били принудени да напуснат домовете си и не могат да се завърнат, и оценяваме усилията, положени от грузинското правителство за осигуряване на достойни условия на живот на всички бежанци. Призоваваме настоятелно и двете страни на конфликта да спазват споразумението за прекратяване на огъня и да изпълнят поетите ангажименти за намиране на мирно решение.
<SPEAKER ID="275" NAME="Elena Băsescu" AFFILIATION="PPE">
(RO) Госпожи и господа, преди няколко години, имаше гласове, които остро критикуваха тези, които подкрепиха стратегическото значение на Черноморския регион за Европа. Времето показа обаче, че Европа е тясно свързана с държавите в региона на Черно море.
<P>
Грузия е от особено стратегическо значение в Черноморския регион за енергийната сигурност, тъй като пътищата за доставка като газопровода "Набуко", петролопровода "Баку-Тбилиси" и нефтения терминал в Супса са тясно свързани със стабилността на държавата. Конфликтите, които избухнаха в Грузия през август 2008 г., подчертаха, че всеки нерешен конфликт може да се разпали по всяко време, което ще има тежки последици за стабилността и сигурността на целия регион.
<P>
Наш дълг е да изведем Грузия към евро-атлантическата зона на стабилност и сигурност, въпреки че влиянието на Русия все още е много силно. Също толкова необходимо е да се признае правото на бежанците, разселените лица и зависимите от тях лица да се завърнат в Абхазия, независимо от техния етнически произход.
<P>
В същото време фактът, че Русия е предоставила гражданство на жителите на Абхазия и Осетия недвусмислено поставя грузинските граждани в неизгодно положение, тъй като все още няма действащо визово споразумение с Европейския съюз, въпреки че по-рано чухме представителят на Комисията да казва, че в момента се взимат мерки в тази насока.
<P>
Румъния взе участие в рамките на мисията за наблюдение на Европейския съюз в Грузия както на оперативно равнище, така и на място, също като част от централата в Тбилиси. Държавата ни спазва и ангажимента си за полагане на специални усилия за сближаване на Грузия с Европейския съюз и НАТО. Освен това ще изпратим национален експерт, който ще работи от службата на НАТО в Тбилиси. Приветстваме позицията на председателството на Европейския съюз. При никакви обстоятелства няма да признаем така наречените държави, създадени незаконно в резултат от конфликта в сепаратистките региони, нито организираните незаконни избори като проведените неотдавна в Абхазия. Президентът на про-руската грузинска сепаратистка република спечели изборите с 59,4% от гласовете. Трябва също така да спомена, че нито един от петимата кандидати за президент не отхвърлиха напълно идеята за повторно обединение с Грузия.
<SPEAKER ID="276" NAME="Maria Eleni Koppa" AFFILIATION="S&amp;D">
(EL) Г-н председател, Европейският съюз носи отговорността решително да допринесе за стабилността в непосредствените си съседи, като зачита международното право и принципите си.
<P>
По отношение по-специално на Грузия, трябва да отстояваме позицията си на зачитане на териториалната цялост и международно признатите граници на държавата. В същото време обаче трябва да вземем под внимание и наличието на неразрешени конфликти. Европейският съюз трябва да бъде в състояние да посредничи и да даде конструктивен принос за двете страни, Грузия и Русия, за да може да се намери решение.
<P>
Към настоящия момент е необходимо да изпратим три основни послания:
<P>
Първо, че едностранните и насилствени решения не са приемливи; второ, че разискването за това дали Грузия следва да се присъедини към НАТО или не е ненавременно и че, напротив, трябва да се акцентира върху продължаване и успешно завършване на преговорите от Женева и трето, че мисията на наблюдателите на Европейския съюз в Грузия е фактор за стабилност и изграждане на доверие. Затова и положителният й принос следва да бъде признат, дейността й трябва да се засили и трябва да бъде насърчена да продължи усилията си, особено в областта на нарушенията на правата на човека и международното хуманитарно право.
<SPEAKER ID="277" NAME="Marek Henryk Migalski" AFFILIATION="ECR">
(PL) Г-н председател, за съжаление, нито в изказването на г-жа Малмстрьом, нито в това на г-жа Фереро-Валднер не чухме пред какво действително сме изправени в Грузия. Имам предвид тежкото хуманитарно и човешко положение. Останах с впечатлението, че нито ние, нито двете дами са отговорни за липсата на реакция от страна на Европейския съюз.
<P>
Положението е наистина тежко. Споразумението от шест точки не се изпълнява. На грузинска територия се извършва етническо прочистване. На много места грузинският език е забранен. На мисията ни в Грузия не се разрешава да върши работата си на много места и именно ние сме отговорни за това. Г-жа Фереро-Валднер се изказа за дългосрочната макрофинансова помощ, предвидена за Грузия, и че ще имаме споразумение за асоцииране с Грузия. Всичко това е прекрасно, но въпросът, на който всички трябва да отговорим, е: какво сме направили в това отношение? Чувствам дълбоко разочарование не само от казаното днес от хората, отговорни за политиката, но и от самата политика на Европейския съюз.
<SPEAKER ID="278" NAME="Jacek Protasiewicz" AFFILIATION="PPE">
(PL) Г-жо член на Комисията, г-жо Малмстрьом, за разлика от моите полски колеги, аз няма да бъда толкова критичен в оценката си за дейността на Европейския съюз в тази област, защото искам да изразя удовлетворението си от изявлението на Съвета от 12 декември, в което недвусмислено се разглеждат неотдавнашните президентски избори в Абхазия. Искам да подчертая подкрепата си за дейността на Европейския съюз, защото Европейският съюз категорично признава независимостта и на двете региона на международно равнище. Знам за какво говоря от опита си с Беларус.
<P>
Все пак съм съгласен, че Европейският съюз трябва решително да наложи изпълнението на плана от шест точки за прекратяване на огъня, договорен от президента Саркози. Казвам това особено с оглед на тревожните изявления на върховния представител за външните работи, г-жа Аштън, в които се казва, че тя ще провежда тиха дипломация. Надявам се, че тиха дипломация няма да означава съгласие за нарушаване на споразуменията, сключени от името на Русия с представители на Европейския съюз.
<SPEAKER ID="279" NAME="Alexander Mirsky" AFFILIATION="S&amp;D">
(LV) Благодаря ви, г-н председател, госпожи и господа, бих искал да задам един въпрос на всички, които защитават позицията на г-н Саакашвили: били ли сте в Южна Осетия? Виждали ли сте какво направи войската на Грузия в Цхинвали? Бях там по време на войната и видях всичко с очите си. Направеното от грузинската държава е престъпление срещу народа на Осетия и Абхазия. По отношение на окупацията, говорих с много хора от Осетия и Абхазия. Жителите на Осетия и Абхазия не искат да живеят в една и съща държава с г-н Саакашвили. Ако някой все още иска да реши този голям международен проблем с оръжия, както направи г-н Саакашвили, то тогава има един много добър руски израз: "Zamučujutsja pilj glatatj", който означава, че успехът няма да дойде. Благодаря ви.
<SPEAKER ID="280" NAME="Tomasz Piotr Poręba" AFFILIATION="ECR">
(PL) Г-н председател, ако Съюзът не подкрепи Тбилиси политически и икономически, ще помогнем на Русия да осъществи нео-империалистическата си политика към Грузия, а това още повече ще дестабилизира положението в Кавказ. Затова Съюзът трябва да положи повече усилия.
<P>
Когато потвърждаваме подкрепата си за териториална цялост, осъзнаваме ли, че планът от шест точки фактически не се изпълнява изобщо? От една страна, казваме, че искаме една демократична, свободна и териториално непокътната Грузия, а от друга, наблюдателите ни не биват допускани до области по границите със сепаратистките републики. Друг повод за безпокойство са отвличанията, които са станали рутинна практика за Русия в окупираните зони. В началото на ноември няколко юноши станаха жертва на това. Най-младият е едва 14-годишен. Кремъл очевидно се опитва да дискредитира президента на Грузия, като се опитва да покаже, че той не е в състояние да гарантира сигурността на гражданите си. Дестабилизиращите дейности на Русия създават огромна заплаха за сигурността на жителите на пограничните райони и водят до ескалация на конфликта в региона.
<P>
Г-н председател, трябва да действаме по-решително, защото една териториално непокътната и демократична Грузия означава по-голяма сигурност за Европейския съюз и Европа.
<SPEAKER ID="281" NAME="Kristiina Ojuland" AFFILIATION="ALDE">
(ET) Г-н председател, г-жо член на Комисията, г-жо министър, госпожи и господа, преди известно време, когато обсъждахме Грузия, ви напомних, че навечерието на годишнината от падането на Берлинската стена беше най-подходящият момент да повдигнем въпроса за това, кога можем да отбележим деня, когато Осетия и Абхазия отново ще бъдат обединени с родината си Грузия. Днес нямаме отговор на този въпрос, въпреки че във всичките си документи, независимо дали в Европейския парламент или в други институции, подчертаваме значението на териториалната цялост на Грузия от гледна точка на международното право, и точно заради това всички ние сме тук.
<P>
Миналата седмица в Брюксел се проведе много добро разискване с Карл Билд, представителя на държавата, поела председателството, който нарече Грузия лакмус тест за Европейския съюз, по-конкретно във връзка с въпроса дали някой ден ще бъдем в състояние да отстояваме идеята, че териториалната цялост на Грузия следва да бъде възстановена и че всички права на човека и права на бежанците трябва да бъдат разгледани, както се предвижда от международното право. Съгласен съм с всички мои колеги, които се изказаха за лошото състояние на правата на човека там - то е неприемливо.
<P>
Не на последно място обаче, бих искала да направя едно искане. Миналата седмица се срещнах с грузинския заместник министър-председател, Георги Барамидзе, чието голямо, голямо искане се състоеше от огромна молба към Европейския съюз да направи нещо по отношение на превантивна дипломация, за да се предотврати евентуална ескалация на възможни по-нататъшни конфликти.
<SPEAKER ID="282" NAME="Tunne Kelam" AFFILIATION="PPE">
(EN) Г-н председател, мога само да се съглася с твърдението, че най-добрият отговор на Грузия по отношение на руската агресия трябва да се изразява в повече демократични реформи.
<P>
В същото време Европейският съюз също носи отговорност, защото, както с право беше заявено, отношенията между Европейския съюз и Грузия ще се превърнат в тест за успеха на Източното партньорство и ролята на Европейския съюз в региона.
<P>
Като се има предвид значението на Грузия, чудя се дали въпросът за Грузия е бил обсъден по време на неотдавнашната среща на върха между Европейския съюз и Русия, защото Русия не изпълнява споразумението от шест точки и мисията на Европейския съюз е в неудобното положение да няма достъп до сепаратистките територии. Европейският съюз трябва да приеме по-твърда позиция по този случай.
<P>
Г-жо член на Комисията, споменахте помощи, възлизащи на 46 млн. евро. Бих искал само да попитам дали тези помощи ще стигнат до Грузия тази година. Какви ще бъдат сроковете?
<SPEAKER ID="283" NAME="Paweł Robert Kowal" AFFILIATION="ECR">
(PL) Смятам, че предвид разискването ни трябва да се върнем към това, което г-жа Малмстрьом каза още в началото - Грузия се нуждае от нова и голяма откритост от страна на Европейския съюз. Това следва да включва макрофинансова помощ и бързо и незабавно започване на преговори, доколкото това е възможно, за споразумение за асоцииране. Трябва да включва и започване на преговори - това е моята трета точка - за облекчаване на визовия режим, и, на последно място, трябва да позволим на Грузия да гарантира сигурността си, като се направят постъпки за присъединяването на държавата към НАТО.
<P>
Смятам обаче, че днес дори това не е причината, поради която искам да се изкажа в тази част на разискването. Бих искал да задам един риторичен въпрос на г-жа Фереро Валднер: не се ли чудите защо почти всички оратори обърнаха внимание на въпроса за плана на Саркози? Моля, отговорете на този въпрос. Моля, кажете ни защо нито в първоначалната Ви реч, нито в следващите Ви изявления, нито в изявленията на г-жа Аштън, не чухме отговор на въпроса под формата на проста оценка дали планът на Саркози е бил изпълнен или не? Наистина ли най-важните институции в Европейския съюз не са достойни за едно ясно становище от Вас по този въпрос?
<SPEAKER ID="284" NAME="Mairead McGuinness" AFFILIATION="PPE">
(EN) Г-н председател, вчера в Ирландия се проведе конференция, на която беше разгледан въпросът за помощите и Източна Европа. Една от държавите, които бяха обсъдени, беше Грузия, и беше наистина освежаващо да чуя какъв напредък е бил постигнат за една определена група от лица без глас - децата с увреждания, умствени и физически, и младите хора - но също и доста потискащо да науча, че участниците сега се върнали 10 години назад заради конфликта.
<P>
Бих искала само, тъй като участвах вчера, да имате предвид най-уязвимите, когато сключваме търговски споразумения и провеждаме разговори. Настоящото разискване беше важно, но други колеги говориха за ужасното хуманитарно положение, а има една група от хора, които винаги биват забравяни; исках просто гласът им да бъде чут тук днес.
<SPEAKER ID="285" NAME="Tadeusz Zwiefka" AFFILIATION="PPE">
(PL) Г-н председател, госпожи и господа, трябва да имаме предвид, че Грузия е малка държава, макар и разположена на изключително стратегическа позиция в Южен Кавказ, факт, който предизвиква положение на конфликт със силната й мощна съседка Русия. Затова съм благодарен на члена на Комисията за нейното изявление, че помощта, която Грузия чакаше толкова дълго, ще бъде отпусната утре.
<P>
Моля, нека не забравяме, че когато Грузия пое по пътя на демократичните реформи и реши да бъде по-тясно свързана със Западна Европа, отколкото с Русия, както е било в продължение на десетилетия и може би дори векове, тя загуби един икономически партньор, който изкупуваше 80% от производството й. Ние не сме направили нищо за запълване на този вакуум и закупуване на стоките, произведени от Грузия, за да гарантираме, че държавата е в състояние да функционира. Във връзка с това аз категорично одобрявам изявлението, както и съобщението относно макрофинансовия план за Грузия.
<P>
И още едно нещо: г-жо член на Комисията, не трябва да разглеждаме Грузия в политическата сфера като съвсем отдалечен партньор, защото Грузия е в капан на една невероятна сложна геополитическа ситуация. Във връзка с това не мога да си представя, че по време на преговорите между Европейския съюз и Русия положението в Грузия няма да бъде споменато. Не искам отново да споменавам плана от шест точки на Саркози, защото всички направиха това, но не трябва да забравяме, че контактите ни със силен партньор като Русия, които са от изключително значение за нас, разбира се, трябва да засягат и по-малките ни партньори, които са ни много скъпи.
<SPEAKER ID="286" NAME="Seán Kelly" AFFILIATION="PPE">
(EN) Г-н председател, политиката е само работа, когато служи единствено за собствени цели. Тя става признание, когато е в помощ на другите - когато Голиат идват на помощ на Давид. В този случай, Европейският съюз е Голиат, който идва на помощ на Грузия, Давид, и аз приветствам това. Съществува обаче и друг Голиат в лицето на Русия, който има други планове за Грузия. Важно е Европейският съюз да покаже решимостта си и да не позволи неоправдано нахлуване.
<P>
Миналата седмица бях в Бон на конгреса на Европейската народна партия и там се изказа президентът на Грузия. Той очерта усилията на държавата за борба с корупцията, планът за реформа за гарантиране на икономически растеж, както и желанието да се сключи споразумение за свободна търговия. Въпросът ми е: кога Комисията смята, че може да бъде сключено споразумение за свободна търговия, ако условията за това са изпълнени?
<SPEAKER ID="287" NAME="Lena Kolarska-Bobińska" AFFILIATION="PPE">
(EN) Г-н председател, ние обсъждаме стремежите на Украйна, Молдова и Грузия. Това са сходни стремежи за по-тясно обвързване с Европейския съюз.
<P>
Изглежда това е проблем за нас. Чудя се какво ще стане след 10 години, когато тези стремежи се превърнат в разочарование и няма повече стремежи за членство в Европейския съюз, без очаквания за нещо повече. Това ще бъде много по-трудно положение за нас. Грузия е държавата с най-голяма подкрепа от страна на обществото за членство в Европейския съюз и с най-голяма подкрепа за НАТО от всички държави в обхвата на Източното партньорство. Налице е също и най-голям напредък в пазарните реформи.
<P>
Ако не действаме бързо, ще се озовем в същото положение както с Турция, където обществото оттегля подкрепата си за кандидатстване в Европейския съюз. Това ще бъде една наистина опасна ситуация въпреки - и може би заради - други политически движения в тези държави. Свидетели сме на случващото се в Русия, а когато стремежът на Грузия за членство в Европейския съюз спадне, можем да бъдем изправени пред ситуация, която е доста опасна за всички държави от Европейския съюз.
<SPEAKER ID="288" NAME="Сесилия Малмстрьом" LANGUAGE="SV">
Г-н председател, знам, че има голям интерес в тази област. Тези от вас, които са следили въпроса внимателно, ще знаят, че шведското председателство е посветило доста време на Грузия. Шведският външен министър, Карл Билд, миналият четвъртък имаше възможността да обсъди Грузия с вас в комисията по външни работи.
<P>
Европейският съюз ще продължи да предлага значителна политическа, техническа и финансова подкрепа на Грузия. По всяка вероятност това ще включва по-нататъшни призиви за зачитане на териториалната цялост и суверенитет на Грузия и продължаването на мисията за наблюдение на Европейския съюз, както и важната ни роля на посредник в преговорите от Женева. Преговорите в Женева са подходящата платформа. Те напредват бавно, но все пак има напредък и всички страни са представени там.
<P>
Ще предоставим и допълнителна финансова помощ за преодоляване на последиците от конфликта. Както мнозина от вас посочиха, хуманитарното положение все още представлява проблем. Г-жа McGuinness, разбира се, с право заяви, че именно най-уязвимите страдат в резултат от това.
<P>
По време на срещата с руските ни партньори, които участват в диалога, Европейският съюз ще продължи да подчертава необходимостта от изпълнение на споразумението от шест точки за прекратяване на огъня и последващите мерки за изпълнение - оттеглянето на силите на позициите от 7 август 2008 г. Переви, Ахалгори и Кодори ще бъдат посочени, по-специално, както направиха и мнозина от вас.
<P>
Приключването на мисията на ОССЕ в Грузия и групата от наблюдатели на ООН доведе до отстраняване на важни елементи от важната международната структура за сигурност. Сега единственото останало международно присъствие е мисията за наблюдение на Европейския съюз. Тя прави значителен принос за сигурността и нормализиране на положението. Ето защо е толкова важно за мисията за наблюдение да има достъп от отцепилите се региони. Това е важно за сигурността и стабилността на Грузия. Това е важен въпрос, който Европейският съюз ще продължава да изтъква пред всички заинтересовани участници в диалога.
<P>
Европейският съюз, разбира се, ще продължи да подкрепя териториалната цялост на Грузия, но ние имаме и стратегически интерес да поддържаме контакт с отцепилите се региони и да запазим отворен прозореца към външния свят за населението на сепаратистките области. Това може да ни помогне постепенно да положим основите за едно решение на конфликта чрез непрекъснатото участие на Европейския съюз и мерките за насърчаване на доверието в административните граници и чрез контакт между различните групи от населението.
<P>
Европейският съюз ще продължи да бъде много активен в тази област. Комисията и г-жа Фереро-Валднер са много ангажирани с това, както и Европейският парламент, и това е нещо, за което съм много благодарна.
<SPEAKER ID="289" NAME="Бенита Фереро-Валднер" LANGUAGE="EN">
Г-н председател, преди всичко Ви благодаря за откровеното обсъждане, което се проведе днес.
<P>
Смятах, че мнозина от вас са наясно с работата ни в Грузия. Грузия получи много подкрепа от нас както политическа, така и икономическа и хуманитарна, но изглежда сякаш не сме направили нищо. Това изобщо не е така.
<P>
На първо място, войната беше спряна от Европейския съюз и от г-н Саркози. Второ, прави сте, съществува план от шест точки, който, за съжаление, все още не е изцяло изпълнен, но всеки път, когато работим с руснаците, въпросът е включен в дневния ни ред. Това е абсолютно ясно.
<P>
Вярно е, както заяви председателят на Съвета, че единствената платформа, при която има действителен напредък, макар и бавен, е в Женева и затова преговорите в Женева трябва да продължат.
<P>
Също така е необходима подкрепа и от двете страни, защото това е един труден конфликт, а ние сме, така да се каже, посредниците в този конфликт. Това е политически въпрос от първостепенно значение.
<P>
Трябва да продължим и много добре знаем, че Русия е много голям партньор от другата страна. В същото време разполагаме с общи съседни региони, и затова винаги говорим напълно ясно по тези въпроси с Русия. Както вече заявих, действително е необходимо желание и от двете страни, за да продължим напред, което вече казах в изявлението си, ако си спомняте. Това е първата точка.
<P>
Втората се отнася до икономическия и хуманитарен аспект, за който наистина работим в тясно сътрудничество. Пакетът от 500 млн. евро беше най-големият пакет, който можеше да бъде отпуснат. В политиката за съседство няма толкова голяма сума, към която да се насоча, но направихме това, защото смятахме, че Грузия има необходимост от нея след войната и след всички нанесени щети - особено за най-уязвимите.
<P>
Самата аз посетих лагерите за вътрешно разселени лица, както и къщите, които бяха възстановени с помощта на нашите програми.
<P>
Мога да кажа на г-жа Lunacek, че самата аз подписах споразумение с грузинците, с което те напълно се ангажират да не използват нито един цент от парите на Европейския съюз. Винаги контролираме парите си и затова нито един цент от парите ни няма да бъде използван за превъоръжаване от страна на Грузия.
<P>
Разбира се, аз не мога да контролирам какво прави Грузия по други въпроси, но по въпроса за парите ни мога да заявя това със сигурност.
<P>
Бяха споменати и други неща, като например двамата юноши, които все още са задържани в Южна Осетия. Това са въпроси, за които, разбира се, говорим с руснаците. Обсъждаме ги, но за момента, за съжаление, не разполагаме с решение на проблема, а самите ние не можем да влезем в Южна Осетия.
<P>
По отношение на принципа, разбира се, ние имаме ясна позиция. Ние недвусмислено подкрепяме суверенитета и териториалната цялост на Грузия. Изцяло. Едно е обаче да се говори за принципи и друго - тези принципи да бъдат изпълнени веднага. За съжаление, това понякога е много трудно.
<P>
Нека се спра и на доклада Tagliavini. Самият факт, че докладът е направен обществено достояние, е от голяма важност. Знаете, че подкрепихме този независим доклад. Познавам г-жа Tagliavini от доста отдавна, от времето, когато бях действащ председател на ОССЕ през 2000 г. като министър на външните работи на моята държава. Тогава тя беше моя специален представител за Кавказ. Тя е много смела, независима жена, и трябва да кажа, че е изготвила един отличен доклад.
<P>
Това също помага, защото докладът изясни фактите. Ние си вземаме поука от това, но можем да продължим да помагаме на Грузия единствено с дипломатически средства.
<P>
Накрая, ще кажа също, че работим изключително много, първо, по политиката за съседство на изток, а сега и по Източното партньорство.
<P>
Онзи ден се проведе много важна министерска среща под ръководството на шведското председателство с шестима министри на външните работи от Източното партньорство, включително министъра на външните работи на Грузия.
<P>
На срещата обсъдихме и всички възможности, но смятате ли наистина, че можем да дадем всичко на всяка държава, без те да изпълнят задълженията си? Не можем. Трябва да поискаме от тях да изпълнят своите задължения. Това се отнася и до търговията, защото едно споразумение за свободна и всеобхватна търговия може да съществува единствено когато съществува подходящо законодателство. Не можем просто да ги поканим да станат членове на Европейския съюз, ако Съветът не е единодушен по този въпрос.
<P>
Това са неща, които трябва да бъдат разгледани по отношение и на двата аспекта, но ние подкрепяме Грузия повече от всеки друг. Затова аз по-скоро бих се надявала, че тази политика, както заявиха някои, наистина се ползва с подкрепата ви. Това е една политика, при която се опитваме да помогнем, колкото можем, но искаме и да видим съответното поведение от страна на Грузия.
<SPEAKER ID="290" NAME="Председател">
Разискването приключи.
<P>
(Заседанието, прекъснато в 19,55 ч., се възобновява в 21,00 ч.)
