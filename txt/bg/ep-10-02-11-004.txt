<CHAPTER ID="004">
Онлайн залаганията и последните решения на Съда (разискване) 
<SPEAKER ID="026" NAME="Председател">
Следващата точка е разискването по въпроса, изискващ устен отговор, зададен от Malcolm Harbour, Andreas Schwab, Evelyne Gebhardt, Cristian Silviu Buşoi и Heide Rühle, от името на комисията по вътрешния пазар и защита на потребителите, към Комисията относно хазартните игри в интернет във връзка с неотдавнашни решения на Съда на Европейските общности (B7-0235/2009).
<SPEAKER ID="027" NAME="Malcolm Harbour">
автор. - (EN) Г-н председател, преди всичко е привилегия, от името на комисията по вътрешния пазар и защита на потребителите, да приветствам нашия нов член на Комисията Мишел Барние за първи път за несъмнено редица дебати в залата и най-вече защото той безпроблемно се премести от мястото си там до мястото си отпред в рамките на два дни. Г-н член на Комисията, много сме доволни, че сте тук.
<P>
Второ, от името на комисията, имам възможността фактически с този въпрос да изразя нашата загриженост относно развитието на хазартните игри в интернет, а всъщност и на целия сектор на хазартните игри, и на някои от възникващите несигурности за целия законодателен режим в областта на хазарта в рамките на вътрешния пазар.
<P>
Г-н член на Комисията, знам, че вече разполагате със значителен брой входящи документи в контейнера, но силно се надяваме, че това ще представлява въпрос, който ще бъде по-скоро на върха на входящите документи, защото това е област, за която моята комисия беше силно загрижена през последните пет години. В тази връзка сме направили редица изследвания и въпроси по собствена инициатива, като авторът на последния ни голям доклад, г-жа Schaldemose, ще вземе думата по-късно, и затова имаме непрекъснат интерес към темата.
<P>
Както всички знаете, държавите-членки също редовно са се срещали на ниво Съвет в рамките на различни съветни групи за намиране на решение на проблема с увеличаването на хазартните игри в интернет във връзка с хазартните дейности на собствените ни държави. Смятам, че преди всичко трябва да поясня, че този въпрос по никакъв начин не предполага нова либерализация на пазарите на хазартни игри, нито възможни нови инициативи в тази посока. Както всички знаете, това обаче не променя факта, че силната и нарастваща популярност на хазартните игри в интернет несъмнено оказва натиск и върху голям брой национални монополи и съществуващи схеми, които могат да бъдат държавна собственост или контролирани от държавата, които генерират много големи приходи, но засягат държавите-членки.
<P>
Това, което казваме, е, че заедно със свършената работа са налице редица препратки към Съда на ЕО; ще се запознаете с подробностите, а колегите могат да говорят за това по-късно. Аз няма да се спра на тях, но от наша гледна точка виждаме, че несъответствията на някои от подходите на Съда на ЕО всъщност не помагат, а правят ситуацията по-сложна и непрозрачна, отколкото преди. Знаем също така, че службите Ви са започнали редица дела за нарушения в областта на хазартните игри, не всички от тях в интернет, но голяма част от тях се отнасят до целия въпрос за свободата на операторите да отидат и да се установят в други държави.
<P>
Всички тези неща означават, че сега е най-подходящото време за Комисията да събере информацията, да разгледа процеса на производствата за нарушение, да разгледа проблемите, възникнали вследствие на решенията на Съда на ЕО, и да обяви, преди всичко, ясна стратегия или пояснение за това на къде ще продължим и как ще започнем да се справяме с някои от тези несъответствия.
<P>
От гледна точка на защита на потребителя регулаторните органи също трябва да знаят позицията си във връзка с хазартните игри в интернет. Ясно е, че те могат да бъдат регулирани и трябва да бъдат регулирани - и наистина, има много случаи, в които доставчиците на хазартни услуги в интернет са поели ясен ангажимент за предоставяне на инструментите и контрола за справяне с проблемите на пристрастяване към хазарта и т.н. - и, разбира се, съществуват въпроси за измама и за проблеми в тази област, които също сме обсъждали сериозно в нашата комисия. Това е въпрос от областта на защита на потребителя, както и въпрос за съгласуваността на вътрешния пазар.
<P>
На последно място, смятам, че трябва също да уважаваме нашите граждани и факта, че голяма част от тях искат достъп до хазартни игри в интернет. Не смятам, че съществува някакво намерение да се опита да се забрани това - всъщност ще е практически невъзможно - но тук съществуват големи несъответствия. В някои държави например явно е незаконно да се участва в хазартен конкурс в интернет с дружество извън собствената държава. Това не може да е правилно.
<P>
Друго несъответствие, което беше изтъкнато от един от избирателите ми, е, че ако британски гражданин участва в британската национална лотария в интернет от Испания и спечели, за лотарията ще бъде незаконно да му плати в Испания. Съществуват несъответствия, с които трябва да се справим за благото на нашите граждани и потребители.
<P>
Г-н член на Комисията, това е контекстът на въпроса. Ще чуете много добри становища и интересни мнения от моите колеги, като се надявам, че ще направите въпроса един от основните Ви приоритети в новата Ви роля.
<SPEAKER ID="028" NAME="Мишел Барние">
член на Комисията. - (FR) Г-н председател, госпожи и господа, можете да си представите какво огромно удоволствие е да се върна тук само 48 часа след встъпването ми в длъжност в колегията - за което ви благодаря - и да продължа работата си с Вас, г-н Harbour - казвам това специално за членовете на комисията по вътрешния пазар и защита на потребителите - по различен начин и най-вероятно на друго място, но в същия дух.
<P>
На този етап искам да се спра на три точки в отговор, преди да изслушам внимателно това, което имате да кажете. Нека започна с първия въпрос. Както казвате, Комисията е започнала процедури за нарушение срещу някои държави-членки в областта на трансграничното предоставяне на услуги за спортни залагания. Комисията отбелязва, че в четири от деветте дела за нарушения - в Дания, Франция, Италия и Унгария - са били предложени изменения на националното законодателство в отговор на процедурите за нарушение. Комисията ще продължи да работи във всички заинтересовани държави-членки за разрешаване на проблемите, посочени в процедурите за нарушение. По принцип тези производства остават открити, но новата Комисия трябва да реши как да процедира с тези въпроси.
<P>
Втората точка, г-н Harbour, е неотдавнашното решение на Съда на ЕО в португалското дело, в което един отдавна установен държавен монопол упражнява строг контрол върху хазарта. Според анализа, извършен от правната служба на Комисията, това решение няма да промени основно нито развитието, нито оценката на процедурите за нарушение в тази област. Всяко дело се оценява в съответствие с доказателствата, представени от всяка държава-членка.
<P>
След неотдавнашните решения на Съда Комисията отбелязва, че освен това Съдът винаги изисква в съответствие с установената съдебна практика всяко евентуално ограничение, от една страна, да бъде обосновано с валидни съображения за обществения интерес и, от друга страна, да бъде необходимо и пропорционално. Това включва необходимостта ограниченията да бъдат подходящи, последователни и системни.
<P>
Затова от делото "Санта каза" не следва, че Съдът е предоставил на държавите-членки по-голяма свобода за налагане на ограничения. Съдът много точно се позова на методите на работа на португалския монопол, на дългата му история и на много специфичните обстоятелства в държавата.
<P>
За третата точка от първото ми изказване, искам да подчертая, госпожи и господа, че Комисията не е изключила алтернативи за процедури за нарушение. Г-н председател, госпожи и господа, искам да започна конструктивно разискване по въпроса с Европейския парламент, но също и с държавите-членки и заинтересованите страни.
<P>
Отбелязвам, че не е имало консултации с държавите-членки по въпроса, защото през 2006 г. последните избраха да оттеглят хазартните игри от обхвата на директивата за услугите. Затова ще изслушам държавите-членки и реших да следя отблизо работата на работната група на Съвета. Знам, че по инициатива на г-жа Schaldemose Парламентът прие доклад на 10 март, въпреки че някои членове подкрепиха друга резолюция.
<P>
По мое мнение, работата на Парламента е добра отправна точка за започване на истинско разискване за намиране на възможно европейско решение на този сложен въпрос. Трябва по-отблизо да разгледаме причините, поради които държавите-членки ограничават хазартните услуги. В този контекст трябва, разбира се, да се занимаем със социалните аспекти, и по-специално проблема с пристрастяването, свързан с хазартните игри, и аз реших да направя това.
<P>
Госпожи и господа, колегията встъпи в длъжност едва преди два дни и все още не сме приели работната си програма. Започвайки днес, искам да извърша тази консултация като изслушам много внимателно всичко, което всеки от вас има да каже. Тя - имам предвид консултацията - е упражнение, във връзка с което съществуват, разбира се, няколко възможности. По-специално една такава възможност, която съм готов да разгледам, е Зелена книга по въпроса.
<P>
Искам да ви благодаря отново за интереса ви по този важен въпрос и за приноса ви към работата на Комисията, която ще предприема.
<SPEAKER ID="029" NAME="Andreas Schwab">
от името на групата PPE. - (DE) Г-н председател, г-н член на Комисията, преди всичко, от името на групата на Европейската народна партия (Християндемократи), искам да кажа колко съм доволен, че Вие, г-н член на Комисията, току що изяснихте, че искате не само да разгледате един целеви анализ на съдебната практика в делото на Португалската лига, но също и да повдигнете въпрос за това как работната група на Съвета може да реагира адекватно на увеличението на хазартните игри в интернет. Предвид въпроса с искане за устен отговор, разбира се, ние се съсредоточаваме само върху хазартните игри в интернет. Доколкото разбирам от решението по делото "Санта каза", въпреки че Съдът на ЕО напомни на държавите-членки, че пазарът на хазартни услуги се различава напълно от всеки друг пазар, държавите-членки все още трябва да се споразумеят за правила, които да бъдат еднакви за целия Европейски съюз. До този момент в Съвета не е направен конструктивен опит да се направи това, въпреки че Съветът в действителност беше категоричен, че сам ще разгледа въпроса. Ето защо Комисията и Парламентът трябва да работят заедно, за да се постигне напредък в тази област и да се зададат критични въпроси.
<P>
Второ, искам да добавя, че не съм убеден от доводите, изтъкнати от държавите-членки по отношение на гарантирането на защитата на потребителите на пазара на хазартни услуги. Държавите-членки твърдят, че когато става въпрос за хазартни игри в интернет (и това се отнася и за делата "Санта каза" и Португалската лига), те са в състояние да изпълнят целите на защита на потребителите и ефективно да се справят сами с всички съпътстващи престъпления без каквото и да било европейско участие. Ако обаче обърнете този довод, логичното заключение би било, че се намираме в положение, в което Европа е по-малко способна от отделните държави-членки да намери подходящите решения на по-злощастните престъпни дейности, които се случват в интернет, и други неща, които се извършват в интернет. Намирам това за доста странно заключение и не смятам, че това е така. Според мен ще можем да намерим решение за хазартните игри в интернет, единствено ако приемем единни трансгранични разпоредби, които защитават интересите на държавите-членки въз основа на техните отчасти исторически структури, но които, както посочи председателят на комисията, също поставят интересите на потребителите в основата на своите усилия.
<SPEAKER ID="030" NAME="Evelyne Gebhardt" LANGUAGE="DE">
Г-н председател, г-н член на Комисията, благодаря Ви много за информацията, която ни предоставихте, но ако трябва да бъда честна, не съм напълно удовлетворена. Предишната Комисия си постави съвсем ясната цел за либерализиране на пазара на хазартни услуги. Европейският парламент неколкократно изрази ясна позиция, че това не би могло да бъде правилният подход, защото Европейският парламент, а не държавите-членки например, премахна хазартните игри от обхвата на директивата за услугите. Смятаме, че това не е просто още една услуга, че трябва да гарантираме, че ще бъдат въведени предпазни мерки, които ще защитават гражданите ни от организираната престъпност, както и че с тази цел изискваме ясни правила.
<P>
Въпреки това Европейската комисия продължава да изправя държавите-членки пред Съда на ЕО и вече е време Комисията да преустанови тази практика, защото продължава да губи дела в Съда. Трябва просто да се примирите с този факт. Затова, г-н Барние, ще съм доволна, ако изпълните казаното от Вас, а именно, че е необходим един различен подход в тази област на практика, защото не можем да продължим напред, ако нещата си останат същите като сега.
<P>
В отговор на Вашия въпрос, г-н Harbour, искам да кажа, че решенията на Съда на ЕО са много последователни и изобщо не са противоречиви. В решенията си Съдът неколкократно е заявявал, че държавите-членки имат право да въвеждат ясни правила, за да може наистина да се провери дали гражданите са защитени от престъпления или не, както и че държавите-членки не са задължени да отворят този пазар. Те не са и задължени да позволяват на участници на пазара от други държави-членки да развиват дейност на тяхна територия, стига да се уверят, че упражняват значителен и ефективен контрол.
<P>
Искаме да видим от Европейската комисия, че най-накрая е проумяла това и действа по съответния начин. Това обаче означава, че трябва да обърнем специално внимание на хазартните игри в интернет, защото интернет не признава никакви пречки или граници и, разбира се, защото гражданите ни имат достъп до хазартни сайтове. Трябва да помислим за това как можем да формулираме разпоредбите и правилата в тази област, таке че гражданите ни да бъдат защитени.
<SPEAKER ID="031" NAME="Jürgen Creutzmann">
от името на групата ALDE. - (DE) Г-н председател, г-н член на Комисията, ако това, за което призовавате, е по-нататъшно развитие и хармонизиране на вътрешния пазар, тогава е необходимо да разполагаме с общ набор от правила. Налице са три аспекта от хазартните игри в интернет, които трябва да бъдат разгледани в разискването. Как най-добре можем да защитим интересите на нашите граждани и потребители? Как най-добре можем да предотвратим измамите и престъпната дейност? Как най-добре можем да защитим гражданите си от вреда? Резолюцията на Европейския парламент от 10 март 2009 г. относно почтеността на хазартните игри в интернет посочи методи и начини да се процедира по отношение на проблема. Сега, както и преди, групата на Алианса на либералите и демократите за Европа подкрепя принципите за почтеност на хазартните игри в интернет, които се съдържат в резолюцията на Парламента от 10 март 2009 г.
<P>
В съответствие с решението на Съда на ЕО всяка държава-членка има право, при определени условия, сама да регулира хазартните игри в интернет и резолюцията от 10 март категорично подчертава това. Националните правила са по-подходящи за борба с измамите, свързани с уреждане на резултати от спортни срещи, въпреки че този вид измами не могат да бъдат премахнати изцяло, както се вижда от някои скорошни примери в Германия. Трябва обаче да се каже, че пазарите на хазартни услуги са много по-добре регулирани на национално равнище, съобразно традицията и културата на съответната държава. На играчите се предлага по-добра защита срещу пристрастяване, измами, изпиране на пари и уреждане на резултати от спортни срещи, ако те могат да се играят чрез големи доставчици на хазартни услуги в интернет, които винаги, по дефиниция, извършват трансгранична дейност. Не можем да регулираме всичко съобразно принципите на вътрешния пазар и особено превенцията на хазарта за непълнолетни лица или пристрастяването към хазарта.
<P>
Хазартните игри в интернет предлагат по-големи възможности за корупционни практики като измама, уреждане на резултати от спортни срещи и картели за незаконни залагания, защото игрите в интернет могат да бъдат създадени и свалени много бързо. Незаконните офшорни оператори на залагания представляват особен проблем в това отношение, защото е почти невъзможно да бъдат регулирани или контролирани. Печалбите от хазартни игри трябва преди всичко да бъдат използвани в полза на обществото с цел насърчаване на непрофесионалния спорт например. Най-добре е това да остане в компетенциите на националните администрации. Продължителното финансиране за култура и за професионален и непрофесионален спорт например предоставя на отделните държави-членки известни основания за разрешаване на хазартните игри. Необходимо условие за това обаче е, че рискът от пристрастяване трябва да се подчертае и да се предложат активни мерки за борба с него.
<P>
Тъй като пълното въздействие върху потребителите на различните видове хазартни услуги, предлагани в интернет, все още не е известно, е необходимо да предприемем спешни действия за намиране на нужната информация. В този контекст е от съществено значение държавите-членки наистина да изпълнят задачите си. Надзорът на пазара също е много важен по отношение на хазартните игри в интернет. Ако в Европейския парламент можем да постигнем съгласие, че държавите-членки имат право, по силата на принципа на субсидиарност, да регулират своите пазари на хазартни услуги съобразно собствените си традиции и култури, то тогава трябва също да гарантираме, че това се случва в действителност чрез ефикасен контрол и надзор на пазара.
<SPEAKER ID="032" NAME="Heide Rühle" LANGUAGE="DE">
Г-н председател, след като изслушах двамата оратори преди мен, за мен не остана какво повече да кажа. Искам само ясно да повторя, че групата ни напълно подкрепя предложението за резолюция на Парламента, но и че също искаме да поставим под въпрос по-ранното твърдение, че решенията на Съда на ЕО са били двусмислени. Напротив, смятам, че решенията на Съда на ЕО в действителност са много ясни. Също така горещо приветстваме изказването Ви, че искате да започнете консултации с държавите-членки. Може би трябва да добавя, че консултация ще е по-добре от процедура за нарушение. Консултацията е правилният начин да се реши проблемът, като се вземат предвид националните особености и намирането на решение за потребителя.
<SPEAKER ID="033" NAME="Timothy Kirkhope" LANGUAGE="EN">
Г-н председател, говоря като бивш министър в Обединеното кралство, отговарящ за контрола на хазартните игри, и затова, когато говорим за Европа на свободната търговия и Европа, която се противопоставя на протекционизма, Европа, която отваря пазари и премахва пречки пред търговията, аз, разбира се, горещо подкрепям това. Някои от колегите ни, които се изправят и призовават за по-отворена Европа, са и същите хора, които подкрепят запазването на монополни структури за хазартния отрасъл.
<P>
Мога да кажа, че монополите - или те могат да кажат, че трябва да кажа - че монополите са по-добри в контрола и разглеждането на проблема с хазартните игри, който се обсъжда тази сутрин. Това е много интересно, защото голяма част от данните със сигурност не поддържат тази теза. Доводите за протекционизма и монополите в хазартния сектор са егоистични; по-голям контрол и повече пари за националните правителства. Това не е отворената или прозрачна Европа, която искам. Европа е тази, която казва: "прави каквото казвам, а не каквото правя". Няма причина частните доставчици на хазартни игри, които развиват дейност при високи нива на регулирана защита в една държава-членка на Европейския съюз, да не могат да развиват дейност в друга. Няма причина един строго регулиран, но отворен пазар, да не предлага еднакво, ако не и по-високо ниво на защита за гражданите, както всеки строго регулиран държавен монопол.
<P>
Докато чакаме това, продължават да излизат решенията на Съда на ЕО. В Люксембург сигурно вече им е дотегнало от въпроса - или, ако говоря като адвокат, може би не им е дотегнало чак толкова много - но над оглушителното мълчание от страна на Комисията досега, на мен ми се струва, че вече е време за действие. Степента на правна несигурност трябва да бъде прекратена.
<P>
Мога ли само да кажа, че според мен за Парламента е важно да даде знак за възобновената си готовност да се справи с проблема и да даде категоричен знак на Съвета и Комисията, че не трябва да се крием от това. Новата Комисия ни дава надежда за нов подем. Имам голяма вяра във Вас, г-н Барние. Надявам се, че ще си отбележите съветите, които получавате, и ще започнете изготвянето на стратегия, която да гарантира, че хазартните игри в интернет могат да станат законна част от вътрешния пазар, разбира се, наред със съответните разпоредби.
<SPEAKER ID="034" NAME="Cornelis de Jong">
от името на групата GUE/NGL. - (NL) "Gokken is dokken" (хазартните игри са пилеене на пари) е добре известна поговорка в Нидерландия. Това означава, че комарджиите обикновено губят. Също така хазартните игри водят до пристрастяване. За младите хора това представлява реална заплаха.
<P>
Ако някои имат романтична представа за хазартните игри, то тогава трябва да ги разочаровам. Това фактически представлява стопанска дейност в размер на един милиард евро, която често е свързан с престъпна дейност. Затова в Нидерландия действа законодателство за борба с хазартните игри в лесно достъпни заведения, които често се посещават от голям брой млади хора. Хазартните игри в интернет обаче - често трансгранични по същество - отново го направиха широко достъпен.
<P>
Затова, в този конкретен случай, вместо да разчитаме на свободния пазар, трябва не само да позволим на държавите-членки да предприемат рестриктивни мерки, а всъщност да ги насърчим в тази посока. Според мен въпросът с искане за устен отговор, който предизвика разискването, все още разчита твърде много на пазарните сили. По-специално не съм убеден, че е възможно да се говори за "отговорни" хазартни игри в интернет. По мое мнение трябват да бъдат ограничени във възможно най-голяма степен.
<P>
Съдът на ЕО признава, че държавите-членки трябва да имат възможност за предприемане на действия и затова призовавам Комисията да не се опитва да намалява нивото на защита с помощта на европейски законодателни предложения, а по-скоро да насърчи държавите-членки да излязат с правила, които позволяват високи нива на защита. Също така призовавам Комисията да се въздържа от препращане на държавите-членки към Съда, както заяви г-жа Gebhardt - а вместо това да се насърчи диалогът за най-добрата възможна защита.
<SPEAKER ID="035" NAME="Jaroslav Paška">
от името на групата EFD. - (SK) По отношение на въпроса за хазартните игри в интернет искам да спомена две области, в които виждам няколко неразрешени проблеми. Стремим се да гарантираме, че комуникацията между хората е възможно най-открита. Това също предполага свободен достъп до интернет за децата и младите хора.
<P>
В точка 16 от резолюцията си от 10 март 2009 г. Европейският парламент посочва, че родителите носят отговорност за защитата на малолетните деца от хазартните игри в интернет. Госпожи и господа, питам ви, що за глупост е това? Кой създава законодателната рамка, кой създава правилата за такива стопански субекти? Родителите или някой друг? Ние сме тези, които носим отговорност за този вид стопанска дейност, ние създаваме законодателната рамка, създаваме законите и затова правителствата и парламентите носят отговорност за защита на децата от хазартните игри.
<P>
Във времето, когато порнографията и хазартните игри влизат в домовете ни в триизмерен формат, родителите не са в състояние да предпазят децата си от тези влияния или да ги защитят от това да бъдат въвлечени в такива дейности. Затова смятам, че е основно задължение на Комисията и на Европейския парламент да създадат правна рамка и да не подкрепят онези, които развиват такава дейност чрез бездействието си. Вместо това трябва да подкрепят онези, които са ги избрали и пред които носят отговорност.
<P>
Друг проблем, който искам да спомена, е контролът на паричния поток. В различните държави парите от хазартните игри и този вид дейност се предоставя за подпомагане на спорта, културата и образованието. Ако ще губим парични потоци от отделните държави на Бахамските острови и данъчните убежища, тогава искам да попитам дали част от тези пари могат да бъдат върнати за подпомагане на спорта в различните държави. Защото ако пускаме и играем хазартни игри чрез интернет, то тогава печалбата се създава другаде, а не в държавите, където се намират самите играчи. Проблемът си остава неразрешен и неадекватно контролиран и според мен Европейската комисия наистина трябва да се събуди и да започне работа по рамкови правила за този вид дейност. Трябва да създадем необходимите условия, така че, от една страна, да не излагаме здравето и образованието на децата на риск, и в същото време да не изпускаме финансовите средства, свързани с хазартните игри.
<SPEAKER ID="036" NAME="Zuzana Roithová" AFFILIATION="PPE">
- (CS) Развитието на хазартните игри в интернет дава възможност за заобикаляне на законите на държавите-членки и за изпиране на пари при почти никакъв контрол. За вътрешния пазар изниква въпросът за монополното положение на хазартните дружества и за непрозрачното финансиране на професионалния спорт, именно поради връзките му с хазартните игри. Това повишава риска от пристрастяване, особено за младите хора.
<P>
Съдът на ЕО, от гледна точка на обществения интерес, призна правото на правителствата да забраняват или ограничават хазартните игри в интернет. Въпреки че те не познава граници, регулирането им е различно във всяка държава-членка по отношение на нивата на данъчно облагане, достъпността, контрола и нивото на юридическа отговорност на операторите. Освен това не е достатъчно да се наблюдава качеството на официалните хазартни и лотарийни дружества - движението на пари също трябва да бъде следено.
<P>
Вече не е възможен ефективен контрол без споразумение относно общи правила за всички 27 държави-членки. Затова миналата година поискахме от Комисията да излезе с предложение за рамков европейски регламент за хазартните игри в интернет. Твърдо вярвам, че трябва да се въведе забрана за реклама на хазартните игри в интернет, насочена към младите хора. Излагането на деца на влиянието на подобни реклами е същото като излагането им на неограничени количества алкохол, цигари, наркотици или други вещества, които водят до пристрастяване.
<P>
За съжаление, Чешката република е най-изостанала в Съюза по отношение на регулацията. Тя не само не ограничава рекламите от този вид, но и не може да забрани съчетанието на игрални домове и заложни къщи в близост до училищата. Очаквам докладът да даде нов импулс на Комисията за договаряне на мерки, които са от съществено значение за хармонизирането на регулацията на хазартните игри в интернет по отношение на обществения интерес на държавите от Европейския съюз.
<SPEAKER ID="037" NAME="Christel Schaldemose" AFFILIATION="S&amp;D">
(DA) Г-н председател, добре дошли в Парламента, г-н Барние, и успех в работата Ви.
<P>
Аз всъщност съм много доволна да стоя тук днес и да обсъждам хазартните игри в интернет с Вас, защото по време на изслушването Ви в Парламента поставихте особен акцент върху своето виждане, че вътрешният пазар трябва да работи за гражданите, а не обратното. Тук имаме една добра възможност да покажем това на практика.
<P>
Позволете ми да започна, като заявя, че подкрепям споменатите от Вас инициативи. Те бяха малко неясни, но звучи разумно да се изготви Зелена книга, да се започнат множество изследвания, да се съберат данни и да се намери информация за тази област по начин, който ни дава обща представа за положението на нещата на ниво ЕС.
<P>
Въпреки това искам да Ви напомня за политическата реалност. Въпреки че е вярно, че имаше и едно малцинствено мнение, когато докладът ми беше приет през март, мнозинството членове на Парламента подкрепиха моя доклад, така както има много голяма подкрепа в Съвета за изясняване - в същото време обаче трябва да гарантираме, че държавите-членки са тези, които определят как искат да регулират цялата област на хазарта. Това, което е необходимо в областта на хазартните игри в интернет, е, разбира се, да се разбере как можем да защитим нашите граждани, да проучим социалната цена на хазарта и т. н.
<P>
Искаше ми се обаче да бях чула донякъде по-ясен отговор. Едва сте заел поста си и сте все още нов, но искам да получа малко по-ясен отговор за това дали имате намерение да се откажете от делата, свързани с нарушения на договора, и да започнете един по-конструктивен диалог с Парламента и Съвета, за да се установи как можем да се справим с това. Затова предлагам повече да не позволявате на Съда на ЕО да решава делата; нека вземем политически решения за тях. Това ли е политиката, която искате да следвате или не? Това е въпросът, на който искам да получа много ясен отговор.
<SPEAKER ID="038" NAME="Liam Aylward" AFFILIATION="ALDE">
(GA) Г-н председател, приветствам това навременно разискване относно хазартните игри в интернет, и по-специално проблемите, свързани с хазарта при непълнолетни лица и уязвими потребители. В интерес както на обществото, така и на потребителите е да се покаже лидерство и ясна и определена посока при разглеждането на проблема.
<P>
Повдигнах въпроса с хазартните игри пред Комисията в началото на миналия ноември, като в отговора, който получих, се казваше, че Комисията подкрепя програмата за по-безопасен интернет, информационните центрове и телефоните за оказване на помощ в държавите-членки. Те дават информация на родителите за опасностите, които децата могат да срещнат в интернет - включително за хазартните игри в интернет.
<P>
Въпросните игри обаче в този си вид представлява скрит проблем - проблем, който се разраства.
<P>
(EN) С хазартните игри в интернет, за разлика от традиционните хазартни игри, е налице ясен проблем поради липсата на физически надзор. Не съществува отговорно или непосредствено управление, което да гарантира, че комарджията е пълнолетен и действията му са законни. Проверките на сигурността и процедурите за безопасност на сайтовете за хазартни игри в интернет могат да бъдат преодолени - взети назаем или откраднати кредитни карти могат да бъдат използвани от непълнолетни лица, а самоличността може да бъде фалшифицирана. За уязвимите потребители, хазартът в интернет обикновено се извършва в уединение и експертите в областта посочват нарастващия проблем да се действа импулсивно и възможността за неконтролиран и безразсъден хазарт и защото традиционните предпазни мерки на обикновения хазарт не присъстват при непълнолетните комарджии.
<P>
При онлайн хазарта е по-трудно да се установи хазартния играч, който има проблеми, защото това отнема време, отговорност и средства, за да се определи кой играе, кой плаща и кой има проблем. Необходима е ясна посока на всички нива, за да се разреши този въпрос, така че да може да бъдат предприети решителни стъпки за решаване на проблема с непълнолетните играчи и за да се гарантира, че интересите на най-уязвимите потребители са защитени.
<SPEAKER ID="040" NAME="Peter van Dalen" AFFILIATION="ECR">
(NL) Г-н председател, в Нидерландия има приблизително 120 000 души, зависими от хазартните игри, което представлява близо 1% от нашето население. Пристрастяването към хазарта води до сериозни социални проблеми като разорени домове, парични проблеми и престъпност. Затова държавите-членки трябва да положат всички възможни усилия за борба с хазартните игри и свързаните с тях проблеми.
<P>
Г-н председател, удивително е, че някои държави-членки имат напълно законен пазар на хазартните услуги. Освен това хазартната индустрия иска да ни накара да повярваме, че въпросният пазар е нормален сектор от вътрешния пазар и затова не трябва да бъде подлаган на ограничения. Това е невероятно. Държавите-членки не трябва да подпомагат пазари, които насърчават социална мизерия.
<P>
За съжаление, много хора не могат да устоят на обаянието на хазарта. Поради тази причина нидерландското правителство реши да национализира пазар на хазартни услуги и да позволи един-единствен държавен монопол върху хазарта. Въпреки че бих предпочел да не виждам създаването на казина където и да било в Европейския съюз, все пак считам, че това е най-малко лошото решение.
<P>
Г-н председател, Европейският парламент трябва да излезе с категоричен призив към онези държави-членки, в които хазартните игри са разрешени, да възпират този пазар, когато е възможно.
<SPEAKER ID="041" NAME="Kyriacos Triantaphyllides" AFFILIATION="GUE/NGL">
(EL) Г-н председател, въпросът косвено призовава за ново общностно законодателство. Като се има пред обаче, че Съдът на ЕО определи граници и условия, съобразно които държавите-членки чрез националното си законодателство могат да решават как да се регулират хазартните игри в интернет, не е необходимо да се призовава за европейско законодателство.
<P>
Освен това по случая "Шиндлер" Съдът излезе със решение, че хазартът има определени морални, религиозни и културни аспекти, крие голям риск от престъпления или измами и може да има вредни последици върху личността и обществото. Това е най-важната точка.
<P>
Именно поради тези причини от обществен интерес секторът трябва да остане под контрола на държавите-членки, които знаят повече за особеностите си и за начините за справяне с тях. Това е подкрепено и както от изследване, направено за Комисията от Швейцарския институт по сравнително право, така и в доклада на г-жа Schaldemose от 2009 г., приет от Парламента.
<P>
Докладът заключава, че един подход само в рамката на вътрешния пазар не е подходящ при този особено деликатен сектор, и призовава Комисията да обърне специално внимание на становищата на Съда на ЕО по въпроса.
<SPEAKER ID="042" NAME="Lara Comi" AFFILIATION="PPE">
(IT) Г-н председател, госпожи и господа, искам да започна с решението на Съда на ЕО, защото възможността държава-членка да забрани на частни оператори да предлагат хазартни услуги в интернет, подчертава необходимостта от стандартизация на един пазар, който е много печеливш, но и много рисков за потребителите.
<P>
Затова, при липсата на някаква европейска хармонизация на хазартните дейности, всяка държава е свободна да избира собственото си ниво на защита. Често е невъзможно да се открие къде приложението на едно такова ограничение започва и свършва. Всъщност, въпреки че Комисията е предприела редица производства за нарушение срещу някои държави - които, ще изтъкна, включват и Италия - за нарушаване на принципа на свободно движение на услуги, Европейският съюз, напротив, потвърди ограничителното решение на Португалия.
<P>
В този контекст европейските институции имат огромната задача да преведат хазартния сектор през един регулаторен процес, който е напълно хармонизиран сред държавите-членки на ниво ЕС. Затова е необходимо да се надхвърлят отделните икономически интереси и да се гарантира значително ниво на защита на потребителите, и най-вече на децата, които са основните жертви на престъпност и измама в такива случаи.
<SPEAKER ID="043" NAME="António Fernando Correia De Campos" AFFILIATION="S&amp;D">
- (PT) Г-н председател, госпожи господа, намираме се по средата на един конфликт между две политики, които са любими на Европейския съюз: защитата на потребителите и обществения ред, от една страна, и свободата на движение и предоставянето на услуги, от друга.
<P>
Съгласно съдебната практика на Съда на ЕО по този въпрос държавите-членки трябва да запазят своята автономия и легитимност при регулирането на дейността на доставчиците на хазартни игри в интернет. Това е деликатна област, която оказва въздействие върху обществените стойности по отношение на девиантното поведение, свързано с хазарта, както и върху националните традиции, при които сумите, получени от този пазар, се насочват за финансиране на социални дейности.
<P>
През последните няколко години съдебната практика от Люксембург изгради една съгласувана и последователна линия на съдебно мислене, в резултат на която европейските институции и в частност Комисията трябва да приемат една по-ясна позиция. Това включва създаването на регулаторна рамка, която взима предвид всеобщата загриженост на всички държави-членки по отношение на превенцията на трансграничната организирана престъпност, която използва този вид игри като начин за разширяване, както и по отношение на предоставяне на адекватна защита на потребителите, които са уязвими към този вид хазартни игри в интернет.
<P>
Г-н Барние, очакваме с нетърпение новата Комисия, която вече встъпва в длъжност, да разгледа проблема като приоритет в дневния си ред.
<SPEAKER ID="044" NAME="Oldřich Vlasák" AFFILIATION="ECR">
- (CS) Госпожи и господа, както всички знаем, хазартът традиционно е строго регламентиран в повечето държави в Европейския съюз. Разбира се, положението се е променило, след като интернет се превърна в най-голямото хазартно свърталище в света. Факт е, че техническото развитие, свързано с хазартната дейност, напредна много бързо в цял свят и съответните правни договорености междувременно не са в състояние да осигурят задоволителен отговор.
<P>
Дела, свързани с хазартните игри в интернет, често биват разглеждани от Съда на ЕО, което ясно показва, че тълкуването и прилагането на общностните закони в областта на хазарта са двусмислени. Освен това хазартните игри в интернет се считат за "неясна област" на закона.
<P>
Според мен трябва да зачитаме факта, че всяка държава има издадени хазартни лицензи в рамките на своята компетентност. В същото време принципно сме съгласни, че националното законодателство не трябва да престъпва принципите на Европейския съюз за стопанската дейност и предоставянето на услуги в рамките на ЕС. Това обаче означава парадоксално, че чешкото право например не трябва да позволява на чешките фирми да получават лиценз за развиване на хазартна дейност в интернет, но Чешката република не може да забрани на чуждестранни хазартни фирми да развиват дейност на нейна територия. Не можем да приемем такава ситуация, да не говорим за социалните и здравни рискове и рисковете за безопасността, свързани с хазартните игри в интернет, или въпросите, свързани с данъчното облагане.
<SPEAKER ID="045" NAME="Sari Essayah" AFFILIATION="PPE">
(FI) Г-н председател, както добре си спомняте, г-н Барние, Европейският парламент беше последователен в политиката си, когато се противопостави на включването на хазартните игри в директивата за услугите, защото хазартните игри не са услуги: те са свързани с риск от пристрастяване и произтичащите от това социални разходи.
<P>
Почтеността на спорта също е нещо, което Европейският парламент смята, че заслужава защита, особено сега, когато с Договора от Лисабон вече имаме правомощията да се занимаем с проблема. Колкото по-нерегламентиран е хазартът, толкова повече спортът се превръща само в средство за натрупване на печалби и е предразположен към престъпна дейност по изпиране на пари например.
<P>
Комисията трябва да предложи решение, което отчита последователната политика на Парламента за запазване на хазарта в компетенциите на държавите-членки, поради специалния му характер. Най-малко десетина дела са били разгледани от Съда на ЕО към Европейския съюз, като последното беше делото за Португалската лига. Въпреки това не е редно да има напредък по тези случаи под формата на съдебни решения или в резултат на производства за нарушение. Трябва да има политическо решение по тези въпроси, но такова, което не води до хармонизация, защото така или иначе държавите-членки носят отговорност за социалните разходи и други неблагоприятни последици от хазарта.
<P>
Трябва да има логична и всеобхватна политика в областта на хазарта, защото хазартните игри в интернет са просто средство и само по себе си това не означава, че всяка политика в областта на хазарта ще бъде трансгранична политика. По-големият брой хазартни игри в интернет не е природна сила, която напредва неумолимо. Налице са голям брой продукти, които магазините в интернет не могат да продават зад граница, и затова дружествата за хазартни игри в интернет също трябва да спазват законите в различните държави-членки.
<P>
Г-н член на Комисията, искам да Ви насърча да изготвите Зелена книга за хазарта. Това със сигурност ще ни предостави средствата за борба с хазартните услуги в интернет, които идват извън Европа, и проблемите, причинени от хазарта.
<SPEAKER ID="046" NAME="Catherine Stihler" AFFILIATION="S&amp;D">
(EN) Г-н председател, искам да благодаря на предишните оратори за техния принос и на колегата ми, Christel Schaldemose, за работата й по въпроса.
<P>
Както заявиха предишните оратори, хазартът не е като другите нормални услуги. Отрицателните последици от хазарта не могат да бъдат по-силно подчертани, както много колеги заявиха тази сутрин. Съществуват две международно признати скали, които могат да измерят проблема с хазарта. Едната се нарича показател за диагностична статистическа оценка, а другата е канадският показател за оценка на проблемния хазарт. Тези средства бяха използвани в Обединеното кралство и беше оценено, че само в Обединеното кралство - а нидерландският колега заяви, че е засегнат един процент от населението на страната - приблизително 236 000 до 284 000 пълнолетни лица имат проблем с хазарта.
<P>
Какъв би бил техният брой в рамките на Европейския съюз? Като си помислите, ако тази Зелена книга бъде изготвена, искам да видя Комисията да направи някаква статистика - всъщност проучване по отношение на въздействието на хазарта и хазартните игри в интернет върху гражданите на Европейския съюз. Смятам, че това ще е много полезна информация за нашето разискване, която ще имаме на разположение.
<P>
По отношение на точката за решенията на Съда на ЕО, когато погледнете думите "с цел да се предотврати предоставянето на хазартни игри в интернет с измамна и престъпна цел" и разпространението на картели в единния пазар, подчертани в доклада за конкуренцията, трябва да гарантираме, че дружествата за хазартни игри в интернет не използват регистрацията в различна държава от тази, в която развиват дейност, като параван за укриване на незаконни практики.
<P>
Очаквам с нетърпение да чуя още от г-н Барние. Пожелавам Ви успех, г-н член на Комисията, в новата Ви роля.
<SPEAKER ID="047" NAME="Mairead McGuinness" AFFILIATION="PPE">
(EN) Г-н председател, аз също искам да изкажа поздравленията си към члена на Комисията Барние. Г-н член на Комисията, това не е най-лесната тема за начало на работата Ви в Комисията, но смея да кажа, че Вашият предшественик, г-н Макрийви, не би имал нищо против, ако кажа, че той беше комарджия. Той ходеше на състезания и нямаше нищо против да направи залог.
<P>
Очевидно са налице две мнения по въпроса. Становището на Парламента обаче е съвсем ясно от неговата резолюция от 10 март 2009 г. и смятам, че си заслужава да цитирам три реда от резолюцията, в която се казва, че "държавите-членки имат интерес и право да извършват регулиране и контрол на своите пазари на хазартни услуги". В нея ясно се казва също, че "операторите на онлайн хазартни услуги трябва да спазват законодателството на държавата-членка, на чиято територия те предоставят своите услуги", и "че в тази изключително чувствителна област не е удачно прилагането на подход, съобразен единствено с принципите на вътрешния пазар".
<P>
Проблемът за нас като законодатели и за държавите-членки е, че пазарът ни е изпреварил: развитието в тази област е изпреварило съществуващото законодателство и ще продължава да го прави. Независимо дали ни харесва, хората обичат хазарта. Аз по-скоро бих си купила обувки, но други ще направят различни неща, които им харесват.
<P>
Напълно съм съгласна с тези, които много ясно се изказаха за проблемите на хазарта бил той по интернет или не. Съществуват значителни социални въпроси, където хората, които са пристрастени, надхвърлят това, което трябва да направят. Но не забравяйте също, че държавите-членки насърчават лотариите и може би това е узаконена форма на насърчаване на възможно пристрастяване.
<P>
Така че няма яснота по въпроса, но за пореден път проблемът за Европейския парламент, за Европейския съюз като цяло е, че няма съгласуваност между държавите-членки. Все пак нашите граждани имат достъп до услуги извън собствената им държава - те желаят да играят хазарт.
<P>
Зелената книга ще бъде добре дошла: за Вас е голямо предизвикателство да съберете информация по въпроса. Смятам, че проблемът се крие в това, че е налице голяма празнина в информацията и знанията. Комисията трябва да представи решение за справяне с проблема.
<SPEAKER ID="048" NAME="Mitro Repo" AFFILIATION="S&amp;D">
(FI) Г-н председател, г-н член на Комисията, казано е, че политиката е игра, понякога дори хазартна игра, но хазартът всъщност не е стопанска дейност или услуга. Той е свързан с голям брой социални злини, които привличат престъпна дейност.
<P>
Пристрастяването към хазарта твърде често поставя хората във финансово затруднение, което може да доведе до много сериозни психични проблеми. Повтаряйки съобщението на колегата ми, изказването на г-жа Stihler, искам да спомена, че през 2008 г. във Финландия имаше 40 000 души с хазартни проблеми. Ако същият брой хора съществуваха пропорционално на ниво ЕС, това би означавало, че сега в Европа щеше да има над 35 милиона души с хазартни проблеми, а това е огромна цифра. Затова смятам, че държавите-членки в бъдеще трябва да имат правото сами да решават как организират хазарта с цел всички потенциални психологически и финансови вреди да бъдат сведени до минимум. Съществува необходимост от строги правила, регулиране на пазара и държавна агенция за надзор.
<P>
Накрая, искам да подчертая колко е важно за нас да се вземе под внимание защитата на потребителите, които са особено уязвими, опасностите от пристрастяването към хазарта, натрапчивото поведение и да се направят реални усилия за борба с организираната престъпност, която се опитва да печели от хазарт.
<SPEAKER ID="050" NAME="Salvatore Iacolino" AFFILIATION="PPE">
(IT) Г-жо председател, госпожи и господа, поздравления, г-н член на Комисията, и добре дошли.
<P>
Всеки е виждал как пазарът на хазартни услуги в интернет се разрасна през последните няколко години и привлече икономическото и медийно внимание. Това е едно явление, което включва нови социални групи и което се характеризира с поли-потребление. Технологиите улесняват достъпа и позволяват участието на все по-голям брой потребители - често млади хора, които обикновено са по-запознати с компютрите и интернет.
<P>
Мечтата за по-добър живот чрез хазарт често има катастрофални последици, а много семейства се оказват в затруднено положение, от което често няма възможност за спасение. Освен това сериозните вреди, причинени от липсата на социален контакт и взаимодействие при играчите на хазартни игри в интернет, не трябва да се подценяват в никакъв случай. Самотата и главната невидимост на играчите характеризират една като цяло неприемлива пристрастеност. Хазартът е порок, който и до днес изглежда си остава скрит до голяма степен.
<P>
В предишната ми професия като главен изпълнителен директор на обществен здравен орган, открих специално отделение за патологичен хазарт. Предложеният модел за намеса се оказа успешен, защото лечението съчетава аспекта на терапията с този на превенцията, изследването и рехабилитацията.
<P>
Трябва да се намесим, като приемем обща позиция и гарантираме, че всички зависимости са предмет на една стабилна форма на управление. Случаят досега не е такъв: става дума за злоупотребата с наркотици, алкохол, тютюн, храни и пристрастеност към интернет.
<P>
Съжалявам, че въпросът, поставен от мен и други 42 членове на Парламента, все още не е разгледан от Парламента в пленарна зала, заради опозицията на левите партии. Затова се чудя доколко Комисията действително проявява интерес към хората, които имат доказан проблем с наркотичната зависимост или друга доказана зависимост, и колко важна е ролята на борбата с трафика на наркотици в програмата на Комисията.
<SPEAKER ID="051" NAME="Sylvana Rapti" AFFILIATION="S&amp;D">
(EL) Г-жо председател, причината да се чувстваме сигурни в Европа, причината Европейският съюз да съществува толкова дълго според мен е, защото Европа винаги е зачитала чувствителните национални теми. Вечната дилема, която възниква по отношение на това дали Европа или държавите-членки имат първата и последната дума, е сериозен проблем и идеален пример за това е хазартът, особено хазартните игри в интернет. Интернет е едно вълнуващо място, но то крие опасности, които се контролират трудно. В същото време принципът на конкурентоспособност, който е стълбът на вътрешния пазар, не може да пренебрегва основните въпроси на зачитане на националните обществени интереси. Смятам, че това, което е необходимо в този баланс, е ясно посочено и в двете решения на Съда, който, от една страна, разбира и защитава концепцията на обществения интерес, гарантиран от националните традиции, а от друга страна, формулира възражения към непропорционалните мерки, които в края на краищата работят за сметка на гражданите.
<P>
Като сме наясно с консултациите, които понастоящем се провеждат в Съвета, очакваме да чуем как Комисията ще работи за гарантиране на национална автономия на действие и за създаване на ефективна основа за сътрудничество, така че въпросът за навика и въпросът за измамите могат да бъдат преодолени. В заключение, г-н член на Комисията, искам да Ви поздравя и да заявя, че вярвам на всичко, което казахте в залата. Чувайки, че в момента сте на друго мнение по отношение на буквата на закона, но не и по отношение на духа му, е нещо, което ще очаквам да видя на практика. Успех!
<SPEAKER ID="052" NAME="Othmar Karas" AFFILIATION="PPE">
(DE) Г-жо председател, г-н член на Комисията, госпожи и господа, преди всичко добре дошли, г-н член на Комисията. Доволен съм да Ви видя тук и точно на това място. Това, което фактически разглеждаме в тази област, е, наред с други неща, изпълнението на регулаторната рамка на социалната пазарна икономика.
<P>
Ние сме под напрежение. От една страна, трябва да стигнем по-далеч по пазарния път, защото трябва да приложим принципите на вътрешния пазар. От друга страна, не можем да изоставим чувството си за отговорност. Поради тази причина трябва да поставим определени ограничения върху пазара на хазартни услуги. Трябва да приемем отговорността си. Не можем да позволим на всички да правят каквото си искат на пазара на хазартни услуги, както не можем и на финансовия пазар, и след това да оставим обществото да плати цената. С хазарта сме изправени пред въпроси, свързани с образованието, изпирането на пари, престъпността и свободата. Трябва да разгледаме тези неща заедно.
<P>
Не разполагаме и с ясни определения. Говорим за хазарт, но съществуват толкова много различни видове хазартни игри, а има и различни определения. Затова приветствам известието за Зелената книга, защото тя ще ни даде възможност да разгледаме въпроса за определенията, проблемите и разнообразието на отделните национални навици по едно и също време.
<P>
Един чисто вътрешно пазарен подход няма да ни помогне за тези въпроси. Не трябва обаче да се използва един подход за сметка на друг. Необходима е регулаторна рамка на ниво ЕС, за да не трябва да обсъждаме въпроса всяка година. Засегнати са всички държави-членки и различните оператори. Работейки заедно, не трябва да накърняваме законите на държавите-членки, а да гарантираме правната сигурност на европейския пазар.
<SPEAKER ID="053" NAME="Pier Antonio Panzeri" AFFILIATION="S&amp;D">
(IT) Г-жо председател, г-н член на Комисията, госпожи и господа, наясно сме с разликите, които съществуват между различните регулаторни рамки на отделните държави, както и сме наясно, че различните тълкувания на европейското и национално право понастоящем водят до голям брой нарушения и спорове в държавите-членки.
<P>
Липсата на политика на Европейския съюз вече не е подходяща предвид предизвикателствата, свързани с трансграничния характер на хазартните услуги в интернет. Освен това бързото разпространение на интернет и електронната търговия през последните години доведе до увеличаване предлагането на игри в интернет и възникването на произтичащи от това трансгранични въпроси, които остават нерешени.
<P>
Поради тази причина съм убеден, че европейските институции трябва да отговорят на общите предизвикателства като защитата на потребителите - и най-вече на децата - и предотвратяването на престъпления и измами, но също и на предизвикателствата, свързани с борбата с незаконното и неправомерно предлагане на услуги, с което националните правителства не могат да се справят сами.
<P>
Затова Комисията трябва да отговори на исканията и стремежа на Парламента за изготвяне на европейска регулаторна рамка. Тя трябва да направи това, като покаже необходимата решителност. Г-н член на Комисията, Вашата добра воля не е под въпрос и затова Ви казвам, че консултацията и Зелената книга са добри идеи, при условие че се използват за намиране на правилната законодателна рамка и това не е просто самоцел. Старата Комисия много често изготвяше твърде много проекти за зелени и бели книги, без да бъдат взети решения. Смятам обаче, че Вие осъзнавате, г-н член на Комисията, че се нуждаем от решения, а не само от думи.
<SPEAKER ID="054" NAME="Eija-Riitta Korhola" AFFILIATION="PPE">
(EN) Г-жо председател, като гледам решенията, приети досега от Съда на ЕО, Съвета, Комисията и Парламента по отношение на хазарта и залаганията, бих направила следните изводи. На практика всички държави-членки и Парламентът отхвърлят прилагането на принципите на страната на произход и взаимно признаване в тази конкретна и чувствителна област. Съдът приема това, както отново беше изрично изразено в решението му от миналия септември. За Комисията това решение означава, че тя губи един от основните аргументи, използвани от нея във всички дела за нарушение.
<P>
Държавите-членки са свободни да определят свои собствени цели на политиката в областта на залаганията и хазарта и да определят с точност степента на защита, която те считат за подходяща за гражданите си. Съветът и Парламентът работят съвместно в продължение на години. През 2006 г. и 2007 г. те се споразумяха за изключването на хазарта и залаганията от директивата за услуги и директивата за аудиовизуалните медийни услуги.
<P>
Миналата година докладът Schaldemose беше изготвен въз основа на работата на Съвета по време на френското председателство и същата политика беше продължена от шведското и испанското председателство. В доклада Schaldemose бях отговорна за политиката на групата PPE и споделям мнението й.
<P>
Г-н член на Комисията, искам да Ви задам следния въпрос: споделяте ли мнението, че Комисията трябва най-накрая да започне да помага на държавите-членки в борбата им срещу всички незаконни - с други думи своеволни - хазартни предложения, вместо да губи време с въпроси, на които вече е бил даден отговор? Ако това е така, какви ще бъдат действията й?
<SPEAKER ID="055" NAME="Bogusław Sonik" AFFILIATION="PPE">
(PL) Г-жо председател, няма съмнение, че пазарът на хазартни услуги в интернет в Европа се развива много динамично. Всъщност над 40% от световния пазар на хазартни услуги е съсредоточен в Европа, като генерира все по-големи печалби. През последните четири години тези приходи са се увеличили почти два пъти: от 6,5 млрд. евро до 11 млрд. евро. Статистическите данни ни позволяват да кажем, че това явление ще продължи да се разпространява както на наднационално, така и на трансгранично равнище. Развитието на услугите и интернет пазара и промените в нагласите на потребителите изискват реакция от страна на Европейския съюз. Липсата на регламент на Общността за хазартните игри в интернет е само един пример, в който институциите не само не са в крак със социалните промени, но също така не успяват да отговорят на нуждите на променящия се общ европейски пазар. Динамично развиващият се пазар на хазартни услуги, който се основава на трансгранични контакти и сделки, се нуждае от общи и ясни правила, за да се сведат до минимум рисковете, свързани с измами, изпиране на пари, уреждане на резултати от спортни срещи и зависимостите. Ясните и прозрачни принципи трябва да бъдат в основата на функционирането на единния пазар, а ние трябва преди всичко да защитим европейските потребители от тези заплахи.
<P>
Трябва да информираме потребителите за възможните отрицателни последици от хазартните игри в интернет. Младите хора, както заявихме в резолюцията от март, не са достатъчно зрели, за да разграничават понятия като късмет, шанс и вероятност за победа. Трябва да определим риска от хазартни зависимости, които се развиват сред младите хора. Все по-често Комисията изостава, не само по този въпрос, от изключително бързото развитие на интернет и различните видове онлайн дейности. Една от причините за това не е ли фактът, че Комисията почти изцяло е съставена от хора, които са израснали във време, когато този електронен свят на предприемачество в интернет е бил само предмет на футуристични романи?
<P>
Комисията трябва да започне работа по изготвянето на един подробен доклад, който да анализира всичко, свързано с проблема за честността в хазартните игри, и всички правни и социални последици, свързани с това. Налице е необходимост от ясно определен европейски кодекс на добрата практика, който ще определи най-високите стандарти и ще бъде в състояние да направи разлика между честно спортно състезание в игрите и нечестните хазартни игри.
<SPEAKER ID="056" NAME="Elena Oana Antonescu" AFFILIATION="PPE">
(RO) Регулирането на пазара на хазартни услуги в Европейския съюз е деликатен въпрос независимо дали става дума за традиционен или хазарт в интернет. Секторът на хазарта в интернет се е увеличил през последните години и вече представлява област, в която се генерират огромни печалби. Има хора, които се изказват в подкрепа на забраната на хазарта, докато други смятат, че една такава забрана би довела до увеличение на тези дейности, без да се прилага какъвто и да било контрол.
<P>
Както Европейският съюз, така и държавите-членки имат общи цели в усилията си да подобрят регулирането на хазартните дейности. Те искат защита на непълнолетните лица, намиране на решение на проблема с пристрастяването, въвеждането на подходящи мерки за надзор, свързани с прозрачността и правилата за реклама, да не говорим за превенцията на пристрастяването и прекомерните хазартни игри в интернет.
<P>
Предвид липсата на хармонизирано законодателство в тази област, държавите-членки са свободни да определят собствените си цели на политиката в тази област и да определят необходимото ниво на защита. Въпреки че целите изглеждат едни и същи, разрешаването на проблема с регулацията в тази област никак не е лесно. Не можем обаче да отречем реалността на ситуацията - хазартът е важна икономическа дейност, която не се съобразява напълно с правилата на вътрешния пазар. При липсата на ограничения от страна на технически пречки, тези дейности могат да бъдат достъпни зад граница и да генерират печалби в размер на милиарди евро.
<P>
Решенията на Съда на ЕО не обединяват позициите на тези, които имат различни виждания за правилния начин за прилагане на правилата. Комисията продължава да е изправена пред една парадоксална реалност между компетенциите на държавите-членки за регулиране на тази област и жалбите, подадени от доставчиците на хазартни услуги, срещу ограниченията, наложени на национално равнище.
<P>
Не съм поддръжник на хазартните игри в интернет. Дори бих казала, че съм против тази дейност. Считам обаче, че трябва да започнем с реалността, че тези игри съществуват. Ето защо трябва да изготвим хармонизирано законодателство, което не само ще регулира дейностите на икономическите оператори, но и ще предостави мерки за подпомагане на потребителите. Трябва да гарантираме, че хазартните игри в интернет биват разглеждани по един отговорен начин. Трябва да защитим непълнолетните и уязвимите лица. Трябва също да предотвратим зависимостите и да избегнем организираната престъпност.
<SPEAKER ID="057" NAME="Tamás Deutsch" AFFILIATION="PPE">
(HU) Преди всичко искам горещо да приветствам члена на Комисията Барние и искам да му пожелая успех в работата му. Госпожи и господа, моля да ми позволите да обобщя това, което искам да кажа, в три основни точки.
<P>
На първо място, в епохата, когато експертите казват, че светът ни е доминиран от масмедиите и интернет, не можем да обсъждаме хазарта, и най-вече хазартните игри в интернет, без да обръщаме внимание на съответните социални, културни, здравни и психични последици. Също така е ясно, както се посочва в решението, прието от Парламента преди една година, че хазартните игри в интернет имат очевидни вредни последици върху обществото. Достатъчно е да споменем ефектите, свързани с развитието на зависимост, организираната престъпност и изпирането на пари. Не трябва да забравяме и за особено вредните последици от спортните залагания, като дори сега Европа е засегната от ужасен скандал за уреждане на резултати от спортни срещи, който, за съжаление, е свързан с този въпрос.
<P>
Второ, според мен се лъжем, ако си мислим, че регулирането на хазартните игри в интернет е въпрос от областта на свободния пазар. Това е най-вече въпрос, свързан със защитата на потребителите. Според мен регулирането трябва да се съсредоточи върху въпросите, свързани със защитата на потребителите.
<P>
Не на последно място, позволете ми да направя две предложения. Необходим е общ регламент на европейско равнище, регламент, който се основава на защитата на потребителите и който е насочен към превенция, с цел да се предотврати развитието на зависимости, асоциирането на хазартните игри в интернет с организираната престъпност и скандалите, свързани с уреждане на резултати от спортни срещи, които застрашават честната игра. Не на последно място, необходимо е Европейският съюз да изготви регламент, който се простира извън границите на Европейския съюз, защото хазартните игри в интернет са глобален проблем, и смятам, че е въпрос, на който трябва да обърнем внимание.
<SPEAKER ID="058" NAME="Jim Higgins" AFFILIATION="PPE">
(EN) Г-жо председател, подобно на голям брой области на дейност, хазартът се е възползвал от високите технологии. Съществуват предимства и недостатъци. Предимството е, че се улесняват играчите, които вече много по-лесно могат да получат и направят залог. Това е голям източник на доходи за държавите-членки и ние се отклонихме към огромни области. Преди имаше единствено състезания и спорт, а сега налице са огромен брой други области като политически прогнози например. Както казваме в Ирландия, можете да се обзаложите, че две мухи ще се изскачат по стената. Така че е налице огромен напредък по отношение на областите, свързани с хазарта.
<P>
Недостатъкът е, че са налице измами, уреждане на резултати от спортни срещи, социален и битов хаос, пристрастяване към хазарта, и други. Изчислено е, че само в Обединеното кралство - по думите на анонимните комарджии - има приблизително 600 000 души, които са пристрастени към хазарта и които са членове на анонимните комарджии. Имаме същия проблем в Ирландия и това е общ проблем на територията на целия Европейския съюз.
<P>
Смятам, че трябва да разгледаме решението на Съда на ЕО от гледна точка на становището, че държавите-членки сами трябва да определят правилата и регулациите. Необходима е обща политика, защото хазартът не признава граници. Това е проблем на целия Европейски съюз. Считам, че трябва да се върнем към отличните препоръки, направени на 10 март 2009 г., които си струва да разгледаме отново. Така например, членовете на Парламента призовават държавите-членки за тясно сътрудничество с цел да се разрешат социалните проблеми и проблемите, свързани с обществения ред, които възникват в резултат на трансграничните хазартни игри в интернет. Второ, трябва да защитим потребителите от измами и затова е необходима обща позиция. Трето, трябва да има общ регламент по отношение на рекламата и предоставянето на хазартни игри в интернет. Не на последно място, по отношение на кредита трябва да разполагаме с максимален размер на кредита и, със сигурност от гледна точка на възрастта, трябва да има определени възрастови ограничения.
<P>
Г-н Panzeri заяви по-рано - и той е прав - че тук много се говори за резолюции и препоръки и всички те са много похвални, но, в края на краищата, е необходимо същите да бъдат приведени в действие. В противен случай те са просто стремежи. Така че ние говорим за действия и за графика. Това е причината, поради която с нетърпение очаквам отговора на Комисията.
<SPEAKER ID="059" NAME="RadvilMorkūnaitė-Mikulėnien" AFFILIATION="PPE">
(LT) Вероятно никой не би оспорил факта, че хазартът, подобно на другите форми на зависимост, води до сериозни социални проблеми, които засягат не само играчите на хазартни игри, но и цялото общество. Това е един сложен проблем.
<P>
С бързото разпространение на достъпа до интернет в нашия глобализиран свят е налице значително увеличение на една нова форма на зависимост - зависимостта към хазартните игри в интернет. През четиринадесетте години от 1996 г. насам пазарът на хазартни услуги е нараснал драстично. С нарастването на пазара се увеличават и общите приходи от хазарт в света. Докато не се създаде обща система на Европейския съюз за регулиране на хазартните игри в интернет, единствените хора, които са доволни от тези цифри, ще продължат да бъдат представителите на стопанската дейност с хазартни услуги в интернет.
<P>
Съдът на ЕО заяви, че хазартните услуги могат да се възползват от свободата на движение и че държавите-членки трябва сами да регулират услугите, като се вземат предвид техните ценности и традиции. Литва например все още е една от тези държави в Европейския съюз, в която хазартните игри в интернет са забранени. Свободното движение на услуги обаче осигурява възможност за хазарт, за свободен достъп до онлайн хазарт и дори ако забраним хазарта на територията на целия Европейски съюз, все още няма да бъдем защитени от хазартните дейности, регистрирани в други части на света. Затова е необходимо да се създаде обща система на Европейския съюз за регулиране на хазартните игри в интернет, като се вземе предвид защитата на рисковите групи, с особено внимание на защитата на непълнолетните лица и контрола на сделките.
<P>
По отношение на непълнолетните лица те се пристрастяват не само към хазарта с пари, но често и към игри, които са агресивни по същество и имат агресивно съдържание, и това също представлява голям проблем.
<P>
Положението е почти същото по отношение на емисиите от въглероден диоксид, които често разискваме. Интернет няма граници и затова, ако разполагаме с различни правила и разпоредби в областта на хазартните игри в интернет, това ще заприлича на проблема с изменението на климата - много разговори, но, за съжаление, малко резултати.
<SPEAKER ID="060" NAME="Piotr Borys" AFFILIATION="PPE">
(PL) Г-жо председател, искам да задам въпрос на Комисията с оглед на въпросите, зададени от моя колега, г-н Nitras, който е възпрепятстван да присъства днес, заради проблеми, свързани с идването му в Страсбург. Първо, искам да поискам от Комисията да коментира неотдавнашните законодателни промени в държавите-членки по отношение на съвместните решения на Съда на ЕО. Второ, Комисията все още ли предвижда вземането на правни мерки за въвеждане на общи рамки, които могат да уредят сделките, свързани с хазартните игри в интернет, от гледна точка предимно на защитата на потребителите и борбата с пристрастяването към хазарта, както и на нарастващото присъствие на организираната престъпност в система, която не е проверена и контролирана по подходящ начин?
<P>
Във връзка с това Комисията споделя ли мнението, че въпреки действащите днес общи разпоредби на Европейския съюз държавите-членки все още не са в състояние да контролират хазарта за своите граждани, независимо от въведените забрани например? В тази област, изглежда, че нормативните актове не са адаптирани към настоящото положение и към развиващия се пазар на интернет услуги. В тази връзка въпросът ми е следният: какви мерки възнамерява да предприеме Европейската комисия в тази област за установяване може би на общи правни рамки, които да бъдат еднакви за всички държави-членки?
<SPEAKER ID="061" NAME="Toine Manders" AFFILIATION="ALDE">
(NL) Искам да поздравя члена на Комисията Барние за назначаването му и горещо да го приветствам с добре дошъл тук, защото има много неща в дневния ред.
<P>
Директивата за услугите, или директивата Болкещайн, която беше обсъждана тук, изрично изключва хазарта. Съжалявам за това, защото означава, че не смеем да признаем, че това представлява проблем за потребителите, и смятам, че това е дело на правителства, които биха искали това да си остане монопол за държавите-членки. От това произтече една законодателна бъркотия, която понастоящем води до значителна правна несигурност. Това е достойно за съжаление и се дължи на липса на смелост, включително и от наша страна, да се разгледат проблемите. В крайна сметка да не се занимаем със съществуващ проблем е като да си заровим главата в пясъка като щраус. Това обаче са реални проблеми, защото организациите, които предоставят хазартни услуги, са постоянно нащрек за нови възможности.
<P>
Настоящото ни законодателство се основава на физически граници, но ние отдавна сме достигнали епохата на виртуалните граници. Затова според мен трябва да гарантираме един европейки подход към хазартните игри в интернет, да въведем по-ясно законодателство, да включим доставчиците и да гарантираме защитата на потребителите и спирането на организираната престъпност. Това също така означава обаче, че трябва да се осмелим да се разделим с положението, в което правителствата запазват монопола си въз основа на решението на Съда на ЕО, че монополите са разрешени, стига да се провежда рестриктивна политика - това излиза от всякакъв контрол.
<P>
Съдът на ЕО също посочва това редовно и смятам, че трябва да имаме смелостта да вземем строги мерки, които отстраняват израстъците и злоупотребата с хазарта не само в полза на нашите граждани, но и с цел да се спре организираната престъпност. Надявам се това да се окаже успешно, г-н Барние: имате огромна задача пред Вас и аз Ви желая късмет.
<P>
Може би - и това е последният ми коментар, г-жо председател - ще зарадвате Парламента, като разгледате по-внимателно изпълнението на директивата за услугите - в края на краищата чух много положително отзиви в това отношение.
<SPEAKER ID="062" NAME="Franz Obermayr" AFFILIATION="NI">
(DE) Г-жо председател, по дело C-42/07 Съдът на ЕО разгледа дали Португалия е нарушила правото на Европейския съюз чрез забраната на хазартните игри в интернет. Португалия е забранила на дружества да предоставят хазартни игри в интернет. Дружествата, засегнати от забраната, като "BWin" и "Liga Portuguesa de Futebol Profissional", са водели съдебна битка чак до Съда на ЕО. Основният довод е бил, че по този начин Португалия е нарушала свободата на предоставяне на услуги и че в крайна сметка на всеки предприемач трябва да му бъде позволено да предоставя трансгранични услуги. Освен това всеки гражданин на Европейския съюз трябва да бъде свободен да получава услуги, което представлява пасивна форма на свобода.
<P>
По отношение на съдържанието обаче свободата на предоставяне на услуги включва също забрана за дискриминация, което означава, че на държавата не е разрешено да поставя чуждестранни доставчици на услуги в по-неблагоприятно положение от националните такива. От друга страна, свободата на предоставяне на услуги съдържа и забрана за ограничения, което означава, че всяко действие, което само по себе си не е дискриминационно, но има за цел да възпрепятства навлизането на чуждестранни дружества на пазара, е, разбира се, забранено. Изненадващо, Съдът на ЕО отхвърли това, като посочи, че свободата на предоставяне на услуги може да бъде ограничена, ако застрашава обществения интерес, както и че това е необходимо за борба с измамите, за гарантиране на защитата на потребителите и за предотвратяване на хазартната зависимост.
<P>
Пристрастяването към хазарта е основен проблем в момента. Само в Германия 200 000 души се считат официално за зависими от хазарта, а все повече млади хора стават жертви на тази зависимост. В едно проучване се посочва, че хората започват да играят хазарт още на 13-годишна възраст. От друга страна, запознати сме с проблема частните оператори, които отговарят на строгите изисквания и прилагат съответните процедури за защита на потребителите, биват категорично изключвани от пазара, докато, от друга страна, на държавните монополи в областта на хазарта е позволено да избегнат конкуренцията в Общността, което им предоставя по-голямо предимство на пазара.
<P>
Надявам се, че тази много трудна и поляризирана ситуация ще бъда взета под внимание при създаването на нова регулаторна рамка и че Комисията ще включи повдигнатите от мен ключови въпроси.
<SPEAKER ID="063" NAME="Giovanni Collino" AFFILIATION="PPE">
(IT) Г-жо председател, госпожи и господа, преди всичко искам да пожелая успех на члена на Комисията Барние в работата му, защото е необходимо работата да бъде свършена добре.
<P>
Хазартът, по своята същност, има психологически последици за отделните играчи и засяга културните и поведенчески аспекти на отделните общества. Като се имат предвид рисковете, произтичащи от хазарта, неотдавнашното решение на Съда на ЕО, което дава право на всяка държава-членка да определя собствени правила за контрол на залаганията и хазарта в интернет, е разумно.
<P>
Решението по отношение на Португалската лига потвърждава, че Европейският съюз се регулира вътрешно от 27 различни правила, въз основа на които всяка държава е решила да законодателства. Тази позиция е напълно против прилагането на законите на вътрешния пазар, както и против сектора на хазарта и хармонизацията на европейско ниво.
<P>
Предлагане, което не се регулира стриктно, ще доведе до отрицателни последици върху нуждите и поведението на отделните граждани на Европейския съюз, и тук имам предвид конкретно най-уязвимите групи и младите хора.
<P>
Г-н Барние, от Вас искаме да предприемете стъпки за създаване на регулаторна рамка, която ще изясни отговорностите и ще създаде общи принципи и кодекс на поведение за операторите, с цел защита на всички европейски граждани, които имат страст към хазартните игри в интернет.
<SPEAKER ID="064" NAME="Milan Zver" AFFILIATION="PPE">
(SL) Г-н член на Комисията, пожелавам Ви успех с новия Ви портфейл.
<P>
Хазартът е съвременна форма на зависимост. Всички го знаем - това е един вид бягство за съвременните мъже и жени. Въпреки това хазартните игри в интернет са факт, пред който политиците трябва да се изправим и за който трябва да намерим най-доброто възможно решение. От една страна, трябва да защитим основополагащите принципи на Европейския съюз като свободното движение на услуги и, от друга, трябва да защитим потребителите.
<P>
Каква посока трябва да поемем обаче? Ако предоставим твърде големи правомощия на националните администрации на държавите-членки, струва ми се, че няма да премахнем всички недостатъци на хазартните игри в интернет. Също така няма да премахнем изпирането на пари или свързаната с хазарта престъпна дейност.
<P>
Преди всичко няма да успеем да премахнем монопола, защото посветените оператори несъмнено ще постигнат точно това в рамките на националните си граници. Аз съм против протекционизма, когато става дума за хазарта, и се надявам, че Зелената книга може в действителност да разреши този проблем в полза на всички, в полза на потребителите и националните администрации и в полза на принципите, залегнали в основата на Европейския съюз.
<SPEAKER ID="065" NAME="Ilda Figueiredo" AFFILIATION="GUE/NGL">
(PT) Г-жо председател, г-н член на Комисията, тук си имаме работа с въпрос от голямо значение за защитата на интересите на гражданите и в защита срещу рисковете от измами, които са често срещани при хазарта, включително при хазартните игри в интернет.
<P>
Държавите-членки трябва да запазят своята автономия и право да приемат закони в областта на контрола върху хазарта в съответствие с традициите на своите държави и осигуряване на равнище на защита, което е по-подходящо за гражданите и техните интереси, включително инвестиции в социални области, както се случва в Португалия.
<P>
Поради тези причини тук не може да има място за прилагане на правилата на конкуренцията и на свободното предоставяне на услуги. Не разглеждаме обикновен вид услуга, а игра, която има сериозни последици за живота на гражданите. Затова се надяваме, г-н член на Комисията, че ще вземете под внимание тази позиция при мерките, които ще бъдат изготвени, като се признае пълното право на държавите-членки да продължават да определят правилата на този етап.
<SPEAKER ID="066" NAME="Seán Kelly" AFFILIATION="PPE">
(GA) Г-жо председател, благодаря Ви, че ми давате възможност да кажа няколко думи по този важен международен въпрос.
<P>
(EN) Хазартът - и по-специално хазартните игри в интернет - е скрита зависимост и за разлика от другите важни зависимости от наркотици и алкохолни злоупотреби, няма видими физически проявления на болестта. Второ, хазартните игри в интернет са и зависимост на новото поколение и са особено разпространен сред младите хора, които разбират много повече от високи технологии от родителите си и поради тази причина не могат да бъдат разкрити и следователно защитени.
<P>
Затова приветствам предстоящото публикуване на Зелената книга, която трябва да се занимае с три неща: първо, да установи фактите за степента на разпространение на хазарта - така например в моя град от 10 000 души преди няколко години имаше само два магазина за залагания, а сега те вече са 18. Второ, след като фактите бъдат установени, е необходима образователна програма за младите хора, родителите и възпитателите и, трето, законодателство, което ще важи за всички държави.
<P>
(GA) Пожелавам Ви успех в това важно начинание, г-н член на Комисията.
<SPEAKER ID="069" NAME="Andreas Mölzer" AFFILIATION="NI">
(DE) Г-жо председател, в разискването за това дали хазартните игри в интернет трябва да се запазят единствено за монополите, дали трябва да бъде предмет на лицензионен режим или дали трябва да бъде забранен напълно, смятам, че не трябва да забравяме, че увеличението на хазартната зависимост е много голямо. Както всички знаем, крупиетата в казината получават психологическа подготовка, за да забелязват играчи със зависимо поведение. Ако е необходимо, на тях може да им се забрани да играят. С увеличението на хазартните игри в интернет обаче проблемът с пристрастяването наистина се придвижи към интернет. Това застрашава взаимоотношенията, работата и здравето на хората, които за кратко време могат да натрупат дългове в размер на хиляди евро.
<P>
Защитата на младите хора е друг проблем, свързан с въпроса. Няма обаче да постигнем нищо, ако забраним на младите хора да играят хазарт. Едно проучване сочи, че един на всеки десет ученици в Хамбург на възраст между 14 и 18 години незаконно играе за пари в интернет, независимо дали под формата на покер в интернет или спортни залагания. Не трябва да забравяме, че освен трагичната съдба на жертвите и техните семейства, това води и до разходи за обществената хазната.
<SPEAKER ID="070" NAME="Председател">
Г-н член на Комисията, позволете ми първо да Ви приветствам с добре дошъл, защото аз не открих разискването, и след това да Ви дам думата да отговорите на големия брой въпроси.
<SPEAKER ID="071" NAME="Мишел Барние" LANGUAGE="FR">
Г-жо председател, благодаря Ви за приветствието и благодаря на всеки един от вас за добрите пожелания и подкрепа. Както сте разбрали - казвал съм това и преди в Парламента - започвам тази нова задача, която председателят Барозу ми повери, с голяма непоколебимост и решителност. Ще остана дори малко идеалистичен. Смятам, че творческите идеали съществуват, особено когато става дума за европейския проект.
<P>
Въпросът, който г-н Harbour постави много ясно сега, и въпросите на г-н Schwab, г-жа Gebhardt, г-жа Rühle и г-н de Jong по-конкретно, се свеждат до това: Комисията, на този етап, ще покаже ли решимост и инициатива и освен това ще го направи ли, като използва други методи освен процедури за нарушение?
<P>
Госпожи и господа, не се заблуждавайте. Разбира се, аз съм на този пост от 48 часа. Затова, моля, дайте на мен и моите колеги време да работим и да ви представим нещата по един сериозен начин. Искам обаче наистина да говоря с вас за един нов подход и правя това поради причина, която е много важна за мен. Както някои от вас - включително г-н Karas, г-жа Gebhardt и г-жа Figueiredo преди малко - казаха, това не се отнася за услуга като останалите. Поради тази причина вие с право очаквате този нов подход от страна на Комисията, като се започне с консултацията, която току що ви предложих.
<P>
Понастоящем държавите-членки могат свободно да избират как да подхождат към проблема, стига да се съобразяват с Договора. Всички държави-членки смятат, че хазартът трябва да бъде внимателно регулиран с оглед на риска, който представлява за обществото, риск, който подробно се описва в доклада на г-жа Schaldemose, който прочетох с голямо внимание и интерес.
<P>
Работата на Съвета също изтъкна съществуващите доста различни мнения, традиции и практики. Това, което установих, е, че след като през 2006 г. държавите-членки решиха да премахнат хазарта от обхвата на директивата за услугите, Комисията не се е консултирала с тях по европейска инициатива. Ето защо това ще се промени. От моя страна, аз и екипите ми внимателно ще следим усилията на работната група на Съвета. Знам също, че много държави-членки искат обхватът на проектодирективата за правата на потребителите да бъде ограничен. Потвърждавам, че Комисията не изключва решения освен процедурите за нарушение.
<P>
С цел да се намери правилният начин, ще публикувам документ за политиката. Самият аз използвах думите "Зелена книга", но за това трябва да проверя съдържанието и графика на работната програма на Комисията и да го обсъдя с моите колеги. Ще публикуваме обаче документ за политиката, за да структурираме бъдещите разисквания в тази област. Въпросът, госпожи и господа, със сигурност е един нов и смислен вид координация на европейско равнище.
<P>
Разбира се, има икономическо измерение, но повтарям, че, що се отнася до мен, то далеч не е единственото. Налице са други сериозни въпроси, които представляват също толкова голямо предизвикателство за обществения интерес. Г-н Creutzmann, г-н Kirkhope, г-н Paška - не мога да спомена всички, които се изказаха, но внимателно си отбелязах казаното от различните координатори на вашите групи от ваше име.
<P>
Един от тези въпроси, едно от тези предизвикателства, е трансграничната престъпност. Възможно ли е да се борим с този вид престъпност, без да се възприеме един европейски подход? Според мен това е невъзможно. Освен това, ако не приемем европейски подход за хазартните игри в интернет, няма да постигнем напредък в създаването на вътрешен пазар за електронна търговия.
<P>
Що се отнася до хазартните игри в интернет, най-малкото, което трябва да направим, е да засилим сътрудничеството между националните органи, които регулират хазарта в Европа. Това със сигурност е един от въпросите, които се разглеждат от работната група на Съвета, поради което, по този и други въпроси, Комисията ще работи с държавите-членки.
<P>
Смятам, че освен да изслушам мнението на държавите-членки, ще продължа да слушам казаното в Европейския парламент, както направих тази сутрин, въпреки че ясно се разбра, че в различните страни на Парламента съществуват различни мнения, които не са винаги последователни, защото съм наясно с позицията на мнозинството в Парламента. Ще изслушам Парламента и всички заинтересовани страни, както и асоциациите в контекста на консултацията за по-добра европейска координация. Във всеки случай ще предложа това на другите членове на Комисията през следващите дни.
<P>
Говорих за предизвикателства и изпитания, г-жо председател, и ще завърша с тях. Разбира се, сред въпросите, пред които е изправено обществото, е и въпросът за пристрастяването, който е много важен и който беше подчертан в доклада ви, както и въпросът за непълнолетните лица. Трябва да имаме строги ограничения, които да не позволяват на непълнолетни лица да играя хазарт - всички държави-членки работят по въпроса, но по един неорганизиран начин. Ето защо на този етап смятам, че трябва да има координация на европейско равнище.
<P>
За да се свърши добра работа, първо трябва да се разбере проблемът и затова приемам искането, което много от вас направиха, за това документът за политиката на Комисията да съдържа данни и надеждна статистика в допълнение към данните, цитирани преди малко. Затова ще се постарая - каквото в частност беше и искането на г-жа Stihler и г-жа McGuinness - да гарантирам, че в допълнение към ясни посоки на политиката, което означава не само думи, но и предложени решения, документът на Комисията преди всичко да съдържа възможно най-точна диагноза на всички тези въпроси.
<P>
Може ли в заключение да се спра, г-жо председател, на въпрос, който също е свързан с въпроса за хазарта, а именно финансирането на спорта. Казвам това като човек, който е посветил 10 години от живота си на организиране на спортни дейности. Няколко дни остават до откриването на Олимпийските игри във Ванкувър и аз имам честта да бъда съпредседател на организационни комитет на Олимпийските игри. Затова знам, че организирането на големи спортни прояви струва пари и че някъде мрежите за финансиране са свързани с хазарта.
<P>
Именно поради тази причина много държави-членки, които финансират спорта чрез хазартни игри, искат да предпазят националните практики и законодателство. В момента Комисията провежда проучване за финансирането на спорта, за да разбере по-добре тези опасения. Следващата седмица ще се проведе и конференция в Брюксел, а в документа за политиката, който ще ви представя, ще бъдат включени и тези мрежи, които финансират събития и спорт чрез хазарт.
<P>
Госпожи и господа, внимателно изслушвах изказванията ви и ви благодаря за тяхното разнообразие и качество. Ще продължа да ви изслушвам. В допълнение към и заедно с Парламента ще се консултирам с всички заинтересовани страни. Затова, въз основа на документа за политиката, който, ако бъде одобрен от колегията, вероятно ще представлява Зелена книга, отново ще се срещна с вас, не по-късно от есента, за да постигнем целта да бъдем по-последователни и да създадем тази прекрасна форма на координация на европейско равнище.
<SPEAKER ID="072" NAME="Председател">
Много Ви благодаря, г-н член на Комисията, за този пълен и окуражаващ отговор.
<P>
Разискването приключи.
<P>
Писмени изявления (член 149)
<SPEAKER ID="073" NAME="Sławomir Witold Nitras  " LANGUAGE="PL">
В самото начало искам да обърна внимание на значението на хазартните игри в интернет в днешния свят. В разискването, което се провежда в момента, разглеждаме няколко теми, които според мен трябва да бъдат разрешени възможно най-бързо, и по възможност на общностно равнище. В решението си Съдът на ЕО посочи, че регулирането на закона за хазарта е от компетенциите на държавите-членки, както и че те въвеждат по-строги разпоредби в тази област. Не само в Полша, но и в други държави се чуват мнения, че трябва значително да ограничим възможностите за хазарт в интернет. Според мен това е стъпка в правилната посока, като тя има за цел да доведе до въвеждането на ясно и единно законодателство, включително принципи за запазване на безопасността в интернет. От друга страна, хазартните игри в интернет често се играят извън територията на една-единствена държава. Това води до сериозни последици - не само правни, но и финансови. Въпросът за това кои правомощия трябва да се прилагат и до каква степен, си остават без отговор. Аз съм на мнение, че понеже една от основните роли на Европейския съюз е да се гарантира сигурността на гражданите му, то трябва да се въведе регулиране на ниво ЕС, както и да се гарантира ефективното му прилагане.
<P>
(Заседанието, прекъснато в 11,25 ч., се възобновява в 12,00 ч.)
