<CHAPTER ID="015">
Съюз за иновации: преобразуването на Европа за приспособяване към един свят, превъзмогнал кризата (разискване)
<SPEAKER ID="640" NAME="Председател">
Следващата точка е докладът на г-жа Merkies - от името на комисията по промишленост, изследвания и енергетика, относно Съюз за иновации: преобразуването на Европа за приспособяване към един свят, превъзмогнал кризата.
<SPEAKER ID="641" NAME="Judith A. Merkies" LANGUAGE="NL">
Г-н председател, г-жо член на Комисията, Вие сте новатор, аз съм новатор, ние сме новатори, всички ние можем да бъдем новатори. Как можем да бъдем такива? Отговорът е като изследователи, учени, създатели на политики, работници в цеховете, потребители и граждани. Хората са тези, които са важни за иновациите - те ги правят успешни или неуспешни. И все пак, какво можем да направим ние, като създатели на политики, като политици, за да ускорим иновациите? Иновациите са единственият изход от финансовата и икономическата криза, тъй като иновациите ще предложат решение на проблемите, които засягат всички нас, като застаряването на населението, изменението на климата и недостигът на суровини, и освен това ще сложат незабавно край на финансовата и икономическата криза. Надяваме се, че чрез иновациите ще можем да свържем всички тези неща, да дадем мощен тласък на икономиката и същевременно да преминем към устойчиво общество. Това, разбира се, не може да се случи от само себе си. Необходима е промяна в светогледа - промяна на понятието за общество и за това как трябва да се заемем с работа в политиката, в бизнеса и в промишлеността.
<P>
И така, какви конкретни мерки можем да вземем? Необходима ни е по-голяма насоченост и по-малко фрагментиране. Трябва да се освободим от нашето тесногръдие, когато става въпрос за иновации и политика. Какво искаме да постигнем? Иновациите не са само въпрос на сграда, министерство или програма. Иновациите трябва да са нещо, което преминава през всяка област на политиката. Затова светогледът трябва да бъде и политически. Защо имаме вече толкова много програми? Обединете ги, където е възможно, и всъщност поне веднъж започнете да опростявате нещата. Това е нашата мисия като политици. Намалете бюрокрацията. Като политици, когато искаме да постигнем нещо, сме склонни да добавяме още един пласт отгоре, още един регламент, още една програма, още една възможност за финансиране. Вероятно в този случай решението не се състои в "още едно", а в "по-малко" или "вместо".
<P>
Необходимо е да не сме толкова вманиачени по отношение на контрола при заявленията за финансиране и - нещо много важно - да предлагаме услуга на тези, които идват при нас за финансиране и стимулиране, да предоставим "обслужване на едно гише" за кандидатите, основателите на нови предприятия, операторите на МСП и, когато е уместно, за регионите и организациите за научни изследвания. Това означава не само проверяване на заявленията за финансиране, но, когато е приложимо, и намиране на подходящи партньори или мрежи за сътрудничество.
<P>
Необходимо е да има много повече рисков капитал и, в това отношение, вместо 1 милиард евро през следващия период на финансиране, в действителност трябва да се стремим към 5 милиарда евро, тъй като те ще дадат на банките малката подкрепа, от която се нуждаят, за да отпускат заеми на МСП. Необходим ни е евтин и опростен патент и работещи правила за защита на интелектуалната собственост. Трябва ни реално действащ европейски вътрешен пазар, където иновациите ще имат повече възможности да постигат успех благодарение на достъпа до пазар от 500 милиона души. Понастоящем пазарът е прекалено разделен. Доскоро предимно високотехнологичните продукти се приемаха за иновации. Това обаче не е непременно така, защото пазарът може да се отнася и до социални иновации.
<P>
Европа се бори от години срещу изтичането на мозъци в областта на иновациите - хората с творчески заряд, които предпочитат да отидат в Съединените американски щати, защото считат, че там е по-лесно. Ако сме честни, ще признаем, че понякога това наистина е така. Закостенелите правила за лична отговорност, липсата на финансова подкрепа и високите прагове за влизане на европейския пазар са все пречки, които гарантират, че досега иновациите не са се радвали на голям успех в Европа. Европейският съюз трябва да се реши да награждава, а не да наказва куража, предприемчивостта, любопитството и творчеството или креативността. Нуждаем се от европейски вариант на Стив Джобс. Нека да се сливаме в области, в които сме силни, нека в Европа да обединим изследователския дух на Айнщайн и Стив Джобс.
<SPEAKER ID="642" NAME="Мойра Гейгън-Куин" LANGUAGE="EN">
Г-н председател, поздравявам докладчика г-жа Merkies за отличния доклад. Искам да благодаря на докладчиците в сянка от комисията по промишленост, изследвания и енергетика (ITRE), както и на членовете на седемте комисии, които представиха своите становища на ITRE. Тяхната подкрепа за всички различни аспекти на Съюза за иновации ще бъде от решаващо значение за неговия успех.
<P>
Иновациите са поставени в центъра на стратегията "Европа 2020" за интелигентен, устойчив и приобщаващ растеж. Бих искала да се възползвам от възможността да илюстрирам с конкретни примери какво означава Съюзът за иновации за различните хора.
<P>
Ние ще насърчаваме и подкрепяме по-доброто сътрудничество между научните среди и бизнеса чрез създаване на "алианси на познанията" за разработване на нови учебни програми за преодоляване на празноти по отношение на уменията за създаване на иновации. По отношение на европейските изследователи ще вземем мерки за засилване на трансграничното сътрудничество и за премахване на пречките пред научните изследователи и мобилността, като до 2014 г. ще завърши изграждането на европейското научноизследователско пространство. Накрая, както посочи г-жа Merkies, трябва да обединим Алберт Айнщайн и Стив Джобс и да задържим него или нея в Европа -трябва да станем привлекателни и динамични, и освободени от ненужната бюрокрация.
<P>
За нашите малки и средни предприятия (МСП) и за предприемачите, Съюзът за иновации работи за създаването на условия по отношение на правата върху интелектуалната собственост, установяването на стандарти и достъп до финансиране, които ще бъдат много по-благоприятни за иновациите. На 13 април 2011 г. представихме две законодателни предложения относно правата върху интелектуалната собственост, при засилено сътрудничество, което ще намали разходите за патенти с до 80 %. Единен европейски патент ще бъде валиден в 25 държави-членки и ако искате да създадете ново предприятие или се нуждаете от достъп до финансиране, до 2012 г. Комисията ще гарантира, че фондовете за рисков капитал, установени в някоя държава-членка, ще могат свободно да развиват дейност и да инвестират в рамките на целия ЕС.
<P>
Съюзът за иновации също така ще подкрепя най-добрите примери за иновации в публичния сектор, като частният и публичният сектор ще могат взаимно да се учат от най-добрите си практики.
<P>
Обществените поръчки представляват 17 % от БВП на ЕС и са огромен потенциален пазар за иновации. Затова насърчаваме държавите-членки да отделят бюджетни средства за обществени поръчки за иновативни продукти и услуги.
<P>
Накрая какво да кажем за средния данъкоплатец? Съюзът за иновации ще използва по най-добър начин публичните парични средства. Това означава определяне на интелигентната фискална консолидация като приоритет, независимо от строгите бюджетни ограничения. Инвестициите в области като образованието, научните изследвания и иновациите имат потенциала да създават повече богатство и работни места, отколкото струват, а инвестициите в иновации ще ни помогнат да се справим с големите предизвикателства, пред които е изправено обществото.
<P>
Това ме насочва към партньорствата, които ще предоставят рамка за синхронизиране на инструментите и ресурсите, обединявайки всички основни участници. Тяхната цел е да обхванат цялата верига на иновациите, от подкрепяне на отличната научноизследователска и развойна дейност до гарантиране на необходимите условията, които да доведат успешно до пазара резултатите от тази дейност. Радваме се, че на 11 ноември 2010 г. концепцията за партньорства за иновации получи толкова силна подкрепа от Парламента. Председателят на Парламента е поканен да предложи четирима колеги за членове на управителния съвет и очакваме с нетърпение този момент.
<P>
Не на последно място, г-жа Merkies спомена за социалните иновации, които бяха обсъдени от комисията по промишленост, изследвания и енергетика (ITRE). Комисията се е ангажирала със стартиране на европейски пилотен проект за социални иновации, който ще предостави експертни знания и виртуален разпределителен център за социалните предприемачи и за публичния и други сектори.
<P>
Нека да спра тук, защото считам, че разполагаме с цяла вечер да чуем това, което членовете на Парламента имат да кажат, така че след разискването, когато си отидем с доклада, ще можем да отговорим на коментарите.
<SPEAKER ID="643" NAME="Inese Vaidere" LANGUAGE="LV">
Г-н председател, госпожи и господа, финансовата криза подчерта специално необходимостта от иновации в икономиката на Европейския съюз и затова предложенията на Комисията за "Съюз за иновации" са особено навременни. Успешната политика в областта на иновациите трябва да се основава на три стълба: политическа подкрепа, финансиране и добре работещо законодателство. Както се подчертава в становището на комисията по международна търговия, главната цел на Съюза за иновации трябва да бъде дългосрочното развитие и конкурентоспособността, основани на технологиите, знанията и развитие на образованието. При увеличаване на инвестициите в научноизследователската и развойна дейност до 3 % от брутния вътрешен продукт, трябва да извършим структурни реформи, за да осигурим тяхното ефективно прилагане и достъпността им за малките и средните предприятия. Важен аспект е разбирането на предприемачите за иновациите, които включват не само високи технологии и открития, но също така социални иновации, иновации в областта на бизнеса, управлението, маркетинга и други иновации, които изискват дори по-ефективно прилагане на знания и по-активно взаимодействие с университетите и научноизследователските центрове. Важно е да се установят силните страни на научното изследване, като същевременно се избягва прекомерното определяне на приоритети, при което всички изследват едно и също нещо. Понастоящем европейските патенти струват 15 пъти повече от патентите на САЩ и това е причината, поради която трябва да развием по-бързо европейския патент и да намалим разходите за него. В много от новите държави-членки се правят ценни изобретения, но поради липса на финансиране, изследователите са принудени да ги продават на други държави и дружества само за няколко хиляди, докато реалната им стойност може да се измерва в милиони. По отношение до патентите, придобити с публични средства, важно е университетите и частните лица да могат да споделят интелектуалната собственост, създадена по този начин. Европейският съюз трябва да засили защитата на интелектуалната собственост, за да предпази нашите технологии и ноу-хау от пиратство и измама, особено чрез сключване на споразумения с трети държави. От своя страна, правителствата трябва да изготвят програми за развиване на иновации. Може да не сме в състояние да изпреварим Китай и Индия по отношение на обема на изследванията, но определено можем да предложим качество и по-добри условия за осъществяване на идеите. Благодаря.
<SPEAKER ID="644" NAME="Sari Essayah" LANGUAGE="FI">
Г-н председател, ние от комисията по заетост и социални въпроси твърдим, че иновациите са абсолютно решаващи за икономическото развитие и за подобряване на заетостта сега, когато Европа търси изход от икономическата криза.
<P>
По време на икономически кризи, инвестициите в научноизследователска и развойна дейност обикновено намаляват, въпреки че е доказано, че дружества и държави-членки, които инвестират най-много по време на такива периоди, печелят най-голямото сравнително пазарно предимство. Те също така се възстановяват най-бърдо от рецесията. Ето защо е изключително важно държавите-членки да изпълнят целта, посочена в стратегията "Европа 2020", и да инвестират най-малко 3 % от БВП в научноизследователска и развойна дейност.
<P>
Комисията по заетост и социални въпроси подчертава колко важно е политиката на иновации да бъде разглеждана в широк контекст, не само като технически иновации, но също така - в по-голяма степен, отколкото досега - и като социални и свързани с услугите иновации, които помагат за решаване на предизвикателствата, пред които е изправено обществото като застаряването, здравеопазването, измененията на околната среда и климата, и енергийната ефективност. Добър пример за това е пилотният проект, известен като Европейско партньорство за иновации в областта на активния живот на възрастните хора и остаряването в добро здраве.
<P>
Информационните и комуникационните технологии (ИКТ) са важни във всички свързани с иновациите дейности. Уменията в областта на ИКТ зависят от подобренията в качеството на обучението, подкрепата на ученето през целия живот и възможността за тези, които вече работят, да осъвременяват непрекъснато своите собствени знания и умения.
<P>
Повечето от инициативите, които ще направят иновациите възможни, произлизат от стопанския сектор и затова от решаващо значение е по-тясното сътрудничество с университетите и научноизследователските центрове. От друга страна, използването с търговска цел в ЕС на резултатите от научните изследвания в университетите е недостатъчно или твърде бавно. Ето защо се нуждаем от бизнес инкубатори, свързващи света на бизнеса и университетите, чиято задача е да насърчават използването с търговска цел на резултатите от научните изследвания.
<P>
Комисията по заетост и социални въпроси счита, че е абсолютно важно да се изгради Европейско изследователско пространство, в което пречките пред мобилността на научните изследователи да бъдат премахнати, и да се създаде развита европейска изследователска инфраструктура. Следователно ние трябва да предотвратим изтичането на мозъци от Европа за други места. Ако не друго, то поне Европа да бъде пространство, което да привлича изследователи отвсякъде.
<SPEAKER ID="645" NAME="João Ferreira" LANGUAGE="PT">
Г-н председател, г-жо член на Комисията, възможността за силно стимулиране на икономиката и социалното развитие, което е толкова необходимо в наше време, всъщност е неразделно свързано с иновациите. Можем дори да продължим, като кажем, че иновациите съставляват необходимо средство, което спомага за предприемане на действие в отговор на много от проблемите и предизвикателствата, пред които днес е изправено човечеството.
<P>
Като докладчик по становището на комисията по околна среда, здраве и безопасност на храните, аз се стремя да поддържам тази идея, като обръщам внимание на някои от основните предизвикателства, с които се сблъскваме в следните области, да цитирам само няколко примера: недостиг и ефективно използване на ресурсите, оползотворяване и третиране на отпадъците, качество и безопасност на храните, демографски промени, нови епидемии и опазване на природата и биологичното разнообразие.
<P>
Стремял съм се да поддържам мнението, че иновациите трябва да се ръководят, преди всичко, от критериите за защитаване на обществения интерес, подобряване на качеството на живот на хората, насърчаване на социалната защита и опазване на околната среда и на равновесието в природата. Те следва да бъдат ключов елемент от обществената политика в области като околната среда, водата, енергетиката, транспорта, далекосъобщенията, здравеопазването и образованието.
<P>
Обърнах внимание на факта, признат от европейската работна група за иновации за 2009 г., че икономическата и финансовата криза оказва несъразмерно въздействие върху редица държави и региони, с което подкопава целта за конвергенция. Ограниченията, които понастоящем са наложени на държавите-членки, могат да доведат до по-големи ограничения на инвестициите в научно-технологичната област и иновациите, особено в най-уязвимите държави. Вместо обявения "Съюз за иновации", резултатът би могъл да бъде действително създаването на "иновационна пропаст" между по-развитите и по-малко развитите страни и региони.
<P>
За съжаление, първият проект на становище, който внесох, приключи с разводняване от изменения, приети на заседание на комисията. Там, където е имало - и трябва да има - обществен интерес, развитие, сближаване, напредък и социално защита, накрая преобладават така наречените възможности за бизнес, конкуренция и използване на иновациите за целите на бизнеса.
<P>
Въпреки че това виждане преобладава и в съобщението на Комисията, то не е наше виждане. Това не е виждането за бъдещето, от което се нуждаем.
<SPEAKER ID="646" NAME="Kyriacos Triantaphyllides" LANGUAGE="EL">
Г-н председател, основната идея в становището на комисията по вътрешния пазар и защита на потребителите е създаването на Съюз за иновации със засилен социален профил, основаващ се на създаването на работни места. Необходимо е да бъдат приети новаторски стоки и услуги, които ще бъдат насочени както към частния, така и към обществения сектор, за да улеснят изпълнението на административните процедури, укрепят публичната администрация и намалят бюрокрацията и негъвкавостта на обществения сектор. Освен това, приемането на новаторски решения е тясно обвързано с възлагане на обществени поръчки, предхождащо търговската реализация. Това решава въпроси, които пазарът не може да обхване, или където предлаганите решения са стопански неизгодни.
<P>
В частния сектор трябва да насърчаваме малките и средните предприятия, както и микропредприятията, които изпитват особени трудности в приспособяването към пазара, от една страна да увеличават използването на иновативни продукти, а от друга, да създават иновативни решения. Трябва да се споменат специално микропредприятията в отдалечените региони и селските райони, които се борят за оцеляване, поради липса на финансиране, така че ние можем да намерим начини да насърчаваме използването на иновативни решения, с което да подобрим тяхната жизнеспособност. Едновременно с това е необходимо да се стимулират програми за иновации в областта на околната среда, за преодоляване на празнотите в усилията за справяне с измененията на климата, и да се насърчават екологосъобразни решения.
<P>
Освен укрепването на иновациите, трябва да разгледаме как гражданите на Европейския съюз могат пряко да се възползват от тях. Използването на иновативни решения следва да води до по-ниски разходи за предприятията и да дава възможност на потребителите да се радват на по-евтини и по-добри продукти.
<SPEAKER ID="647" NAME="Danuta Maria Hübner" LANGUAGE="EN">
Г-н председател, бих искала да кажа на г-жа Гейгън-Куин, че през последните години иновациите са станали символ на политически инструмент, който може да оправи всичките ни проблеми. Това означава, че има огромни очаквания и че трябва да действаме.
<P>
Разбира се, за успешното осъществяване на идеите от голямо значение е управлението и днес рамката за управление на иновациите трябва да се основава на прагматизъм, да бъде спешно въведена и също така да обслужва съдържанието на политиката.
<P>
Всички сме съгласни, че Европа трябва да прави иновации или в противен случай ще отстъпи пред конкурентите. Всяко звено в европейската иновационна верига трябва да бъде подсилено, а политика в областта на иновациите трябва да бъде насочена към предизвикателствата. Това е, което аз разбирам, че предлага Съюзът за иновации.
<P>
Днес ние сме изложени на риска от възможно намаляване на инвестициите в иновации не само от страна на дружествата, но и на правителствата. Това е логиката на кризата и логиката на съкращаване на националните бюджети. Отговорите на политиката на ЕС и бюджетните инструменти на ЕС трябва твърдо да се движат срещу тази логика.
<P>
В Европа понятието за иновации не се ограничава само до конкретни иновационни центрове. Иновациите трябва да се прилагат на цялата територия на Европа. Европа е прекалено малка, за да си позволи иновационен дефицит където и да било на своята територия.
<P>
Съвсем ясно е, че научните изследвания и иновациите не са едно и също нещо и определено сме съгласни с Вас. Затова управлението на иновациите трябва да се състои в повече от това само да подкрепя политиката в областта на научноизследователската и развойната дейност. Насърчаването на растеж, воден от иновации, не се състои в увеличаване на съвършенството на инфраструктурата в областта на научноизследователската и развойната дейност. Колкото и да е важна тя, на първо място стои мобилизирането на таланти и на нови идеи.
<P>
Управлението на иновациите трябва да означава установяване на нови партньорства, даващи възможност за създаване на ефективни системи за иновации, които мобилизират интелектуалния и предприемаческия капацитет, разкриващи също така дремещи новатори - каквито имаме много в Европа - в стопанската среда, която е благоприятна за иновации, и по-специално за МСП, и обхваща всички сектори на икономиката.
<P>
В заключение позволете ми да кажа, че все още нямаме напълно развит европейски модел за иновации, но това, което е ясно, е че такъв модел трябва да се корени в добре организирани, конкретни, силни и съвместни усилия в обществения или частния сектор. Убедена съм, че Съюзът за иновации ще ни поведе по пътя към такъв модел.
<SPEAKER ID="648" NAME="Amalia Sartori" LANGUAGE="IT">
Г-н председател, докладът на г-жа Merkies - на която благодаря за свършената от нея работа - е първият важен принос на Парламента към предложението на Комисията относно инициативата "Съюз за иновации". През последните години по-големите държави по света упорито преследваха целта за концентриране на политиките си на конкуренция върху някои ключови сектори, които генерираха растеж и развитие чрез стремежа си към иновации. Добър пример за това е секторът на високите технологии.
<P>
Европа също признава необходимостта да осъществява проекти, целящи икономическо и промишлено развитие чрез насочване на ресурсите и инвестициите към иновативни политики, без да напуска пътя, който е следвала през последните десетилетия, играейки ръководна и направляваща роля в икономическото и социалното развитие. Основна силна страна на доклада е разкриването на необходимостта от междусекторен интегриран подход, който стимулира иновациите във всички области на стопанската дейност, в икономиката и в обществото като цяло.
<P>
Малките и средните предприятия - които са опората на икономическата дейност на Европа дори по време на тежки кризи - правилно се посочват като местата, където иновации се срещат всеки ден. Днес тези способности трябва да бъдат признати, възнаградени и поставени в услуга на растежа и развитието на целия континент. Освен това се посочва ясно, че иновациите и научните изследвания са двете страни на монетата. Иновацията може да произтича от научноизследователска дейност, но може също така да бъде широкообхватна способност за изменение на нещата към по-добро във всички области на всекидневния живот. За Европа ще бъде предизвикателство да постигне успех в това. Ние може и да не успеем да създадем веднага Силициева долина, но вероятно можем да основем Станфордски университет.
<SPEAKER ID="649" NAME="Teresa Riera Madurell" LANGUAGE="ES">
Г-н председател, г-жо член на Комисията, бих искала да поздравя нашия докладчик, г-жа Merkies за отличната й работа, защото тя разнищи съдържанието на доклада и се спря на най-важните аспекти за нашата група, като социалните иновации - разбирани като иновации, извършвани от работещите хора и обществото, стимулите, свързани с изпълнение на обществени поръчки за иновативни и екологични продукти и услуги, и необходимостта от подобряване на достъпа до финансиране от страна на МСП. Това ми позволява да се съсредоточа върху един конкретен аспект на доклада и да направя коментар - необходимостта от разработване на показатели.
<P>
Госпожи и господа, ако разбираме иновациите от гледна точка на нови продукти, процеси и услуги, които водят до увеличаване на икономическата дейност, от съществено значение е да се снабдим с инструментите за измерване на нашия капацитет за иновации, именно от гледна точка на икономиката, и да направим това на основата на параметри като частни инвестиции и НИРД, заетост или брой на иновативните дружества. Трябва да установим показатели, които да отразяват капацитета на иновациите за генериране на растеж, заетост и увеличаване на БВП, и които ни позволяват да сравняваме нашето положение, от гледна точка на интензивност, с икономиката на държави, които са наши конкуренти.
<P>
Бих искала да завърша с няколко думи като член на делегация, която се противопостави на започването на засилено сътрудничество за въвеждане на единен общностен патент, и да кажа, че се противопоставихме, защото считаме, че инструментът за засилено сътрудничество може да засегне пряко вътрешния пазар, териториалното сближаване и правото на гражданите на държавите-членки да имат максимална правна сигурност.
<SPEAKER ID="650" NAME="Владко Тодоров Панайотов">
от името на групата ALDE. - Уважаеми господин председател, днес Европа е изправена пред една сравнително нова, но много сериозна опасност, опасността от изоставане, дори от изпадане, от глобалното състезание в сферата на науката и техниката. Едно такова развитие би подложило на сериозен натиск нашето благоденствие, икономически прогрес и социален статус. Казано с по-прости думи, Европа е застрашена да се превърне в един посредствен актьор на световната научна и икономическа сцена. Днес Европа има спешна нужда от иновации.
<P>
Аз поздравявам госпожа Merkies за прекрасния доклад. Възхитен съм и от отличните идеи на госпожа комисаря Quinn. Това е гаранция за успех, защото Съюзът за иновации е преди всичко стратегия за икономическо развитие на Европейския съюз. За да успеем в тази насока ние трябва: първо, да имаме по-добър достъп до кредитно и финансово подпомагане; да имаме повече инвестиции в научноизследователски и развойни дейности; ясни правила предлагащи дългосрочни перспективи в областта на иновациите; опростени процедури за достъп до европейските и национални програми за подпомагане; евтин и опростен европейски патент.
<SPEAKER ID="651" NAME="Evžen Tošenovský" LANGUAGE="CS">
Г-н председател, днес обсъждаме стратегията в областта на иновациите на пленарно заседание за втори път. На много от нашите разисквания относно положението на европейските държави на световните пазари, редовно отбелязваме значението на засилване на конкурентоспособността на европейската икономика. В бъдеще позицията на ЕС на световните пазари ще бъде силно повлияна от успеха на иновациите и скоростта на иновационния цикъл. Европейските държави очевидно действат на много високо ниво в областта на научноизследователските проекти. Дългосрочен проблем обаче представлява бавното прилагане на практика на познанията, поради сложните бюрократични процедури.
<P>
Фондът за наука и научни изследвания е един от най-големите фондове на ЕС. Затова нашата цел трябва да бъде да опростим до възможно най-голяма степен бюрокрацията, свързана с прехвърляне на резултатите от научните изследвания, като по този начин осигурим максимално подпомагане в областта на иновациите, а така и укрепване на конкурентоспособността на ЕС. Трябва да помислим как да се справяме с използването с търговска цел на резултатите от проектите в областта на научноизследователската дейност в рамките на мерките за насърчаване на иновациите. Ако усложняваме прилагането на европейските научни изследвания в търговската сфера, за нас ще бъде трудно да ускорим иновационния цикъл.
<SPEAKER ID="652" NAME="Philippe Lamberts" LANGUAGE="FR">
Г-н председател, госпожи и господа, политиката в областта на научните изследвания и иновациите е един от трите основни стълба на политиките на Европейския съюз. Бих казал също, че тя все повече ще се превръща в стратегически инструмент от решаващо значение за нашето бъдеще. Защо ли? Защото имаме добрата участ или предизвикателството да живеем в зората на промяна на цивилизацията.
<P>
Помислете за това. Трябва да осигурим условия за прилично съществуване на всички нас, не само тук и сега, а навсякъде и за бъдещите поколения. Това само по себе си вече е голяма промяна. Отгоре на всичко, за пръв път в историята на човечеството, трябва да направим това в рамките на физическите ограничения на планетата. Това, разбира се, радикално преобразува контекста на условията.
<P>
Убедени сме, че Европа може да бъде световен лидер в процеса на дълбокото преобразуване, не само на нашата инфраструктура и организации, но също така, и което е по-важно, на начина, по който произвеждаме, консумираме и живеем. За нас, нашето присъствие точно там, сред лидерите, ще осигури по най-добър начин конкурентоспособността на Европейския съюз. Това ми дава възможност да кажа, че конкурентоспособността не е самоцел. Нашата цел е да можем да отговорим на предизвикателствата, които, нека не забравяме, застрашават самото съществуване на човечеството на тази планета. Ако обаче сме сред най-добрите, нашата конкурентоспособност ще бъде гарантирана.
<P>
Бяха казани много неща, с които сме съгласни. Има само два въпроса, които бих искал да повдигна.
<P>
Първо, трябва да увеличим максимално въздействието на всяко похарчено евро. Това изисква по-добра синхронизация между различните политики на ЕС и между това, което се върши на равнището на Европейския съюз и това, което се върши на равнището на държавите-членки. Това означава, че трябва да преминем от логиката, при която общото правило е субсидиране и освобождаване, отпускане на кредити и споделяне на риска, към логика, при която главната цел е ускоряването на частните инвестиции чрез използване на публични средства. Най-добрият начин за извършване на това не винаги е чрез предоставяне на безвъзмездни парични средства.
<P>
Накрая ще кажа, че трябва да имаме куража да сложим края на редица огромни бели слонове като проекта ITER, който всъщност поглъща значителна сума от европейските парични средства за научни изследвания - 7 милиарда евро от общо 60 милиарда, само си представете! Трябва да прекратим това.
<SPEAKER ID="653" NAME="Niki Tzavela" LANGUAGE="EN">
Г-н председател, бих искала да благодаря на г-жа Merkies за всички нейни усилия и за координацията, която осъществи през времето, когато докладът се договаряше между политическите групи. Считам, че тя е свършила много добра работа. Искам да отбележа три момента.
<P>
Радвам се, че докладчикът е възприел идеята за ролята на широколентовите мрежи. Цифровият свят и информационните и комуникационни технологии са двигатели на иновациите и високоскоростните широколентови мрежи следва да бъдат основна предпоставка за европейските партньорства за иновации.
<P>
На второ място, през периода преди въвеждането на осмата рамкова програма трябва допълнително да засилим наблюдението и последващото оценяване на резултатите от финансираните от ЕС научноизследователските и развойни дейности. Така разбираме, че г-жа Merkies съвсем правилно е включила в доклада си параграф, в който Комисията се призовава да разработи интегрирана система от показатели, която би позволила извършването на по-добро наблюдение и оценка на напредъка и на измеримото въздействие на иновационните политики и програми в ЕС.
<P>
В заключение ще кажа, че преди няколко дни председателят на Европейския съвет, г-н Херман ван Ромпьой посочи, че европейците не са новатори, защото са депресирани. Това всъщност е новаторско предположение, но считам, е въпрос на характер. Трябва да насърчаваме култура на учене, любознателност и готовност за поемане на рискове.
<SPEAKER ID="654" NAME="Franz Obermayr" AFFILIATION="NI">
(DE) Г-н председател, сме изправени пред големи обществени проблеми - икономическата криза, застаряването на населението, недостигът на ресурси и необходимостта да поддържаме нашата конкурентоспособност в международен план.
<P>
Това прави още по-важно за нас насърчаването на иновациите, които могат да противостоят на проблемите, предлагайки новаторски идеи и решения. Тук не става въпрос само за въвеждане на технически иновации, но също и за социално-политически. Например, за да се справим с проблема за застаряване на населението, от една страна се нуждаем от така наречените класически иновации като нови лекарства, а от друга страна следва да помислим за иновативни модели за обществото, системите на пенсиониране и здравеопазване. В днешния ден трябва да създадем средата, която ще стимулира иновациите в утрешния ден, включително инвестиции в областта на научноизследователската и развойна дейност, защита на интелектуалната собственост, по-специално като използваме патентното законодателство, и насърчаване на творческите умения, започвайки в класната стая в училище.
<P>
Накрая бих искал да спомена един специален проблем относно използването на ресурсите. Иновациите в крайна сметка следва да гарантират, че продуктите ще бъдат с по-голяма трайност. Това ще бъде от полза за потребителите и за околната среда. За съжаление съществуват и иновации, които са с противоположен ефект. Продукти се разработват съзнателно със слаби страни, които скъсяват техния полезен живот и водят до засилено потребление, като например лаптопи и смартфони. Съюзът за иновации трябва да помогне за справяне с този проблем.
<SPEAKER ID="655" NAME="Herbert Reul" AFFILIATION="PPE">
(DE) Г-н председател, г-жо Гейгън-Куин, госпожи и господа, първо бих искал да изразя сърдечна благодарност на г-жа Merkies за упоритата й работа. Искам също да благодаря на големия брой колеги, които участваха, както и на Комисията за нейната подкрепа.
<P>
До голяма степен сме съгласни по този въпрос. През годините приехме много програми и доклади, от Лисабонската стратегия до "Европа 2020" и още много. Постоянно сме казвали, че бъдещето на Европа ще зависи от това, дали ще успеем да решим въпроса с иновациите. Всички ние приемаме, че това включва всички аспекти на образованието, обучението и научноизследователската работа, и че предприемаческият дух също е важен. Въпреки това обаче, както предишният оратор каза преди малко, истина е, че други региони на света очевидно са способни да мобилизират таланти и идеи много по-ефективно от нас.
<P>
Ето защо ние трябва да се спрем най-малко за една-две секунди, за да помислим за причините за това. Дали причината е, че предоставяме прекалено малко финансиране или че не можем да открием правилния начин за използване на наличния тук потенциал. Именно това г-жа Merkies спомена в изказването си.
<P>
Бих искал да се спра накратко на още един въпрос. Участвах в делегация на посещение в Калифорния и една вечер се срещнахме с млади предприемачи и хора, които искат да създадат нови дружества. Никога няма да забравя тази вечер. Очите на младите хора грееха, бяха изпълнени с ентусиазъм и те, както и други вярваха, че ще могат да постигнат нещо. Те са искали само едно нещо. Поискали са помощ за всеки, чиято цел е била да създаде ново предприятие, и им е била дадена възможност, имали са свободата да действат и не са прекарвали цялото си време в борба с бюрокрацията.
<P>
Няма да забравя това, защото за мен то представлява много важен сигнал. Как можем да повишим ефективността на нашите инвестиции в областта на научните изследвания? Считам, че приносът на Европейския съвет за научни изследвания (ERC) и Европейския институт за иновации и технологии (EIT) в областта на научните изследвания, е забележителен и вълнуващ и биха може да доведе до добри резултати. Вероятно на въпросите относно рисковия капитал и хората ще може да се отговори най-добре, ако ние политиците не се опитваме да оценяваме всички въпроси, да стигаме до решение или да очертаваме насоки. Вероятно са необходими само няколко регламента. Както г-жа Merkies каза, по-малкото често се оказва повече.
<P>
(Ораторът приема да отговори на въпрос, зададен чрез вдигане на синя карта съгласно член 149, параграф 8 от Правилника за дейността)
<SPEAKER ID="656" NAME="Judith A. Merkies" LANGUAGE="NL">
Г-н председател, г-н Reul, благодаря Ви за изказването. Как считате, че можем да включим тези амбиции, съдържащи се в рамката на Съюза за иновации, в цялата работа, която вършим в комисията по промишленост, изследвания и енергетика, във всички други програми? По какъв начин Комисията може да гарантира, че всички тези елементи на политиката ще бъдат обединени и хармонизирани, и че ние всъщност ще постигнем целите, които си е поставил Съюза за иновации?
<SPEAKER ID="657" NAME="Herbert Reul" AFFILIATION="PPE">
(DE) Г-н председател, все още вярвам в добрите и положителни неща. В духа на срещата с младите хора в Калифорния бих искал да кажа, че можем да постигнем това. Въпреки това може би не е необходимо да налагаме правила и наредби, които да включват всяка подробност.
<SPEAKER ID="658" NAME="Britta Thomsen" AFFILIATION="S&amp;D">
(DA) Г-н председател, г-жо член на Комисията, госпожи и господа, бих искала да започна, като поздравя докладчика за този доклад. Резултатът е много добър. В стратегия "ЕС 2020" признахме факта, че за да запазим равнището си на благоденствие в Европа, трябва да увеличим нашата продуктивност. Ето защо е необходимо да се насочим към иновациите. Важно е обаче да не ограничаваме иновациите само до областта на научните изследвания и технологиите. Ако приемаме сериозно иновациите, преди всичко трябва да инвестираме в човешкия елемент. Иновациите съдържат творчески процеси, които могат да бъдат преподавани и които следва да бъдат включени в педагогическите методи, използвани в държавите-членки, защото се нуждаем от работници с добри предложения за подобрения на работата и модели за решения, с които да се справяме с новите задачи. Това обаче означава, че трябва да обучим и да предоставим по-нататъшно обучение за нашата работна сила. Изправени сме и пред огромната задача да учим предприятията как могат най-добре да използват иновационния потенциал на своите работници. Иновации, чиито инициатори са работниците, са не само добри за предприятията, но и за чувството на удовлетвореност от работата, а то помага за намаляване на стреса. Искам да призова Комисията да започне разговори с двете страни на промишлеността, за да обсъдят как най-добре можем да стимулираме иновациите в Европа, чиито инициатори са работниците.
<SPEAKER ID="659" NAME="Marek Henryk Migalski" AFFILIATION="ECR">
(PL) Г-н председател, разбира се подкрепяме иновациите, особено когато става въпрос за науката и промишлеността - и казвам това не само като политик, но и като човек, който някога е работил в университет, защото преди да стана политик, бях преподавател. В действителност обаче, както няколко оратори вече споменаха, губим надпреварата за иновации срещу държави като Съединените американски щати и страните от Близкия Изток. Ето защо изискваме разширяване на нашето сътрудничество в областта на иновациите, за да може да бъдат включени и държави, които не са членки на ЕС.
<P>
Много съм радостен от приемането на изменението, което внесох, включено като параграф 167, в което се призовава за сътрудничество с държавите в рамките на Източното партньорство, и се надявам, че параграф 71 ще бъде изменен по същия начин. Този параграф, разбира се, се отнася до средиземноморските държави, но следва да бъде разширен, за да включи всички държави в рамките на Европейската политика за съседство.
<SPEAKER ID="660" NAME="Nikolaos Salavrakos" AFFILIATION="EFD">
(EL) Г-н председател, г-жа Merkies е изготвила отличен доклад и я поздравявам. Разбира се, разполагаме и със стратегия "ЕС 2020", много са и усилията и многобройните доклади относно иновациите и заетостта на младежта на хартия, които трябва да претворим на практика. Равнището на безработица сред младите хора в Европа е 9,6 %, от гледна точка на общото равнище на безработица, но този процент превишава 20,2 % за млади хора, на възраст между 19 и 27 години и тези хора, естествено, са отчаяни. Работата не е само средство за преживяване и ние трябва да разберем това и да даваме на младите хора възможност да работят, защото като го правим, ние им даваме тяхното самоуважение.
<P>
Разбира се, всеки човек трябва да има възможност да развива иновативна дейност, като участва в програми за иновации, и да променя Европа. Г-жо комисар, съобщението на Комисията се отнася до партньорства за иновации. Как Комисията възнамерява да насърчава по-тясно партньорство по региони, какви средства ще бъдат използвани и какво финансиране ще бъде предоставено?
<SPEAKER ID="661" NAME="Angelika Werthmann" AFFILIATION="NI">
(DE) Г-н председател, основните предизвикателства, пред които е изправен Съюзът за иновации, включват застаряването на населението и поддържането на системите на здравеопазване. За да гарантираме, че системите са устойчиви и стабилни, трябва да ги разгледаме и обсъдим в пълния им контекст. Единствената възможност да намерим успешни решения е, като обърнем внимание на взаимната връзка между системите.
<P>
До 2050 г. съотношението между гражданите на ЕС в трудоспособна възраст и тези на възраст над 65 години ще спадне от 4:1 на 2:1. В резултат на това, разходите за пенсии и здравеопазване със сигурност ще се повишат Въпреки това обаче, съсредоточаване единствено върху пенсионното законодателство или увеличаването на вноските на пациентите няма да ни позволи да постигнем целите си.
<P>
Успешните решения трябва също така да вземат предвид и недостатъците в нашата образователна политика и в политиката на пазара на труда. От решаващо значение ще бъде да инвестираме в областта на обучението и да променим посоката на нашата политика на обучение, за да противодействаме на случаи, в които нарастващият брой работни места във високоспециализираните сектори на промишлеността не могат да бъдат попълнени, докато същият брой хора с ниска квалификация в трудоспособна възраст разчитат на помощи.
<P>
Като част от нашата политика на пазара на труда, ще трябва да координираме нашата семейна политика с политиката ни за равенство между половете, вместо да ги възприемаме като противоречиви и несъвместими.
<SPEAKER ID="662" NAME="Maria Da Graça Carvalho" AFFILIATION="PPE">
(PT) Г-н председател, г-жо член на Комисията, бих искала да започна, като поздравя докладчика за отличната й работа.
<P>
Европа се нуждае от устойчив и конкурентен икономически модел, който да отговаря на основните социални предизвикателства на днешния ден и да гарантира, че ще има повече и по-добри работни места. Инициативата "Съюз за иновации"въвежда стратегическа европейска политика в областта на иновациите, която е комплексна и ориентирана към дружествата и хората. Понятието за иновации трябва да надхвърля границите на технологичната област. То трябва да бъде свързано с продуктите, но също и с процесите, услугите, движението, системите и организационните структури.
<P>
По-специално, социалните иновации са насочени към откриване на нови и ефективни решения за неотложните социални потребности. Освен това, младите хора са двигателят на иновациите. Затова трябва да изпълняваме политики, които насърчават достъпа на младите хора до пазара на труда. Създаването на подходящи механизми за подкрепа на малките и средни предприятия е също от съществено значение.
<P>
Успехът на политиката в областта на иновациите зависи от наличието на несложна, ефективна, небюрократична система на наука и висше образование. Необходимо условие за развитието на тези две области е подходящото финансиране.
<P>
Ето защо, като се вземе предвид целта да се отделят 3 % от брутния вътрешен продукт за научноизследователска и развойна дейност в технологичната област, призовавам Комисията да обмисли възможността за създаване на ефективна система за управление на тази цел навсякъде в ЕС, в светлината на това, което се случва с управлението на икономиката.
<SPEAKER ID="663" NAME="Catherine Trautmann" AFFILIATION="S&amp;D">
(FR) Г-н председател, г-жо член на Комисията, госпожи и господа, когато си поставяме целта за засилване на нашия капацитет за иновации и инвестиране или за конкурентни предимства пред Съединените американски щати или Китай, безспорно говорим за икономическо развитие, но по-конкретно имаме предвид и създаването на работни места. По тази причина самите ние трябва да определим средствата за укрепване на иновациите.
<P>
Бих искала да поздравя г-жа Merkies за предложението да се създаде услугата обслужване на едно гише, за стратегията за финансиране и за признаването на необходимостта от поемане на риск от страна на научните изследователи. В нейния доклад се указва правилната посока и се предлага благоприятна рамка за малките и средни предприятия (МСП), които са решаващи за успеха на Европейския съюз.
<P>
Иновациите означават привлекателност и конкурентоспособност на страните, и участието на регионалните и местните органи е от първостепенно значение за ангажиране на бюджетни кредити, намаляването на несъответствията и засилване на активната роля, която гражданите трябва да играят. Именно по тази причина мярката, предложена в доклада, ще допринесе ефективно за постигане на целите на стратегия "Европа 2020".
<SPEAKER ID="664" NAME="Edvard Kožušník" AFFILIATION="ECR">
(CS) Г-н председател, говорим за Европа и иновациите. Бих искал да кажа нещо относно това, за което моите колеги г-н Migalski и г-н Tošenovský се изказаха преди малко. Къде сме ние по принцип? САЩ са пред нас, Япония е пред нас, а Бразилия, Индия и Китай са по петите ни. Приемам инициативата "Съюз за иновации" като инициатива, която идва в нула часа без една минута. По всяка вероятност това е последната възможност, която ще имаме, за да се опомним какво става в областта на иновациите и да попречим на тези държави да ни настигнат. Всеки неуспех на Европа като континент в тази област ще доведе до фатални последици - за конкурентоспособността на Европа, за качеството на живот на нейните жители, а накрая също и за ценностите, които Европа представлява за света.
<P>
Ето защо аз съм доволен, че Европейският парламент успя да вземе конкретни законодателни мерки като засиленото сътрудничество при въвеждането на единен европейски патент. Също така считам областта на стандартизацията за много важна във връзка с въвеждането на иновациите в практиката, както и за прилагането им от страна на малките и редни предприятия.
<SPEAKER ID="665" NAME="Zbigniew Ziobro" AFFILIATION="ECR">
(PL) Г-н председател, в изказване, което направих миналия ноември тук в Страсбург, подчертах съществуването на значителни разлики между старите и новите държави-членки по отношение на финансовата подкрепа за сектора на научните изследвания и развойната дейност. В дългосрочен план това ще доведе до значителни диспропорции в развитието на отделните държави-членки на Европейския съюз и до явлението, което журналистите са кръстили с грозното име "изтичане на мозъци", за което в доклада погрешно се говори като за интелектуална мобилност. С оглед да се гарантира устойчиво развитие в Европа - и аз бих подчертал думата устойчиво - ЕС трябва да отделя повече целеви средства за разработване на проекти в областта на иновациите и научните изследвания в новите държави-членки на ЕС, включени под рубриката "устойчиво развитие".
<P>
Полезно е също така отделните правителства да бъдат насърчавани да увеличават размера на сумите, отпускани ежегодно за научни изследвания от бюджета, както и да се определи минимален дял от бюджета, който трябва да бъде използван за такъв вид проекти. Друг основен въпрос е финансирането на иновациите в сектора на МСП, на което следва да наблегнем повече.
<SPEAKER ID="666" NAME="Lambert van Nistelrooij" AFFILIATION="PPE">
(NL) Г-н председател, г-жо член на Комисията, основното предизвикателство се състои в това да вършим нещата по различен начин - много по-нефрагментирано, за да може дейностите, извършвани от държавите-членки и Европейския съюз, да не бъдат толкова еднакви - както и да инвестираме по-целенасочено. Допускам, че гражданите и предприятията ни наблюдават. Докладът и Вашето предложение за Съюз на иновации пораждат очаквания. Наистина следва да очакваме много от него, но аз все пак искам да подчертая няколко момента относно инструментите, включително тези на Европейския съюз, по-специално.
<P>
Преди всичко, ние трябва да гарантираме, че финансирането ще бъде улеснено, и е необходимо да има повече субсидии и стимули за рисковия капитал. На второ място, вече имаме средства, но те се използват ограничено и се управляват разделено - регионални фондове, селскостопански фондове и т.н. Трябва да преминем към многофондов подход. Ще се съгласите ли с това в регламентите, които предстои да бъдат приети? В обхвата на какви предложения ще бъде включено това?
<P>
Следващата ми забележка е, че ние току-що разбрахме, че инвестициите в областта на научноизследователската и развойната дейност до голяма степен приключва в "старите" дванадесет държави-членки, така че е необходимо допълнително разпределяне. Балансът трябва да се възстанови. Как можете да подкрепите предприятията и гражданите в "новите" държави-членки в това отношение?
<P>
Накрая искам да кажа, че това е процес, който ние бихме искали да Ви помогнем да преразгледате. Как ще проведете диалога? Във Вашето съобщение се посочва, че в края на 2011 г. ще проведете конвент и ще предприемете някакво действие. Вече имах възможност да разговарям няколко пъти с Вас, включително под формата на диалог, при новината за срещи на високо равнище в Парламента по въпросите на иновациите. Как ще организирате тази дейност от сега нататък? Искаме да видим повече от Вас. Всъщност много разчитам на това. Понастоящем Вие координирате тези въпроси в Комисията, а това не се случваше преди. С г-жа Merkies внимателно ще Ви наблюдаваме.
<SPEAKER ID="667" NAME="Silvia-Adriana Ţicău" AFFILIATION="S&amp;D">
(RO) Г-н председател, поздравявам г-жа Merkies за отлично изготвения доклад. За да се гарантира, че инициативата "Съюз за иновации" ще допринесе за устойчивото развитие, образователната система ще трябва да се модернизира, правилата за достъп до наличното финансиране трябва да бъдат опростени и обединени, необходимо е да се направят прогнози за уменията, които се изискват, партньорствата между университетите и предприятията трябва да бъдат насърчавани, заедно със стандартизацията, и е необходимо интелектуалната собственост да бъде защитена. Въпреки това, достъпът до високоскоростни широколентови мрежи е абсолютно важна предпоставка за инициативата "Съюз за иновации", като се има предвид, че той подобрява нивото на участие на гражданите.
<P>
Призоваваме за повече средства за иновации, но считам, че за да спазим последователността, както сме правили и в други случаи, трябва да се пазим чрез този доклад да не засегнем бъдещето на политиката на сближаване, на общата селскостопанска политика и многогодишната финансова рамка. Надявам се, че утре това изменение ще получи подкрепата на мнозинството от членовете на Парламента.
<P>
Накрая, призоваваме Комисията да транспонира политиката на Съюза в областта на иновациите в план за действие с конкретни и измерими реалистични цели.
<SPEAKER ID="668" NAME="Francesco De Angelis" AFFILIATION="S&amp;D">
(IT) Г-н председател, госпожи и господа, искам да поздравя г-жа Merkies за отличната й работа.Считам, че трябва да инвестираме повече в иновации, научноизследователска работа и знания, и трябва да го вършим по-смело. Иновациите не трябва да се поглъщат от научните изследвания. Иновациите и научните изследвания не са едно и също нещо и аз приветствам факта, че тази стратегическа разлика се посочва в доклада.
<P>
В доклада се поставят някои важни цели - по линия на социалните иновации, той е насочен към обикновените хора и работниците, въвежда мерки за улесняване на достъпа до кредити и финансиране на малките и средни предприятия, и преди всичко, чрез него се установяват все по-тесни и преки отношения, свързващи предприятията, научноизследователските центрове и нашите университети.
<P>
Улесняването и опростяването на живота за малките и средни предприятия чрез обслужването на "едно гише" и чрез насочване на вниманието към таланта, творчеството и иновативните идеи са решаващи условия за растежа и развитието. Европа трябва да приеме сериозно политиката за иновации, ако искаме да намерим изход от кризата и да изградим по-добро бъдеще за по-младите поколения.
<SPEAKER ID="669" NAME="Ioan Enciu" AFFILIATION="S&amp;D">
(RO) Г-н председател, в момента научноизследователската работа и иновациите са привилегия на най-развитите държави-членки, което е пагубно за Европейския съюз. Европейският съюз трябва да вземе под внимание този фактор и да се грижи за равновесието на потенциалния иновационен капацитет навсякъде в ЕС. Новите държави-членки трябва да получат подкрепа, за да развият своята изследователска инфраструктура чрез отпускане на допълнителни средства, както преди малко обеща г-жа Гейгън-Куин. Това е единственият начин, по който можем да бъдем сигурни, че ще предотвратим разширяването на празнината между изтока и запада на Европейския съюз по отношение на научноизследователската работа и иновациите, което ще ни даде възможност да постигнем нашата цел за създаване на правилно и добре действащ Съюз за иновации.
<P>
Прокарва се идеята за структурни или селскостопански фондове за финансиране на иновациите и научноизследователската дейност. Считам тази идея както за неосъществима, така и за несправедлива. Реалистична идея е да се създадат специфични инструменти, които ще бъдат определени само за научни изследвания и иновации.
<SPEAKER ID="670" NAME="António Fernando Correia De Campos" AFFILIATION="S&amp;D">
(PT) Г-н председател, г-жо член на Комисията, г-жо Merkies, тази стратегия е важна за всички европейски държави, особено за тези, чиито икономики не са достатъчно конкурентни. Тя е важна за създаване на малки и средни предприятия. Днес по-активно се откриват работни места. От решаващо значение е за университетите и лабораториите, чието оцеляване зависи отчасти от техните взаимоотношения с производствените сектори. Много важна е за финансовата система, която ще намери нов пазар в областта на иновациите, тъй като класическият производствен модел се изчерпва.
<P>
Иновациите са първи в европейския дневен ред и тъй като са стълб на стратегията "Европа 2020", те ще трябва да бъдат обслужвани от нови финансови инструменти, за да не станат жертва на бюджетните ограничения в настоящата обстановка.
<P>
Накрая бих искал да поздравя докладчика г-жа Merkies за важния й принос към една по-иновативна Европа, с икономика, което е повече основана на знанията.
<SPEAKER ID="671" NAME="Zigmantas Balčytis" AFFILIATION="S&amp;D">
(LT) Г-н председател, бих искал да се присъединя към многобройните поздравления, които колегата от моята група вече получи за разработване на отличния доклад. Европейският съюз се намира на труден кръстопът. От една страна, спешно се нуждаем от решаване на проблемите, причинени от кризата, докато от друга страна, сега се налага да приемем мерки, за да намерим адекватен отговор и да изпълним дългосрочните ангажименти, които сме поели, да противодействаме на предизвикателства като изменението на климата, енергийната сигурност, продоволствената сигурност, застаряващото ни общество и т.н.
<P>
Днес политиката на иновации оказва огромно въздействие върху всички области на живота в глобален мащаб, а в бъдеще ще се превърне в стълб на икономическото, културното и социално развитие в Европейския съюз. Досега тази политика е била фрагментирана и насочена повече към академичните и научни изследвания, отколкото към преобразуване на иновативните идеи в реални или приспособени продукти и услуги, които ще стимулират растежа и създаването на работни места.
<P>
Подкрепям всеобхватния подход към политиката на иновации и считам, че ние заедно трябва да създадем стратегическа и интегрирана политика в областта на иновациите на Европейския съюз, която е насочена към практическо приспособяване.
<SPEAKER ID="672" NAME="Miroslav Mikolášik" AFFILIATION="PPE">
(SK) Г-н председател, иновациите са една от основните движещи сили на европейската конкурентоспособност, без която би било невъзможно да постигнем стратегическите цели, които сме си поставили. Например, съществува спешна необходимост от иновации в областите обществено здраве и защита на околната среда.
<P>
Затова Съюзът и държавите-членки трябва да предоставят финансови или данъчни стимули на предприятия и отделни лица, за да се концентрират върху технически изследвания и развойна дейност в области, които са по-малко печеливши, но са крайно полезни за обществото. По мое мнение, ние все още отделяме малки суми за научни изследвания от бюджета и затова искам още да подчертая необходимостта от инструменти за финансиране в областта на бъдещите бюджети на ЕС.
<P>
Областта на европейските научни изследвания също трябва да бъде подкрепена чрез въвеждане на единен европейски патент, който, освен че ще защитава интелектуалната собственост на новаторите, ще има и потенциала да скъсява прекалено дългите и скъпо струващи бюрократични процеси, и ще избягва повторни приложения на един субект във всички държави-членки.
<SPEAKER ID="674" NAME="Claudiu Ciprian Tănăsescu" AFFILIATION="S&amp;D">
(RO) Г-жо председател, с постигането на целта на стратегия "Европа 2020" за увеличаване на инвестициите в областта на научноизследователската и развойна дейност до 3 % от БВП, ще могат да се създадат 3,7 милиона работни места и годишният БВП да се повиши с до 795 милиарда евро до 2025 г.
<P>
За постигане на тази цел обаче ние ще се нуждаем от 1 милион допълнителни изследователи едновременно, когато много от тях в момента са привличани от държави извън Европа, в които съществуват механизми за премахване на пречките, непозволяващи на идеите да достигнат до пазара. Фрагментирането на научноизследователските системи и пазарите, непълноценното използване на обществените поръчки, несигурността във финансирането и бавният процес на стандартизация са проблемите, пред които държавите-членки на Европейския съюз все още са изправени. Въпреки това, се надяваме, че тези проблеми ще бъдат приети сериозно, ако искаме програмата "Съюз за иновации" да бъде един от успехите на стратегия "Европа 2020". Това е единственият начин, по който ще можем да постигнем устойчиво развитие в Европа и да устоим на постоянно нарастващия натиск на глобализацията.
<SPEAKER ID="675" NAME="Elena Băsescu" AFFILIATION="PPE">
(RO) Г-жо председател, инициативата "Съюз за иновации" насърчава стратегическа европейска политика, ориентирана към бизнеса. Необходимо е да се обърне специално внимание на целите, заложени в стратегия "Европа 2020". Иновациите трябва да бъдат направлявани от обществения интерес, Подобряване на качеството на живота и насърчаване на социалното благоденствие. Това означава, че глобализацията и научните изследвания са основните фактори във външната конкурентоспособност и икономическия растеж. Допълнителните фактори включват активната ангажираност от страна на МСП и участието на гражданите на Европейския съюз.
<P>
Комисията трябва да се насочи към технологиите, които поддържат по-интелигентните устойчиви системи. Всички стратегии, свързани с приспособяването на ЕС към условията след кризата, трябва да бъдат насочени към създаване на устойчиви работни места. В това отношение, държавите-членки трябва да насърчават стабилни икономически модели, основани на творческото съзидание.
<SPEAKER ID="676" NAME="Vasilica Viorica Dăncilă" AFFILIATION="S&amp;D">
(RO) Г-жо председател, в Европа без граници и в продължаващия процес на глобализация, иновациите могат и трябва да играят важна роля в укрепване на социалното сближаване чрез подобряване на качеството на предоставяните услуги, без да има значение от кой сектор са те.
<P>
Въпреки това, по-добрите услуги изискват също и подобряване на професионалното обучение. Ето защо считам, че е полезно да се въведат специфични програми за професионално обучение, които да са ориентирани към иновациите и да стимулират творческото съзидание - аспекти, които могат да бъдат насърчавани, преподавани и засилвани на различни етапи от процеса на обучение. Европейската комисия трябва да насърчава и подкрепя държавите-членки, за да включват, до голяма степен, като част от съставните елементи на националните образователни системи елементи като иновации и творчество, и да насърчават подобряването в областта на сътрудничеството между образователните системи и стопанската дейност, чрез разработване на нови учебни планове и докторски програми, включително на трансгранично равнище.
<SPEAKER ID="677" NAME="Pat the Cope Gallagher" AFFILIATION="ALDE">
(GA) Г-жо председател, благодаря Ви, че ми давате възможност да се изкажа по темата.
<P>
(EN) Г-жо председател, наш дълг е да изпратим посланието относно възможностите, съдържащи се в Седмата рамкова програма (РП7) за научни изследвания, технологично развитие и демонстрационни дейности, до образователните институции от трето равнище, изследователските организации и, разбира се, до дружествата от частния сектор. Винаги трябва да подчертаваме ползите, които могат да се натрупат в малките и средните предприятия в рамките на най-голямата публично финансирана научноизследователска програма в света.
<P>
Подкрепата за научните изследвания и иновациите са от решаващо значение за регионите, разположени в периферията на Съюза, за да могат да продължават да бъдат конкурентни в свят на все по-засилваща се глобализация. От гледна точка на Ирландия, РП7 помага за развиване на научните изследвания, които на свой ред създават работни места и доставят нови стоки и услуги на нашите граждани. Двеста и седемдесет милиона евро вече са изтеглени от ирландските организации в секторите на селското стопанство, храните, рибарството, здравеопазването, енергетиката, транспорта и ИКТ.
<P>
В заключение ще кажа, че това е жизнено важно, особено в днешните времена на икономически трудности, както в Ирландия, така и в целия Съюз.
<SPEAKER ID="679" NAME="Ilda Figueiredo" AFFILIATION="GUE/NGL">
(PT) Г-жо председател, във време на сериозна икономическа и социална криза като тази, която преживяват редица държави-членки на Европейския съюз, похвално е провеждането на разискване относно иновациите във всички области на познанията и на икономическата и социалната дейност, ръководени от критериите за обществен интерес, подобряване на качеството на живот, насърчаване на социалното защита и опазване на околната среда и на равновесието в природата.
<P>
Във връзка с това, от решаващо значение е да не се забравя безработицата, която вече е засегнала около една четвърт от младите хора, като много от тях са завършили висше образование. Не трябва да се забравя все по-голямата несигурност на работните места, особено за жените и младите хора, както и нарастващата бедност и социална изолация.
<P>
Затова е време да преминем от думи към дела и да изискаме необходимия бюджет и политики, с които се признава истинската стойност на хората, техния творчески заряд и способност за иновации, и се зачита достойнството на работещите.
<SPEAKER ID="680" NAME="Seán Kelly" AFFILIATION="PPE">
(EN) Г-жо председател, скорошно изследване, проведено от "Иновационен барометър" установи, че 85 % от лицата с високи постове и силно присъствие считат, че иновацията е пътят към бъдещото благоденствие на Европейския съюз. Едно нещо е да се въведе иновация, а друго е тя да бъде превърната в реалност. Това е предизвикателството, пред което сме изправени.
<P>
Имах привилегията да изготвя проекта на становището на комисията по култура и образование относно Съюза за иновации и наблегнах на редица въпроси. Един от тях беше необходимостта да се избягва дублирането на дейности. Това беше подкрепено от отговора, даден от члена на Комисията по време на нейното изслушване, когато посочи, че един определен щам на салмонелата се изследва от 40 различни институции - очевиден случай на липса на съвместно мислене и пилеене на пари. Също така се нуждаем от ползотворно сътрудничество между различните заинтересовани страни. Видях много добър пример на такова сътрудничество в университета в Сантяго де Компостела, при което научното изследване се проследява по целия път до момента на създаване на ново дружество. На трето място, трябва да разработим европейски патент.
<SPEAKER ID="681" NAME="Мойра Гейгън-Куин" LANGUAGE="EN">
Г-жо председател, бих искала да благодаря на всички колеги, които взеха участие в разискването. Считам, че всички сме съгласни, че трябва да подобрим условията за иновации.
<P>
Повечето от ораторите говориха за работните места. Точно в това се състои инициативата "Съюз за иновации". Тя означава да поемем чисто теоретично научно изследване, каквито толкова добре правим в Съюза, и да го преобразуваме, докато извърви пътя до пазара, така че да осигурим работните места тук, а не в чужбина.
<P>
Редица оратори повдигнаха въпроса за ролята на регионите. Тя наистина е важна и трябва да развием ефективни взаимни връзки или синергии между финансирането на научните изследвания и на иновациите, от една страна, и структурните фондове, от друга страна. Г-жа Merkies наистина подчертава този въпрос в доклада си. Всички региони в Европа трябва да развиват това, в което са най-силни. След две седмици заминавам за Дебрецен в Унгария, за да участвам в конференцията "Седмица на иновативните региони в Европа", на която представители на всички региони ще се съберат, за да обсъдят концепцията за "интелигентна специализация".
<P>
Някои от по-слабо развитите региони очевидно могат да спечелят от работата в мрежи и ноу-хау, които се насърчават от програмите за научни изследвания и иновации, като едновременно с това, разбира се, използват структурни фондове за изграждане на изследователската инфраструктура, която им е необходима.
<P>
Г-н van Nistelrooij повдигна въпроса за Конвента за иновации и аз бих искала да кажа, че работата по него е доста напреднала. Като част от подготовката поканихме г-н Reul, председател на комисията по промишленост, изследвания и енергетика по време на работата на Конвента, за да говори за представляването на комисията по време на работата на Конвента за иновации. Разбира се, поканихме също и представители на правителствата на държавите-членки, стопански ръководители, всякакъв вид заинтересовани страни, лица, отговарящи за съставянето на политики и т.н.
<P>
Считаме, че това е много важно, защото един от въпросите, който намирам, че е решаващ по отношение на иновациите, е този, че ние трябва да имаме "жив документ", с други думи, че ще имаме възможност редовно - в Парламента, на международно равнище на Конвента за иновации, а също и на равнище държавни и правителствени ръководители - да наблюдаваме напредъка и там, където е бавен, да настояваме за ускоряването му. Това е много важно, ако искаме тази инициатива да постигне успех, да създаде такива работни места, каквито искаме, и в крайна сметка да донесе резултата, който очакваме от нея.
<SPEAKER ID="682" NAME="Judith A. Merkies" LANGUAGE="EN">
Г-жо председател, бих искала да благодаря на колегите и граждани новатори за целия техен изключително ценен принос. Това е процес, включващ всички заинтересовани страни. В това отношение сме постигнали съгласие - искаме да насърчаваме икономическия растеж и да вървим към различен, устойчив социален модел. Искаме да стимулираме МСП и новосъздадените предприятия, искаме да осъвременим уменията си в процес на учене през целия живот, искаме социални иновации. Всъщност, искаме парите да се харчат за научноизследователска и развойна дейност, а не да се държат в джоба.
<P>
Съгласна съм, че научно изследване не е синоним на иновация. Иновацията е независима, въпреки че може да произтича от научно изследване. И двете са изключително важни, но иновацията се нуждае от допълнителен тласък. Да изясним въпроса относно финансиране от селскостопанските фондове или структурните фондове: идеята не се състои в насочване на средства от ОСП или структурните фондове към фондовете за иновации, а в съсредоточаване на вниманието върху хоризонталния аспект на иновациите. Нуждаем се от иновации в областта на селското стопанство, както и на регионалната политика. Навсякъде се нуждаем от тях.
<P>
И така, накъде от тук нататък? Нека да не свършим с този единствен доклад. Нека да поемем инициативата нататък, заедно с държавите-членки. Нека наистина се опитаме да променим светогледа си. Нека да изразходваме парите, но да изменим политиката. Нека да променим нашия икономически модел, да преминем към устойчив модел и да създадем работни места.
<P>
В доклада се казва, че иновацията не е само продукт, процес или услуга, а е също и движение. Нека започнем с движението - движение за иновации.
<SPEAKER ID="683" NAME="Председател">
Разискването приключи.
<P>
Писмени изявления (член 149)
<SPEAKER ID="686" NAME="Edit Herczog" LANGUAGE="HU">
Иновация означава успешното прилагане на идеи на практика. Ние не трябва да позволяваме Съюза за иновации да остане само като идея, като политическа цел. В комисията по бюджети работим за твърдото изпълнение на водещата инициатива на стратегията на Европейския съюз "Европа 2020" Съюз за иновации чрез самостоятелна финансова рамка. Съюзът за иновации може да играе роля в преобразуване на поразената от кризата икономика на Европа, което ще се ръководи от създаването на работни места. Ако 3 % от БВП на ЕС могат наистина да бъдат отделяни за научноизследователска и развойна дейност до 2020 г., ще бъдат създадени 3,7 милиона нови работни места, които до 2025 г. ще увеличат годишния БВП с около 800 милиона евро.
<P>
Трябва да разглеждаме научните изследвания и иновациите като факт от ключово значение и, едновременно с това, като единствен ефективен инструмент за възстановяване на икономиката на Европейския съюз. Ето защо трябва единодушно да подкрепим държавите-членки, които посвещават 1 % от брутния си вътрешен продукт на научните изследвания и технологичното развитие. Готовността за поемане на рискове е предпоставка за постигане на успешни иновации, но това не означава рисковани инвестиции за държавите-членки. Възвращаемостта е гарантирана.
<P>
За да поддържаме европейската конкурентоспособност е необходимо да променим подхода, чиито основни двигатели са укрепването на потенциала за иновации и насърчаването на повече граждани в Европа да станат предприемачи. Ето защо преразгледахме Акта за малките предприятия, като го направихме съвместим с Акта за единния пазар, в който се разкрива ефективно взаимодействие или синергия и със Съюза за иновации. Нашите мерки трябва да бъдат хармонизирани, защото това е начинът за многократно увеличаване на ефективността.
<SPEAKER ID="684" NAME="Jarosław Kalinowski" LANGUAGE="PL">
Иновации, конкурентоспособност, устойчиво развитие, креативност, ефективност - всичко това са хубави думи, които се вместват много добре в настоящите политически и икономически тенденции, и в тенденциите на пазара на труда, но има ли конкретни мерки и реални проекти, които да стоят зад тези думи? Този, който ги чуе, със сигурност ще реагира положително на тяхното използване, а те ще помогнат за насърчаване на идеалите, които представят, и за спечелване на подкрепа за тях. Нека не забравяме обаче, че тези лозунги трябва да бъдат подкрепени с практически мерки, че трябва да бъдат взети съответните законодателни решения и законите да бъдат изпълнявани, което ще допринесе за постигане на споменатите цели, а именно, целите на стратегия "Европа 2020". Европа и европейците държат огромен потенциал. Нашата задача е да създадем подходящите условия за използване в пълна степен на този потенциал.
<SPEAKER ID="685" NAME="Joanna Senyszyn" LANGUAGE="PL">
Като член на комисията по култура и образование, подкрепям инициативата "Съюз за иновации". Бих посочила ролята на образованието, професионалното обучение и социалните изследвания (в борбата срещу бедността и социалното изключване) в рамките на тази инициатива. Важно е да бъдат опростени административните процедури при подаването на заявления за кандидатстване за програмите на ЕС в областта на научните изследвания и иновациите, така че повече предприятия и научни институти да вземат участие в тях. Опростените процедури също така ще гарантират по-ефективно използване на публичните средства и намаляване на административната тежест.
<P>
Политиката в областта на иновациите трябва да върви ръка за ръка с политиката в областта на професионалното обучение и пазара на труда. Новите продукти и услуги са предназначени да помагат за повишаване на равнищата на трудовата заетост и да насърчават предвиждането на бъдещи тенденции и квалификации, необходими на пазара на труда. С оглед на факта, че около 30 % от европейските изследователи са жени, а само 13 % са директори на европейски изследователски институции, бих подчертала необходимостта в инициативата "Съвет за иновации" да бъдат взети под внимание бъдещите насоки относно по-балансираното представяне на жените и мъжете в научните дисциплини. Бих призовала също така тези насоки да бъдат ефективно изпълнявани от държавите-членки.
