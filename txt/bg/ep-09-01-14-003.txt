<CHAPTER ID="003">
Представяне на програмата на чешкото председателство (разискване)
<SPEAKER ID="007" NAME="Председател">
Следващата точка е изявление на Съвета относно представянето на програмата на чешкото председателство.
<P>
Бих искал да приветствам с добре дошъл в Европейския парламент председателя на Съвета и министър-председател на Чешката република Mirek Topolánek. Добре дошли, гн Topolánek.
<P>
(Ръкопляскания)
<P>
Бих искал също да приветствам с добре дошъл председателя на Европейската комисия José Manuel Durão Barroso.
<P>
Госпожи и господа, всички знаем, че да поемеш председателството, е сериозно предизвикателство и аз знам, че за министър-председателя гн Topolánek е не само интелектуално, но и емоционално ангажиращо, предвид неговия политически опит през годините на комунизма, да представи доклада си за Европейския съюз като негов представител.
<P>
Това е второто председателство (първото беше на Словения), поето от държава, която се присъедини към Европейския съюз на 1 май 2004 г. Сигурен съм, че мога да кажа от името на всички вас, госпожи и господа, че чешкото председателство се ползва с пълната ни подкрепа и че възнамеряваме да направим всичко по силите си да осигурим едно успешно за Европейския съюз председателство в този труден период.
<P>
Предвид това, гн Действащ председател на Съвета и гн Министър-председател, бих искал да Ви поканя да направите Вашето обръщение към залата. Още веднъж, добре дошли в Европейския парламент.
<P>
(Ръкопляскания)
<SPEAKER ID="008" NAME="Mirek Topolánek" LANGUAGE="CS">
Гн Председател на Европейския парламент, гн Председател на Европейската комисия, госпожи и господа, днес за първи път се изправям пред вас в качеството си на председател на Европейския съвет. Чешката република пое лидерството на ЕС след Франция, което аз смятам за повече от символично. Франция изигра важна роля в раждането на съвременната чешка държава. Френският двор е мястото, където е израснал найвеликият ни крал, императорът на Свещената римска империя Карл IV. Следвайки модела на Сорбоната в Париж, той основава университета в Прага, една от изтъкнатите институции на европейското знание. Ето защо ние сме свързани с Франция както посредством реализирането на нашите национални стремежи, така и в популяризирането на универсалните европейски ценности.
<P>
Също както не е било лесно да се основе университет в Бохемия, който да се сравнява със Сорбоната, така и за нас не е лесно да поемем председателството на ЕС от Франция. Виждам само един начин да изпълним с чест тази задача. Неслучайно избрах средновековен монарх като пример за връзката ни с Франция и европейските ценности. В политиката си Карл IV не е могъл да се придържа към една тясно чешка позиция, а напротив, той е трябвало да обединява и представлява една цяла многообразна империя.
<P>
В известен смисъл Европейският съюз следва традицията на този средновековен универсализъм - ако не с друго, то поне с факта, че поставя един общ морален кодекс и обща законодателна основа над интересите на местната власт. Говори се и за един втори Европейски съюз, бюрократичен, технократски и бездушен, но аз вярвам в първата Европа - Европа на свободата, справедливостта, идеите и правилата.
<P>
В тази вселена от ценности, в която законът стои над индивида, размерът на една държава няма значение. Това, което е от значение, е способността да служиш на една обща идея. Ролята на държавата, която председателства ЕС, не е нито да преследва интересите си, нито да взима решения. Ролята й е да направлява и вдъхновява разисквания. Днес аз не стоя пред вас като министър-председател на Чешката република, а като председател на Европейския съвет. Възгледите, които ще представлявам тук през следващите шест месеца, няма да бъдат моите лични възгледи или тези на чешкото правителство. Те ще бъдат резултат от консенсус между 27 държави, въплътен в заключенията на Европейския съвет.
<P>
Не мога да си представя да застана пред вас по друг начин. Разбира се вие, като пряко избрани членове на Европейския парламент, имате правото да ме питате за всичко и ако проявите интерес, винаги с радост ще изложа мнението си или ще обясня чешката позиция; аз обаче не смятам това за жизненоважно. Европейският съвет е арена на националните интереси и той бе замислен като такъв в рамките на необходимата сложна система на проверки и преценки на европейската демокрация. Основната мисия на Съвета обаче е да търси допирна точка, приемлив за всички компромис. Аз винаги ревностно, решително и коректно ще се придържам към това.
<P>
В Европейския съюз казват, че чехите винаги са недоволни от нещо. Че сме мърморковци, от които останалите трябва да се страхуват, че сме народ от хусити и заклети шовинисти. Принципно не мога да се съглася с подобен род критики. Както първия ни президент, T.G. Masaryk, съм убеден, че "чешкият въпрос" всъщност е европейски въпрос и че той винаги се е развивал в общоевропейски контекст, в съзвучие с общите европейски ценности и успоредно с развитието на останалите държави.
<P>
Както Masaryk е написал преди сто години във второто издание на своя "Чешки въпрос": "Възраждането на нашата национална литература и език съвпадна по време с възраждането и новите процеси във всички европейски нации. Това означава, че нашето възраждане не бе толкова изолирано и резултат на чудо, както се твърди обикновено, а бе част от общоевропейската тенденция".
<P>
Смятам, че тези думи са актуални и днес, когато Европейският съюз като цяло и отделните държави търсят ново лице за Европа. Лице, което да отразява традиционните европейски ценности и което да гледа смело напред към третото хилядолетие. Лице, което да отговаря на мотото на Съюза "In varietate concordiа", израз на единство и в същото време на многообразие. Както и през 19и век, чехите влизат в този дебат като млада и малка държава-членка. Както и тогава обаче, ние се смятаме за отдавнашна част от голямото семейство на гордите европейски нации.
<P>
През следващите шест месеца ще имаме възможността да демонстрираме в пълна степен отношението си към европейската интеграция. Чешкото председателство идва в година, която е важна по редица причини. През тази година се чества петата годишнина от историческото найголямо разширяване на Европейския съюз през 2004 г., което бе символичната и фактическа кулминация на успешния процес на обединяване на разделения порано континент; тази година Европа отбелязва и 20 години от падането на "желязната завеса”, което позволи на държавите от бившия Съветски блок да се върнат към свободата и демокрацията.
<P>
През 2009 г. ще бъде отбелязана и 30ата годишнина от първите преки избори за Европейски парламент, представен във ваше лице. В триъгълника на институциите на Европейския съюз Парламентът е този, който смятаме за източник на пряка политическа легитимност. Европейският парламент е единствената пряко избрана институция на Европейския съюз и след нееднократните призиви за намаляване на така наречения "дефицит на демокрация" неговата власт нарасна през десетилетията.
<P>
И накрая, тази година се отбелязват 60 години от основаването на НАТО, който е найважният трансатлантически отбранителен съюз. НАТО е проявлението на равнище сигурност на евро-атлантическите връзки, които потвърждават актуалността на ценностите на нашата европейска цивилизация от двете страни на океана.
<P>
2009 г. ще бъде година не само на значими годишнини, но и на сериозни и трудни предизвикателства. Трябва да продължим да търсим решения на институционалните проблеми. Международната роля на Европейския съюз ще бъде поставена на изпитание както от все още нерешения конфликт в Грузия, така и от новото ескалиране на напрежението в Близкия изток. Накрая, въпросът за енергийната сигурност отново спешно изисква нашето внимание. Освен вече планираните ни задачи, ние, както и френското председателство, ще трябва да се справяме с нови събития. Никога не можем да изключим възможни изненади.
<P>
Държавата, която председателства Европейския съюз, не може да влияе на неговия дългосрочен дневен ред или на появата на нови проблеми. Това, на което може и трябва да повлияе, е изборът на приоритетите на председателството; и както е прието, възнамерявам да изложа тези приоритети тук.
<P>
Първата ни грижа бе да гарантираме, че тези приоритети не само представят чешката гледна точка, но и отразяват последователността на процесите в ЕС, както и позициите и идеите на отделните държави-членки и политическите тенденции. Това бе мащабна и консенсусна, а не конфронтационна и едностранна задача. Въпреки че, разбира се, е невъзможно всички да бъдат напълно удовлетворени от тези приоритети, смятам, че всеки един от вас може да намери в нашата програма нещо, с което да се идентифицира.
<P>
В същото време по никакъв начин не крия факта, че председателството предоставя на Чешката република, както и на всяка друга държава-членка, възможност да привлече вниманието към области, в които нашето специфично ноу-хау ни позволява да допринесем с нещо за Европа. Кои са тези области?
<P>
Като страна, зависеща от вноса на нефт и газ, и държава от бившия Източен блок напълно осъзнаваме важността на енергийната сигурност като предпоставка не само за икономическо благоденствие, но и за свободна и независима външна политика.
<P>
Като нова държава-членка с тоталитарен опит нашето членство в Общността е от голямо значение за нас и считаме за наш морален дълг да засилим сътрудничеството с тези, които останаха извън нея. Както Франция използва своето ноу-хау по отношение на Средиземноморието, така и ние искаме да убедим Европейския съюз във важността на Източното партньорство.
<P>
Третата област, в която можем да допринесем и която бих искал да спомена тук, е нашият опит с кризата в банковия сектор, която преживяхме в края на 90те години. Можем да дадем своя принос към настоящото разискване с препоръки и експерти. Благодарение на стабилизираните си финансови институции днес ние сме една от малкото държави, на които не се наложи да вливат пари на данъкоплатците за спасяване на засегнатите от финансовата криза банки.
<P>
Приоритетите на нашето председателство отразяват чешкото ноу-хау, спазват последователността на развитието на ЕС и са добре съобразени със съществуващите проблеми.
<P>
Както вероятно знаете, мотото на нашето председателство е "Европа без бариери". Бих искал да добавя към него подзаглавието "Европа на правилата". Тази идея добива ново значение в днешната трудна политическа и икономическа ситуация. Смятаме, че само една Европа, която се възползва максимално от своя икономически, човешки и културен потенциал, може да се задържи, икономически и политически, в условията на световна конкуренция. Това е двойно по-вярно по време на криза.
<P>
Пълното развитие на потенциала на Европа се възпрепятства от редица вътрешни бариери, които трябва да се опитаме да премахнем. Мисля си например за последните останали пречки пред пълното упражняване на четирите основни свободи на Европейския съюз от всички държави-членки - ненужната административна тежест за предприемачите или липсата на връзки между енергийните мрежи, което е пречка пред подобряването на енергийната сигурност и развитието на вътрешния енергиен пазар.
<P>
От друга страна, една Европа без бариери не може да бъде Европа без правила и граници. Премахването на вътрешните бариери трябва да върви ръка за ръка със защитата от незаконни дейности, които заплашват безопасността и интересите на европейците, особено в областта на интелектуалната собственост и нелегалната имиграция. Единствено ясно начертани граници ще ни позволят да играем поактивна роля в събарянето на външните бариери, например в международната търговия, за да можем да се възползваме подобре от потенциала и сравнителните преимущества на европейските държави.
<P>
През шестте месеца на своето председателство Чешката република ще се стреми към постигането на тези всеобхватни цели чрез изпълнението на три основни програмни области, "трите "Е” на чешкото председателство": 1. Европейска икономика, 2. Енергетика, 3. Европейския съюз в световен план. С леко преувеличение може да се каже, че тези три "Е" в началото на годината се превърнаха в две "Г": Газ и Газа. Във физиката "Е" означава енергия, а "G" e знакът за гравитационно ускорение. Двете "Г" са сериозно усилие за всеки, който се нуждае от раздвижване.
<P>
Бих могъл да говоря с часове за отделните приоритети и задачи; но досегашните резултати на чешкото председателство са много поважни от всякакви думи. Днес е 14 януари, което означава, че сме начело на председателството от две седмици. През този период успяхме да намерим политическо решение на сложния проблем с руския газ и да договорим споразумение между двете страни в спора. Посетихме и района на Близкоизточния конфликт начело на европейска делегация. Делегацията приключи труден кръг от преговори с всички заинтересовани страни и постигна първите си успехи с откриването на хуманитарен коридор до Газа.
<P>
Всичко това се случи в момент, в който бяхме изправени пред трудна ситуация у дома заради реорганизация на правителството и бяхме подложени на атаки от страна на опозицията, която безотговорно саботира чешкото председателство на Европейския съюз и взе външнополитическите ангажименти на страната за заложник в един вътрешнополитически спор. Смятам, че въпреки това постигнатите от нас резултати са повече от адекватен отговор на гласовете на съмнение, които твърдяха, че Чешката република, по обективни и субективни причини, не е подготвена за задачата да оглави ЕС.
<P>
Сега да разгледаме поподробно отделните области:
<P>
Първото "E": Европейската икономика
<P>
Чешкото председателство ще настоява главно за пълно прилагане на заключенията на декларацията от срещата на върха на Г20 през ноември 2008 г. и заключенията на Европейския съвет от декември 2008 г. Съгласно тези заключения ключовата предпоставка за успех е да се предотврати прекомерното регламентиране и да се избегне протекционизма - или, с други думи, да се придържаме към първичното законодателство на ЕС и установените правила. ЕС не трябва да се изолира от света; напротив, той трябва да се стреми да бъде възможно найотворен в световната търговия и да извлече максимална полза от това.
<P>
Тук е уместно да спомена думите на моя приятел Joseph Daul от Групата на Европейската народна партия (Християндемократи) и Европейските демократи: "Сегашната икономическа криза не е поражение на капитализма, а поскоро плод на политически грешки и липса на правила за надзор на финансовите пазари".
<P>
Приоритетни задачи ще бъдат прегледът на Директивата за капиталовата адекватност на инвестиционните посредници и кредитните институции, приключване на преговорите по Директивата, регулираща застраховането, Регламентът относно дейността на рейтинговите агенции и Директивата за институциите за електронни пари. Председателството ще настоява и за преглед на регламента за плащанията в евро и, не на последно място, за бързо и щателно прилагане на пътната карта на Съвета по икономически и финансови въпроси, която бе приета в отговор на кризата на финансовите пазари. В същото време от жизнено значение е щателно да анализираме възможностите, които предлага действащото законодателство, и да се възползваме максимално от тях.
<P>
Само един икономически силен и влиятелен Европейски съюз може да успее да намери решение на значимите проблеми на световната политика, сигурността, търговията и защитата на околната среда. Затова председателството трябва да се посвети на изпълнението на Европейския план за възстановяване на икономиката, като акцентира върху включването му в рамката на Лисабонската стратегия: след краткосрочните инструменти за укрепване на икономиката трябва да бъдат пуснати в действие инструментите за средносрочни и дългосрочни структурни реформи.
<P>
Пример за тези важни структурни реформи е общата селскостопанска политика. Ключът е определянето на еднакви условия за всички държави-членки на ЕС при извършването на преки плащания - както по отношение на платените суми, така и по отношение на системата за плащане (премахване на историческите несъответствия, отчитане на различията в селското стопанство между отделните държави-членки). Чешката република иска да включи този аспект в разискването за бъдещето на общата селскостопанска политика след 2013 г.
<P>
В дългосрочен план найдобрата защита срещу унищожителния ефект от евентуални бъдещи кризи е да повишим конкурентоспособността на ЕС. Както казах порано, става въпрос за пълно отстояване и упражняване на четирите основни свободи, на които се основава ЕС. Към тях бих добавил още една, "пета свобода" - свободното движение на знание, което е един вид връщане към средновековния универсализъм, който споменах.
<P>
Важен фактор за повишаване на конкурентоспособността е подобряването на качеството на регулиране, включително намаляване на регулационната тежест с цел улесняване на бизнеса, особено за малките и средните предприятия. Чешката република е категорична по този въпрос.
<P>
В областта на външната търговия председателството поставя акцент върху подновяването на разискванията в СТО. Тук отдаваме голямо значение на успешното приключване на Програмата за развитие от Доха (ПРД). ПРД е инициатива за постигане на прозрачна либерализация на търговията на многостранно равнище, което ще донесе дългосрочни ползи. Ако разговорите по ПРД се прекратят, председателството ще се опита да даде ход на обсъждания на многостранните търговски инструменти и ще подкрепи ускоряването на разискванията в рамките на други програми на СТО.
<P>
Не трябва да забравяме инвестициите в образование, научна и развойна дейност и иновации, наред с необходимостта от подобряване на регулаторната среда и намаляване на административната тежест. Тук ще цитирам председателя на Групата на социалистите в Европейския парламент Martin Schulz: "Европа не може да се конкурира успешно с останалите световни региони по ниски заплати и социални стандарти, а по технологични иновации, повисоко качество на работа и компетентност и знания на своето население". Аз напълно подкрепям това мнение.
<P>
Второто "Е": Енергетиката
<P>
Вторият приоритет, както и първият, се вписва в контекста на настоящите процеси. Бих казал дори още поналожително и спешно. Световната криза може да отслаби Европа в краткосрочен план; но енергийният недостиг, който ни заплашва, би подкопал незабавно и в дългосрочен план не само европейската икономика, но и нашата свобода и сигурност. Чешкото председателство със сигурност ще продължи усилията си да осигури на Европа сигурна, конкурентна и устойчива енергия.
<P>
В областта на енергийната сигурност бихме искали да се съсредоточим върху три аспекта: първо, приключване на Втория стратегически енергиен преглед, в това число и анализ на средносрочното търсене и доставки на енергия в ЕС, и въз основа на това идентифициране на подходящи инфраструктурни проекти. Второ, завършване на Директивата за поддържане на минимални запаси от суров нефт и нефтопродукти, където подкрепяме увеличаване на задължителните минимални запаси от 90 на 120 дни. Трето, реформиране на трансевропейските енергийни мрежи (TENsE); законодателният пакет за енергийната сигурност, одобрен от Комисията през ноември 2008 г., включва и Зелената книга за европейските енергийни мрежи. Не помалко важно е и укрепването на инфраструктурата на територията на държавите-членки, в това число на съществуващите трансгранични връзки, както и изграждането на нови енергийни мрежови връзки. Надяваме се да получим подкрепата на Европейския парламент за всички съответни законодателни актове.
<P>
Естествено, ние се интересуваме и от диверсифицирането на пътищата за доставка и пренос. Очевидно изграждането на газопровода "Набуко” например е въпрос с найвисока степен на приоритетност, а подкрепата за изграждането на нови газопроводи е също толкова важна. Освен това трябва да положим усилия за диверсифициране на енергийния микс, в това число реабилитиране на ядрената енергетика и инвестиране в нови технологии.
<P>
Като пример за нашата способност да постигнем реална енергийна сигурност бихме посочили споразумението, което постигнахме за създаване на механизъм за мониторинг на преноса на руски газ. Целта бе да възстановим основното доверие между Руската федерация и Украйна и да постигнем елементарна прозрачност по въпроса. Успяхме да убедим Русия и Украйна да подпишат единен документ, за да може доставките към ЕС да бъдат възстановени.
<P>
Сега ЕС трябва да вземе решения и мерки, за да гарантира, че в бъдеще тази криза няма да се повтори със същите последици за държавите-членки. Трябва да се повиши прозрачността в газовия бизнес, а пътищата за доставка и доставчиците да бъдат диверсифицирани. Енергийният микс на държавите от ЕС трябва да бъде диверсифициран. Трябва да помислим сериозно за разработване на побезопасна ядрена енергетика. Изграждането на инфраструктура в ЕС трябва да бъде осъществено с бързи темпове, за да се осигурят ефективни връзки между държавите-членки като предпоставка за създаването на ефективен газов пазар.
<P>
В областта на вътрешния пазар и инфраструктурата трябва да положим усилия да постигнем ефективна координация между операторите на преносни системи, да завършим изграждането на единен вътрешен пазар на електроенергия и газ и да гарантираме, че пропуските в преносната и транспортна система са премахнати.
<P>
По въпроса за законодателните приоритети в тази област искаме да завършим третия пакет за вътрешния енергиен пазар, което означава да приключим прегледа на две директиви и два регламента за електроенергията и газа, чиято цел е да завършат либерализирането на пазара на електроенергия и газ. Целта ни е също да приведем регламентите в пълно действие и да създадем агенция за сътрудничество между енергийните оператори.
<P>
Друга област е подобряването на енергийната ефективност, с което шведското председателство иска да се заеме поподробно; това означава, че тройката от председателстващи държави Франция - Чешката република - Швеция ще е разгледала енергийния проблем последователно и от всички страни.
<P>
Макар и озаглавен "Енергетика", този приоритет е неразривно свързан с политиката за опазване на климата. В тази област председателството ще се опита да постигне приемливо в световен мащаб споразумение за определяне на ангажиментите за намаляване на вредните емисии след 2012 г. Това поконкретно означава привличането на САЩ, Индия и Китай, което ще подготви почвата за постигане на широк международен консенсус в Копенхаген в края на 2009 г. Такъв консенсус следва също да отрази настоящите тенденции в световната икономика. В контекста на сегашната икономическа рецесия и кризата на доставките ще бъде изключително важно да хармонизираме изискванията за околната среда, конкурентоспособността и сигурността.
<P>
Началото на годината ни напомни, че в рамките на приоритета "ЕС в световен план" трябва да имаме готовност и за евентуални непредвидени спешни задачи. Новото ескалиране на напрежението между Израел и "Хамас” налага не само активен подход от страна на самия ЕС, но и координация със значимите световни и регионални фактори. Отново се потвърди, че мир не може да бъде постигнат, докато Палестина не започне да функционира като пълноправна държава, която е в състояние да гарантира реда и законността на територията си, както и безопасността на съседите си.
<P>
Поради това, в допълнение към сегашната дипломатическа дейност, Европейският съюз трябва да продължи усилията си за изграждане на палестинска инфраструктура чрез подготовка на силите за сигурност и засилване на правомощията на палестинската администрация. В процеса на решаване на конфликта чешкото председателство иска да се възползва от добрите си отношения както с Палестина, така и с Израел; очевидно е обаче, че без взаимно доверие не е възможен дълготраен мир в Близкия изток.
<P>
Порано споменах Източното партньорство. Грузинската криза показа колко е важно ЕС да има стратегия за този регион. Задълбочаването на източното измерение на Европейската политика за добросъседство чрез засилване на сътрудничеството с държавите от региона (преди всичко Украйна), както и с държавите от Южнокавказкия и Каспийския регион, е от голямо значение не само от морална, но и от практична гледна точка. Това сътрудничество ще ни позволи да диверсифицираме външната си търговия и доставките на енергийни суровини.
<P>
Що се отнася до трансатлантическите отношения, очевидно е, че ако не бъдат засилени и развити, ЕС няма да може да изпълнява ефективно ролята си на силен фактор от световно значение, така както Съединените щати в момента не са в състояние да играят независимо тази роля. Можем да постигнем успех в дългосрочен план само ако работим заедно. Затова чешкото председателство ще акцентира върху засилен диалог с представителите на новата администрация на САЩ в ключовите области на икономиката, климата и енергетиката и сътрудничеството с трети държави (Пакистан, Афганистан, Русия, Близкия изток).
<P>
От основно значение за авторитета на ЕС в световен план е позицията на държавите-членки при договарянето на ново споразумение за партньорство с Русия. Събитията през последните години и особено през последните месеци, повдигат редица въпроси и подчертават необходимостта от единен подход на ЕС като цяло. Предпоставки за това са доброто разбиране на Русия и извършването на общ анализ, поради което подкрепяме идеята за сътрудничество между експерти по въпросите на Русия от целия Европейски съюз.
<P>
По време на чешкото председателство ще продължат и преговорите по разширяването със страните от Западните Балкани и Турция. Западните Балкани не трябва да бъдат забравяни заради икономическите ни проблеми и настоящите международни кризи. Що се отнася до Хърватия, председателството ще направи всичко по силите си да осигури възможно найскорошно присъединяване на тази държава към ЕС. Положителният пример на Хърватия е необходимо условие за запазване на европейските перспективи на останалите държави от Западните Балкани. Без съмнение трябва да направим всичко възможно да подпомогнем техния напредък в рамките на процеса на стабилизиране и присъединяване.
<P>
В рамките на този проект чешкото председателство има готовност да продължи да развива южното измерение на европейската политика на добросъседство и да подобрява отношенията с партньорските държави. Това включва укрепване на отношенията между ЕС и Израел и мирния процес в Близкия изток като цяло - настоящите драматични събития в този регион не трябва да ни разколебават. Напротив, те подчертават необходимостта от намиране на мирно решение.
<P>
Не на последно място, приоритетът "Европа в световен план" включва и областта на вътрешната сигурност. Това се дължи на факта, че по своето естество сегашните заплахи за сигурността все повече засягат вътрешната сигурност. Изграждането на пространство на свобода, сигурност и законност е общ интерес на ЕС, който засяга живота на всички негови граждани. В този контекст председателството ще положи усилия за понататъшен напредък на Шенгенското сътрудничество, на сътрудничеството в областта на полицията и митниците и на сътрудничеството между държавите-членки по граждански и криминални въпроси.
<P>
Наясно сме, че краят на нашето председателство ще бъде белязан от изборите за Европейски парламент, една понапрегната политическа атмосфера и необходимостта от приключване на законодателния процес за избраните законодателни актове, така че те да не останат незавършени. Част от нашия дневен ред е и започването на разисквания за новия формат на Европейската комисия.
<P>
От чешкото председателство зависи да продължи разискванията с Ирландия за съдбата на Договора от Лисабон. Убеден съм, че е необходимо тези разговори да бъдат водени с необходимия такт и уважение към суверенитета на ирландските граждани. Освен това всичко сочи, че ако в Чешката република бъде проведен референдум за Договора от Лисабон, той няма да бъде одобрен и там. Необходимо е да се намери решение, което мнозинството от ирландците да могат да приемат. Това без съмнение ще ни помогне и в нашите вътрешнополитически разисквания.
<P>
Започнах с думите, че чешкият въпрос е и европейски въпрос. Вероятно няма друга нация, освен чешката, която да е посветила толкова много място, усилия и време на обсъждането на собствената си идентичност. Това, през което преминава Европейският съюз в момента - търсене на своята форма и цел на съществуване, е нещо, което ние много добре познаваме от собствената си история. Затова в качеството си на страна, председателстваща ЕС, ние предлагаме на Общността двеста години опит в търсене на нашата историческа роля, нашето място в семейството на европейските нации.
<P>
Чешките отношения с Европа са описани много добре от критика и философ František Václav Krejčí преди повече от 70 години, според който ние смятаме чешката земя за "сърцето на Европа" не толкова в географски, колкото в културен и интелектуален смисъл. Той казва, че се намираме в самото сърце на континента, където се сливат влиянията на всичките му краища; чувстваме се заобиколени от всички европейски нации, ако не пряко, то поне чрез образната сила на произведенията на културата. А също и че ние казваме това, защото се намираме на кръстопътя на интелектуалните течения, което ни възлага мисията да посредничим, найвече между Изтока и Запада.
<P>
Смятам, че тези думи са вдъхновение за нас в началото на 2009 г., когато Чешката република е изправена пред задачата да направлява разискванията в Европейския съюз. Благодаря ви за вниманието.
<SPEAKER ID="009" NAME="Председател">
Гн Действащ председател на Съвета, благодарим Ви за Вашия конструктивен и обширен доклад и пожелаваме успех на Вашето председателство!
<SPEAKER ID="010" NAME="José Manuel Barroso" LANGUAGE="FR">
Гн Председател, гн Действащ председател на Съвета, госпожи и господа, първите няколко дни на 2009 г. не оставят място за съмнение. Следващите шест месеца ще поставят Европейския съюз на изпитание. Европа ще трябва да докаже своята решимост да помогне на своите граждани, работници и делови среди да се справят и да преодолеят икономическата криза. Европа ще трябва да докаже своята солидарност в извънредни ситуации, каквато е внезапното спиране на газовите доставки, пред което сме изправени в момента. Европа ще трябва да демонстрира способността си да използва цялото си влияние навън, за да намери решение на международни конфликти, застрашаващи международния мир, какъвто днес е конфликтът в Газа.
<P>
В тясно сътрудничество с действащото чешко председателство на Съвета - бих искал да приветствам с добре дошли министър-председателя гн Topolánek и целия му екип, да им пожелая успех начело на Съвета и още веднъж да засвидетелствам пълното си доверие в способността на Чешката република да изпълни тази важна роля - в тясно сътрудничество с това председателство и с ЕС Комисията ще се опита да докаже, че Съюзът има сили да се справи с тази задача. Заедно през тези шест месеца ние можем да покажем на европейците защо Европейският съюз е толкова жизненоважен днес. Можем да им покажем защо е в техен пряк интерес да изразят мнението си, като изберат членове на Парламента, които да влязат в следващия Европейски парламент. Нека покажем на нашите съграждани защо Европа се нуждае от предвиденото в Договора от Лисабон засилване на демокрацията и ефективността и защо биха се облагодетелствали от него; нека им покажем и защо сега повече от всякога се нуждаем от Договора от Лисабон, който да се ползва с подкрепата на всички наши държави-членки.
<P>
Разполагаме със солидна основа, от която да започнем. През 2008 г. Съюзът показа, че е способен да взема трудни решения, които ангажират обществата ни за години напред. Пакетът за енергията и изменението на климата ясно илюстрира политическата воля на една далновидна и непоколебима Европа. С този пакет ние можем да предприемем стъпки за постигане на амбициозно международно споразумение през декември. През 2008 г. Съюзът доказа и способността си да се приспособява към промените. Той бързо намери начин да реагира на финансовата криза и много бързо постигна споразумение за план за възстановяване, който незабавно да стимулира европейската икономика. Покъсно ще се върна на този въпрос.
<P>
Съюзът също така започна 2009 г. сигурен в своя международен авторитет. Съюзът първи прояви готовност да помогне за уреждането на конфликти като този между Русия и Грузия; той няма да намали усилията си да подпомогне сближаването на страните в конфликти като този в Газа; и освен това именно благодарение на Европейския съюз бяха отворени хуманитарни коридори в помощ на народа на Палестина.
<P>
Европейският съюз също така вдъхнови курса на действие, който Г20 пое, за да се справи с икономическата криза. Той потвърди пълната си ангажираност с отварянето на пазарите и особено със завършването на процеса за развитие и търговия от Доха, както и с Целите за развитие на хилядолетието, които трудностите на кризата не трябва да поставят под въпрос. Европа трябва също да продължи да прави всичко по силите си, за да се справи с предизвикателствата на днешния ден, и аз вярвам, че има защо да сме уверени.
<P>
В хода на настоящата година Комисията ще продължи да полага всички възможни усилия да гарантира, че няма да изгубим импулса от срещата на Г20 във Вашингтон. За нас е важно да продължим да премахваме пречките пред реформирането на световната финансова система, за което ни се предоставя отлична възможност на срещата на Г20 в Лондон. В Лондон Европейският съюз трябва да говори с един глас и да продължи да демонстрира лидерската си позиция в контекста на реформирането на световната финансова система.
<P>
Комисията и тази година ще продължи да предлага важни инициативи, като например да се регулира подобре начинът, по който функционират финансовите пазари, да стартира нова програма за действие в областта на правосъдието, свободата и сигурността и да предложи нови мерки за приспособяване към изменението на климата. Ще изготвим предложенията си, взимайки предвид прегледа на бюджета. Освен това ще обърнем специално внимание на развитието на икономическата и социалната ситуация и ще вземем всички необходими мерки. Госпожи и господа, вие все още сте в процес на разглеждане на някои много важни предложения. Надяваме се, че ще е възможно те да бъдат приети до края на парламентарния мандат и поспециално благодарение на ангажимента, поет от чешкото председателство. Поконкретно имам предвид предложенията, свързани с икономическата и финансовата криза, със Социалния пакет, с вътрешния енергиен пазар - чиято изключителна важност бе потвърдена от настоящите събития - както и с пакета за телекомите и за пътния транспорт.
<P>
В днешния си коментар ще акцентирам върху енергетиката и икономиката. Това са двете области, в които този година гражданите на Европа ще почувстват найсилен натиск. И именно в тези области решителните и ефективни действия на Европейския съюз могат наистина да променят ситуацията.
<P>
Проблемът с газа е въпрос, който спешно и категорично се нуждае от вниманието на Европа. Без Европейският съюз да има вина за това, бяхме въвлечени в спора между Русия и Украйна за преноса на газ. Накратко казано, сегашната ситуация е както неприемлива, така и учудваща. Неприемлива, защото потребителите в някои държави-членки от Европейския съюз все още са лишени от газ след цяла седмица без доставки. Учудваща, защото все още сме в същата ситуация ден след като на високо равнище бе подписано важно споразумение с гаранции от страна на руските и украинските лидери, че ще приложат споразумението и ще пуснат газа.
<P>
Без да давам оценка на техните намерения, все пак е налице един обективен факт: Русия и Украйна показват, че не са в състояние да изпълнят ангажиментите си към някои държави-членки на Европейския съюз. Факт е, че "Газпром” и "Нафтогаз” не са в състояние да изпълнят задълженията си към европейските потребители.
<P>
Бих искал да отправя много ясно послание към Москва и Киев. Ако подкрепеното от Европейския съюз споразумение не бъде спазено във възможно найкратък срок, Комисията ще посъветва европейските дружества да отнесат въпроса до съда и ще призове държавите-членки да предприемат конкретни действия за намиране на алтернативни пътища за доставка и пренос на енергия.
<P>
(Ръкопляскания)
<P>
Съвсем скоро ще разберем дали става въпрос за техническа засечка, или за липса на политическа воля да се спази споразумението. Ще го заявя ясно. Ако споразумението не бъде спазено, това ще означава, че Русия и Украйна повече не могат да бъдат считани за надеждни партньори на Европейския съюз по отношение на енергийните доставки.
<P>
(Ръкопляскания)
<P>
При всички случаи Комисията ще излезе с още предложения за подобряване на енергийната сигурност в Европа след нашия стратегически енергиен преглед от ноември миналата година.
<P>
От жизнено значение ще бъде и изпълнението на пакета за климата и енергията, както и мобилизирането на 5 милиарда EUR от неизползваните средства от бюджета на Общността за изграждане на енергийни връзки и бих искал да благодаря на чешкото председателство за неговата подкрепа за изпълнението на този ангажимент, който бе поет на найвисоко равнище на последния Европейски съвет. Европа трябва да действа незабавно, за да избегне бъдещо повторение на подобен род ситуации.
<P>
Нека сега разширя обхвата и разгледам въпроса за икономиката. Всичко сочи, че икономическият климат продължава да се влошава. Безработицата нараства. Обемът на производството продължава да намалява. Ситуацията изглежда ще се влоши, преди да започне да се подобрява. Не трябва да крием сериозността на проблема, но и не трябва да бъдем песимисти и фаталисти. Начертали сме правилните стратегии, които да ни измъкнат от кризата. Можем да смекчим нейните последици за найуязвимите представители на нашите общества и можем да вземем решения, които да ни изведат в добра позиция, когато излезем от тази криза, а се надяваме, че ние ще излезем от нея.
<P>
Основен приоритет през идните седмици трябва да бъде да работим заедно, за да превърнем намеренията си в реалност. Планът за възстановяване, който бе предложен от Комисията и подкрепен от Европейския съвет, е верният отговор. Той предоставя достатъчно сериозен стимул, който да окаже влияние върху всяка една държава-членка: близо 1,5 % от БВП на Европейския съюз е значителна сума, ако бъде изразходена правилно.
<P>
Той се стреми към максимална ефективност чрез едновременното постигане на две цели: дългосрочно оздравяване и конкурентоспособност на европейската икономика и необходимостта от краткосрочен стимул за спиране на икономическия спад. Той признава, че това не е абстрактен икономически дебат, а криза, която засяга европейците, тяхната прехрана и благоденствие. Трябва да се потърсят преки решения за социалните последици от кризата.
<P>
И накрая, той използва по найдобрия начин европейското измерение чрез подходяща координация, за да гарантира, че действията в една държава-членка ще имат положителен ефект върху останалите и ще доведат до положително взаимодействие.
<P>
За да приведем в действие тази програма, се нуждаем от дейната ангажираност на нашето председателство, от подкрепата на отделните държави-членки и на Съвета и от ясен ангажимент от страна на този Парламент. Това на практика означава бързо постигане на споразумение за законовите предложения в този пакет, от ускоряване на използването на структурните фондове до ревизирания Европейски фонд за приспособяване към глобализацията и споразумение за отпускане на 5 милиарда EUR от неизразходваните средства от поети задължения за стратегически проекти, със специален акцент върху енергията и енергийните връзки. Руско-украинската криза показа поясно от всякога, че попълването на пропуските в нашата енергийна инфраструктура ще донесе стратегически ползи за цяла Европа. Това означава ефективно изпълнение на плана за отпускане на стимул от около 200 милиарда EUR за нашата икономика. И разбира се, това означава да продължим да наблюдаваме ситуацията, тъй като, както разбирате, тя може да еволюира.
<P>
Докато предприемаме тези краткосрочни стъпки, не трябва да губим от поглед и дългосрочните перспективи. Можем да работим найдобре, ако изходим от някои от успехите, на които се основава просперитетът на Европа, като например вътрешния пазар. Мотото на чешкото председателство "Европа без бариери" е наистина важно и вдъхновяващо послание, но както каза министър-председателят гн Topolánek, бих искал също да подчертая, че една Европа без бариери се нуждае от правила - европейски правила. Правила, които да осигурят еднакви условия за държавите-членки и икономическите оператори. Правила, които да гарантират, че предимствата на европейската интеграция са еднакво достъпни за всички граждани. Правила, които да осигурят дългосрочна устойчивост на нашия начин на живот.
<P>
Ще работим в тази посока в тясно сътрудничество с председателството и с този Парламент, тъй като Европа, към която се стремим и от която се нуждаем, е тази, която съчетава свобода, солидарност и сигурност в интерес на всички европейци.
<P>
(Ръкопляскания)
<SPEAKER ID="012" NAME="Joseph Daul" LANGUAGE="FR">
Гн Председател, гн Действащ председател на Съвета, гн Председател на Европейската комисия, госпожи и господа, едва заело поста си, чешкото председателство е изправено пред значителни трудности и е натоварено с тежката задача да се справи с три големи кризи: продължаващата икономическа и социална криза, газовата криза, която вкара в конфликт Русия и Украйна и сериозно засегна Съюза и неговите съседи, и избухването на нова война в Близкия изток.
<P>
Изправени пред тези предизвикателства, единствената позиция, която нашите държави могат да заемат, е да обединят силите си, да покажат солидарност и да предприемат координирани и решителни действия.
<P>
С радост отбелязвам, че чешкото председателство, в тясно сътрудничество с Европейската комисия, реагира бързо и единно на енергийната криза, която изправи един срещу друг Киев и Москва. Въпреки че все още не е намерено решение, не можем да приемем да бъдем държани за заложници; трябва да действаме твърдо. Имате право, гн Topolánek и гн Barroso. С включването на енергетиката в трите си основни приоритета чешкото председателство напълно осъзна кое ще бъде едно от главните предизвикателства за Европа през идните години, а именно нашата енергийна независимост и необходимото диверсифициране на енергийните ни ресурси.
<P>
Както всички европейски граждани, групата на Европейската народна партия (Християндемократи) и Европейските демократи е дълбоко обезпокоена от този конфликт и от риска, на който той излага европейските държави като цяло. Не можем да допуснем държавите-членки да бъдат държани за заложник в този конфликт и това за пореден път потвърждава спешната необходимост от споразумение за европейската енергийна политика. Затова трябва да помислим сериозно как да намалим зависимостта си и да предприемем стъпки за прилагането на енергийни миксове.
<P>
Госпожи и господа, преобладаващата ситуация в Близкия изток ни връща към необходимостта да поемем отговорностите си на международно равнище. Да, Европа е найголемият световен донор на хуманитарна помощ - можем да се гордеем с това и трябва да продължим в същия дух - но сама по себе си хуманитарната помощ няма да реши конфликта между израелците и палестинците.
<P>
Това, от което се нуждае Европа, е силна, ясно изразена политическа воля, с достатъчно човешки, военни и финансови ресурси за превръщането й в достоен за доверие фактор на световната сцена. Защо светът е приковал очи върху Barack Obama? Защото Европа все още не е в състояние да предложи неговата визия, идеали и знания. Европа критикува, и с право, едностранчивостта на сегашната администрация на САЩ и ако, както се надявам, нещата се променят при новия обитател на Белия дом, ние ще бъдем ли готови да осигурим своя дял в многостранния подход? Готови ли сме да вложим необходимите военни ресурси не за да започнем война, а за да гарантираме мира? Готови ли сме да вложим необходимите бюджетни ресурси, които да ни осигурят средствата за провеждане на нашата политика?
<P>
Гн Topolánek, с право сте включили външните отношения на Съюза в своите приоритети. Сегашните събития дават много примери за неотложността, с която трябва да се реши този въпрос, независимо дали по отношение на Русия, Съединените щати или Близкия изток, да не говорим за Средиземноморието, Балканите, Африка или нововъзникващите икономики. Европейците очакват от Европа да упражни влиянието си на международната сцена; това показват всички проучвания на общественото мнение през последните години. Защо да чакаме?
<P>
И последно, действащото председателство ще трябва да се справи с икономическата и социалната криза, като наблюдава изпълнението на националните планове за възстановяване и поведе Европейския съюз на срещата на върха на Г20, която ще се проведе в Лондон през април. Призоваваме чешкото председателство да работи заедно с Европейската комисия за определянето и прилагането, заедно с нашите международни партньори, на правила, които да бъдат наложени на икономическите оператори.
<P>
Европейският съюз трябва да защити своя социален модел и социалната пазарна икономика и да насърчи прилагането на система за надзор на световните финансови пазари, подобна на тази, която преобладава в нашите държави. Европа трябва се обедини и да действа решително за справяне както с финансовата, така и с икономическата криза.
<P>
Разчитаме на Вас, гн Topolánek, на Вашето председателство, да демонстрирате предприемчивост и да поведете Европа в този труден момент.
<P>
(Ръкопляскания)
<SPEAKER ID="013" NAME="Martin Schulz" LANGUAGE="DE">
Гн Председател и гн Министър-председател, Вие оглавявате последното председателство на Съвета от настоящия мандат на Европейския парламент. Този парламентарен мандат започна с нидерландското председателство, водено от гн Balkenende, и едва ли някой помни какво каза той навремето и какво отговорихме ние. Следователно това, което обсъждаме и постигаме днес, през следващите пет или шест месеца, ще бъде основна предпоставка за висока избирателна активност на европейските избори. Ако хората видят, че ние - председателството, Парламентът и Комисията - сме единни и успешно се справяме с предизвикателствата в една кризисна ситуация, това, убеден съм, ще създаде като цяло една позитивна и конструктивна атмосфера в навечерието на европейските избори.
<P>
Поради тази причина ние, групата на социалистите в Европейския парламент, сме заинтересовани от успеха на Вашето председателство. Имах някои съмнения в първите няколко дни на председателството, когато гн Schwarzenberg каза, че Израел упражнява правото си на самоотбрана и подкрепи една от страните в момент, в който Европейският съюз трябваше да действа като посредник. Той се поправи, което е положителен факт. Гн Topolánek, Вие самият казахте "ние няма да посредничим в газовия конфликт". Сега Вие се поправихте.
<P>
В началото имаше някои проблеми, които сега са преодолени, и това е положителен факт. Ако първоначалните съмнения - и бих искал да подчертая, че гн Barroso беше прав за това - сега всъщност водят до положителни резултати вследствие на Вашата дейност, Вие ще имате пълната подкрепа на нашата група. Това важи и за речта, която изнесохте тук тази сутрин и която всички ние изслушахме и взехме под внимание с найголяма доброжелателност и с увереност за следващите няколко месеца.
<P>
Бих искал да се спра на някои от въпросите, които повдигнахте. Вие цитирахте моя приятел гн Daul - мъдър човек, който обаче не беше прав в този случай - който каза тук, че финансовата криза не е поражение на капитализма. Вярно е, че тя не нанесе поражение на капитализма - за съжаление той все още съществува - а на капиталистите, които години наред ни казваха, че не се нуждаем от правила, тъй като пазарът се саморегулира и сам регулира проблемите. Тези капиталисти претърпяха поражение и когато Вие - който досега бяхте привърженик на политика, подобна на политиката на хората, които казваха, че не се нуждаем от правила - казахте в залата тази сутрин, че се нуждаем от Европа на правилата, не можех да не се съглася с Вас: ние наистина се нуждаем от повече правила, за да се справим и да преодолеем финансовата криза. Гн Topolánek, бих искал да Ви приветствам с добре дошли в клуба на регулаторите в Европа - явно Вие също сте научили урока си.
<P>
(Ръкопляскания)
<P>
Гн Министър-председател, това е решаващ период в международната политика. Ако Европейският съюз иска да поеме описана от председателя на Комисията световна роля, наред с останалото и в областта на енергийната сигурност или конфликта в Газа, той не може да си позволи да се разпадне; нуждаем се от Съюз на 27те, който да е силен икономически и политически блок. Само ако не допуснем разединение, ще бъдем силни. В крайна сметка силата на другите се крие във факта, че те винаги могат да се надяват европейците да заговорят с различни гласове. Karel Schwarzenberg казва, че Израел действа в самоотбрана, а Louis Michel казва, че държавата нарушава международното право. Ако това представлява Европейският съюз, не е нужно да се преговаря с него.
<P>
Ако Русия или Украйна смятат, че едната половина на Европа подкрепя едната, а другата половина другата страна, значи не сме силни. Силни сме, ако имаме силна договорна основа, каквато предоставя Договорът от Лисабон. Ако този договор бъде ратифициран при Вашето председателство от Вашето правителство - което, разбира се, бе достатъчно наказано предвид президента на страната Ви - това би изпратило ясен сигнал, че Европа е силна.
<P>
(Ръкопляскания)
<P>
Пражкият замък е седалище на Václav Klaus, който ще изнесе реч пред нас през февруари, когато дойде в Брюксел. Пражкият замък бе също така седалище на Карл IV, както министър-председателят отбеляза. Карл IV построи "Златния път” от Прага до Нюрнберг, което е било изключително постижение за своето време и е целял да свърже хората и народите. Преди да стане германски император със седалище в Прага, Карл IV бе херцог на Люксембург. Затова този период от историята на Пражкия замък бе наистина европейски. Да се надяваме, че Пражкият замък скоро отново ще бъде зает от някой също толкова европейски ориентиран като него.
<P>
(Ръкопляскания)
<SPEAKER ID="014" NAME="Graham Watson">
от името на групата ALDE. - Гн Председател, от името на своята група приветствам действащия председател с добре дошъл. Желаем Ви успех, гн Действащ председател.
<P>
Веднъж един известен чех каза, че вече не е новобранец, че от него се очаква да поразява целта, да вкарва голове. Това се отнасяше за Milan Baroš, но е също толкова вярно и за Вас и Вашите министри. Вашата работна програма излага тези цели.
<P>
Относно икономиката казахте, че бариерите на пазара - вътрешния и външния - трябва да паднат и че отговорът на Европа на рецесията не трябва да е един чисто кейнсиански модел на разходи, а трябва да се стремим към почестна конкуренция, либерализация на търговията и посвободно движение на хора и стоки през националните граници.
<P>
Това са трудни времена за гражданите на Европа. Вашата рецепта ще бъде оспорена, но не от либералите и демократите. Тъй като опитът на Чешката република - и на много други държави - доказва силата на пазарите да измъкнат хората от бедността.
<P>
Относно енергетиката, прав сте да преследвате целите на Стратегическия енергиен преглед, но прегледът и свързаните с изменението на климата цели не трябва да бъдат пределът на нашите амбиции, а поскоро трамплин за достигане на повисоки и "позелени" върхове, който да изведе Европа на пътя към заменянето на изкопаемите горива с възобновяеми и да среже пъпната връв на нашата енергийна зависимост.
<P>
В момента нашите наблюдатели нямат достъп до украинските разпределителни центрове. Русия твърди, че не може да изнася газ, тъй като Украйна не го транспортира, а Украйна твърди, че не разполага с газ за износ, тъй като руснаците са променили трасето за пренос. Междувременно страда промишлеността в Източна и Централна Европа, хора мръзнат в домовете си и се предприеха стъпки за повторно отваряне на атомни реактори, отречени от нашия Съюз като опасни.
<P>
Това не е функциониращ енергиен пазар. Това е сценарий за филм на братя Маркс: "Една нощ на студено” - или поскоро дванадесет нощи, че и отгоре. Така че спрете да говорите за вътрешния пазар на енергия и разработването на възобновяеми източници: използвайте правомощията на председателството си, за да мобилизирате необходимите инвестиции.
<P>
Относно ЕС в световен план, ние приветстваме амбициите на Вашето председателство. Европа трябва да играе водеща роля за решаване на конфликтите, подпомагане на развитието и защитата на човешките права.
<P>
Но ако наистина искате да засилите капацитета за действие на Европейския съюз, защо отново отложихте ратифицирането на Договора от Лисабон? Ако искате да спрете разпространението на оръжие, защо строите система за противоракетна защита на европейска територия?
<P>
(Ръкопляскания)
<P>
И ако искате мир в Близкия изток, защо допускате Европа да става за смях с толкова много различни умиротворителни мисии?
<P>
С развитието на събитията в Газа за много от нас става все потрудно да останем безпристрастни. Тази зала никога няма да се обедини около една обща позиция, ако се опитваме точно да разпределим вината; грешки могат да се открият и в двете страни, насилието да се осъди и да се потърси незабавно прекратяване на огъня.
<P>
Няма извинение за ракетните нападения на "Хамас”, но такова няма и за използването на експлозиви с твърд инертен метал за осакатяване на цивилни.
<P>
Мотото на Вашето председателство е "Европа без граници". Може би неговият автор е имал предвид старата чешка поговорка, според която трябва да се защитаваме не с огради, а с приятелите си.
<P>
Гн Действащ председател, ние, Вашите събратя европейци, сме Ваши приятели. Президентът на Вашата страна сравни Европейския съюз със Съветския съюз. Ние все пак не подслушваме лични разговори, както той постъпи с членове от тази зала.
<P>
Този, който иска да остане настрана, е свободен да го направи. Това обаче е Съюз на приятели - приятели и равностойни партньори.
<P>
Целите на Вашето председателство са смели. Ние ги подкрепяме. Придържайте се към тях и ние ще застанем зад Вас.
<P>
(Ръкопляскания)
<SPEAKER ID="015" NAME="Brian Crowley">
от името на групата UEN. - (GA) Гн Председател, трябва да се насърчат подобри политически и икономически отношения между Европейския съюз и Америка. Надявам се, че председателството на Чешката република ще предприеме стъпки по този въпрос през идните месеци. Америка ще има нов президент следващата седмица и всички ние сме изправени пред сериозни предизвикателства. Със сигурност трябва в найкратък срок да регулираме финансовите пазари.
<P>
днес Ви приветстваме с добре дошъл в тази зала, поконкретно приветстваме председателството на Чешката република за това, че поема лидерството на Европейския съюз в критичен момент. От името на нашата група, Групата на Съюза за Европа на нациите, ние също предлагаме подкрепата си за Вашата програма, за да гарантираме, че Европейският съюз, както и държавите-членки в Европейския съюз, говорят с ясен и силен глас.
<P>
Много колеги вече говориха за сегашната поредица от кризи и като за начало бих искал да отдам дължимото уважение на Вашето председателство и на председателя гн Barroso за решителните действия, които бяха предприети при възникването на проблема с прекратяването на доставките на газ към Европейския съюз, и то не само защото разпределихме отговорността, но и защото се намесихме незабавно на социално, икономическо и политическо равнище, за да накараме двете страни да разговарят помежду си - нещо, което те порано не успяха да направят.
<P>
Ето защо е важно при сегашното председателство да развием идеята за партньорство с Изтока, да отправим погледа си към Изтока и Балканите, тъй като в този момент те са разломните линии в Европейския съюз не само заради политическата им нестабилност, но и заради нашата взаимна зависимост по отношение на енергийната и икономическата дейност.
<P>
И накрая, тъй като времето ни притиска, Вие говорихте за петата свобода - свободата на движение на знание. Това знание може да ни даде средствата, от които сега се нуждаем, за да задвижим веригата на иновациите, научната дейност и възможностите, които могат да се открият пред нас. Поради Вашата собствена история - както лична, така и на страната Ви - на тоталитаризъм, свобода и велики постижения в образованието и иновациите, сега всички ние разчитаме на Вас да ни посочите следващата стъпка, която Европейският съюз трябва да направи.
<P>
Нека завърша с кратък цитат от John F. Kennedy, който каза в речта при встъпването си в длъжност, че вижда нов хоризонт. Но според него този нов хоризонт не се състои от обещания, а се състои от предизвикателства. Знам, че Вие имате капацитета да се справите с тези предизвикателства.
<SPEAKER ID="017" NAME="Monica Frassoni" LANGUAGE="IT">
Гн Председател, госпожи и господа, докато ние провеждаме това разискване, над жителите на Газа се сипят бомби. Смятам, че за нас, като членове на Европейския парламент, както и за Съвета и Комисията, основен приоритет трябва да бъде да спрем бомбардировките на жителите на Газа. В този момент смятам това за наш дълг, който стои над и извън задачата ни да решим кой носи отговорността и над и извън различията помежду ни по този въпрос. Следва да отбележа, че нашата група, групата на Зелените/Европейски свободен алианс, има сравнително ясна позиция по този въпрос, която ще изложим този следобед.
<P>
Гн Председател, Вие започнахте изказването си, говорейки за Средновековието, една бурна, отдалечена и мрачна епоха с малко светлина, но определено бурна и мрачна. Всъщност, независимо от усилията на нашите коалиционни партньори, ни се струва, че програмата за тези шест месеца носи отпечатъка на една, да кажем, леко остаряла визия; ясния отпечатък на един конформистки, краен подход на ненамеса, доминиран от бизнеса и пазара, който днес, гн Председател, вече не е на мода.
<P>
Смятам също, че тя демонстрира леко безразличие към необходимостта от политики, закони и инструменти по социалните въпроси, които да посрещнат реалните потребности на гражданите, и е леко неактуална във виждането си за екологичната политика в областта на борбата срещу изменението на климата като разход или пречка, а не като отлична възможност за иновации и устойчив растеж. Тя дори, ако ми позволите, леко залита към мачизма с твърдението, че е необходимо преразглеждане на целите от Барселона по отношение на помощните структури за деца, естествено, с цел да върне жените вкъщи.
<P>
Това е и програма, която разглежда имигрантите единствено като проблем на сигурността, която е насочила погледа си към НАТО, а не към многостранния подход, която все още си играе с ракетния въпрос и реално не акцентира върху това, което е истински важно за нас във външната политика, а именно кохезията: кохезията на нашия Съюз.
<P>
Не сме удовлетворени и от факта, че не се споменава такъв важен сектор като борбата срещу дискриминацията, и по този въпрос бих искала да разбера доколко смятате за приоритетно приемането на директива за дискриминацията. За да обобщя, това е програма, която разкрива свят с много опасности и малко възможности.
<P>
Споменахте Вашата посредническа роля в конфликта между Русия и Украйна за газа, но от Вашата програма пределно ясно се вижда, че по време на Вашето председателство няма да се предприемат конкретни действия срещу държави като Словакия и България, които се възползват от предоставената им от газовата криза възможност да отворят наново опасни, остарели атомни централи. В допълнение, гн Председател, не забравяйте, че няма безопасна атомна централа; може би ще има след 30, 40, 50 или 60 години - не знам - но в момента такава не съществува. Затова този въпрос няма смисъл да се обсъжда, тъй като е един твърде скъп мираж и определено отклонява вниманието ни от истинските ни приоритети.
<P>
Енергийна сигурност и солидарност могат да бъдат постигнати чрез твърди действия, без отвличане на вниманието, за насърчаване на енергийната ефективност и енергоспестяването, които предоставят широко поле за иновации, заетост и намаляване на потреблението. Това е пътната карта, която трябва да приложим в отговор на газовата война, наред с останалото. Ние отправяме към Вас едно конкретно искане, гн Председател; искаме от Вас да убедите колегите си да поставят в центъра на Европейския съвет тази пролет поемането на обвързващ ангажимент към целта за намаляване на енергийното потребление с 20 % до 2020 г., Пепеляшката на миналогодишния енергиен пакет, и да преразгледате приоритетите си, като направите не толкова повърхностна оценка на взетите през декември решения във връзка с възобновяемата енергия.
<P>
Гн Председател, последни думи за бъдещето на Европа: Договорът от Лисабон не е съвършен, но е много странно, че още не сте го ратифицирали. Затова, ако обичате, възползвайте се от тази възможност да ни обясните причината за това и да ни кажете кога ще го направите.
<P>
(Ръкопляскания)
<SPEAKER ID="018" NAME="Miloslav Ransdorf" LANGUAGE="CS">
Действащият председател на Съвета говори за сложния ни исторически опит. Подкрепям мнението, че чешкото председателство е възможност за нас да спомогнем за преодоляване на съществуващото в Европа разделение на Запад и Изток. В романа си "Швейк" Ярослав Хашек прави каламбур, немско-унгарски каламбур, kelet oszt, nyugat veszti, който в свободен превод означава, че Изтокът дава, а Западът взема. Следователно историята се е развила именно по този начин. Вярвам, че имаме възможност да сложим край на това. Смятам, че чешкото председателства ни дава също възможност да се освободим от собствените си догми и предразсъдъци. Като пример за такива догми мога да дам скорошната статия на Václav Klaus, която ни съветва как да преодолеем финансовата криза, като временно занижим социалните стандарти и стандартите в областта на околната среда и здравеопазването, тъй като, по думите му, тези стандарти възпрепятстват рационалното човешко поведение. Бих казал, че е вярно обратното, че чешкото председателство трябва да помогне за гарантирането на една социално и екологично ориентирана икономика, тоест икономика, движена от социални и екологични фактори. Бих искал да отбележа, че съм съгласен с министър-председателя гн Topolánek за едно нещо: необходимостта да заложим на потока на иновациите, който да ни изведе от кризата, и необходимостта да създадем - по думите на Richard Florida - креативна класа, която да помогне на икономиките ни да излязат от задънената улица.
<P>
Това, което имам предвид е, че всички ние имаме нужда от смелост, за да се променим. Великият немски писател Stefan George казва, че бъдещето принадлежи на тези, които са способни на промяна. Надявам се, че ние ще можем да се променим, да спрем да робуваме на миналото, че ще можем да сложим край на разделението между Източна и Западна Европа и да формираме едно цяло, освободено от комплекси за превъзходство на САЩ или който и да било друг. Бих искал да приключа изказването си, изтъквайки, че макар и речта на министър-председателя Topolánek да бе изпъстрена с благородни намерения, решения и цели и макар и да е съвсем в реда на нещата чешкото председателство да представи амбициозни проекти - все пак имам една скептична забележка, под формата на афоризъм на полския сатирик Jerzy Lec, който казва, че дори и да отидеш на поклонение, краката ти няма да спрат да се потят.
<SPEAKER ID="019" NAME="Vladimír Železný" LANGUAGE="CS">
Гн Действащ председател на Съвета, няма държава, която да е започвала председателството си при такъв поток от негативизъм или да е била обект на толкова мрачни предвиждания като Чешката република. Особено френската преса полага огромни усилия да опише буреносните облаци, скупчващи се над злочестия Съюз заради това, че вече не е председателстван от някой толкова безкрайно способен като френския президент, а вместо това е бил поет от банда чехи.
<P>
Именно тези чехи, които нанесоха такова тежко оскърбление с факта, че още не са ратифицирали Договора от Лисабон, с който няколко големи държави ще узурпират трайно взимането на решения в Съюза. Дори нещо повече, тези чехи имат популярен президент с неприятно остър ум, който не само е против Договора от Лисабон, но може и компетентно да привлече вниманието върху засилващия се демократичен дефицит в Съюза. Точно заради такъв дефицит свалихме социализма в страната си преди 20 години.
<P>
И все пак чешкото председателство преследва умерени цели и разумни приоритети и ще бъде много успешно. Да му пожелаем успех и да му дадем подкрепата си въпреки поставящия ни в неудобно положение вой на чешките социалисти, които отдавна са заменили любовта към родината с пролетарски интернационализъм и днес, инструктирани от социалистическите си господари, жлъчно се опитват да дестабилизират чешкото председателство. Те не ме интересуват ни наймалко.
<P>
Замисълът е чешкото председателство да покаже, че малките държави са неспособни и че е време юздите на Съюза да бъдат поети за постоянно, посредством Договора от Лисабон, от големите, способните и опитните държави. Точно това прави това председателство толкова важно. То ще докаже, че помалките държави са също толкова способни да управляват ЕС. Това, което ги отличава е, че те не страдат от мегаломания, егоцентризъм, истерия относно връзките с обществеността, самодоволна свръхактивност на някои президенти и постоянно самохвалство за несъществуващи постижения.
<P>
От цялото си сърце желая успех на министър-председателя Topolánek, заместник министър-председателя Vondra и останалите. Това няма да е просто успех на собствената ми страна; това ще бъде успех на една малка и нова държава. Това е важното послание за Европейския съюз. Нали разбирате, ние също имаме опит в едно отношение. Докато найголемите държави в Европейския съюз живееха като предсказуеми демокрации и се научиха да се справят само със стандартни ситуации, ние прекарахме половин столетие при нестандартен тоталитарен режим. Това ни е научило да намираме творчески решения в нестандартни ситуации, което ще ни бъде от полза.
<SPEAKER ID="020" NAME="Jana Bobošíková" AFFILIATION="NI">
(CS) Гн Действащ председател на Съвета на Европейския съюз, госпожи и господа, горда съм от умението и капацитета за действие, демонстрирани от чешкото председателство по проблема с газовите доставки за държавите от ЕС. И ще се радвам, ако в разговорите за бъдещето на ЕС, тоест, за Договора от Лисабон, действащият председател на Съвета Mirek Topolánek покаже същата решимост, която наблюдавахме в преговорите за газа с Vladimir Putin и Yulia Tymoshenko.
<P>
Действащият председател на Съвета трябва да има амбицията да играе ролята на лидер на групата, а не на служител по поддръжката. Гн Действащ председател на Съвета, Вие имате уникалната възможност да покажете, че всички държави, независимо от размера им, са равностойни партньори в Европейския съюз. Ако запазите хладнокръвие, гн Topolánek, можете да влезете в историята.
<P>
Имате възможността и правомощията да заявите публично, че Договорът от Лисабон е мъртъв след ирландския референдум и че ни е вкарал в задънена улица. Вие сте в позицията да предложите създаването на нов далновиден документ, който да представлява истински общ стандарт на интересите на отделните членове на Европейския съюз и който да спечели подкрепата на гражданите в референдуми. Не е необходимо сляпо да поддържате Договора от Лисабон, който засилва недемократичната власт на чиновниците, като в същото време прикрива провала на европейския елит да стигне до споразумение и, поконкретно, неохотата му да се отчита пред гражданите.
<P>
Гн Topolánek, тук Вие представлявате държава, която през изминалия век успя да се отцепи от АвстроУнгарската империя, която преживя предателството от Мюнхен и която устоя на ужасите на нацизма. Представлявате държава, чийто народ се изправи срещу нахлуването на войските на Варшавския договор. Представлявате държава, която прекара 40 години под влиянието на Съветския съюз, която, без да може да го избегне, затъна в планирана бедност в рамките на Съвета за икономическа взаимопомощ и която отхвърли тоталитаризма, без да пролее капка кръв.
<P>
Отказвам да повярвам, че Вие, като министър-председател на държава с такъв исторически опит, ще искате решенията за социална политика, енергетика, данъци, правосъдие и сигурност да се взимат другаде, а не в отделните държави-членки. Не вярвам, че наистина искате изключителните правомощия на Съюза да вземат връх над правомощията на държавите-членки. Не вярвам, че искате Съюзът да се намесва в защитата и подобряването на човешкото здраве, промишлеността, културата, туризма, образованието или спорта. Не вярвам да приемате добре факта, че в над 50 области Договорът от Лисабон отменя правото на национално вето и намалява тежестта на помалките държави, включително Чешката република, при гласуване.
<P>
Гн Действащ председател на Съвета и министър-председател на Чешката република, имайте смелостта да кажете на останалите 26 държавни глави това, което казвате в личен разговор у дома си. Кажете, че Договорът от Лисабон не е добър и че го отхвърляте. Направете го в името на демокрацията и свободата. Това няма да Ви спечели одобрението на така наречения "европейски елит", на длъжностните лица от Комисията или дори на мнозинството от този Парламент. Ще спечелите обаче възхищението и уважението на гражданите, които тук лесно се забравят, и ще повишите авторитета си в собствената ви държава. Вие председателствате 450 милиона граждани, не само няколко политици и длъжностни лица.
<P>
В Чешката република Вие често говорите за Договора от Лисабон като за необходимо зло. И кое прави това зло необходимо? Спрете да се самозалъгвате, че Договорът от Лисабон е необходимо зло. Той е просто зло и Вие можете да го промените. Започнете работа по нов документ, потърсете вдъхновение в Договорите от Рим и Декларацията от Месина и подкрепете общите интереси на Европейския съюз. А те са свобода, просперитет, конкурентоспособност и сигурност, а не евроздраве, евроданъци, европаркове и евробира.
<P>
Гн Topolánek, "необходимо зло" е алибито на страхливеца. Вие не сте страхливец или поне се надявам да не сте. Имате зад гърба си ирландския референдум, имате подкрепата на 55 % от чешките граждани, които са против Договора от Лисабон, и можете да разчитате на силния глас на чешкия президент Václav Klaus. Сигурна съм, знаете, че найголемият признак на малодушие е да знаеш какво трябва да направиш и да не го направиш.
<SPEAKER ID="021" NAME="Mirek Topolánek" LANGUAGE="CS">
Благодаря за всички ваши въпроси и коментари по повод моето изказване. В Чешката република също имаме парламент, където се изказват найразлични мнения, така че някои от мненията не бяха изненада за мен, въпреки че не мога напълно да се съглася с тях. Все пак бих искал да повторя в началото - казвам това в отговор на редица въпроси - че приемам ролята си тук като на председател на Европейския съвет и през тези шест месеца не възнамерявам да прокарвам своите лични или партийно-политически възгледи. Чувствам се обаче длъжен да дам отговор на един въпрос, който ме засяга лично, и това са твърде крайните оценки за чешкия президент Václav Klaus, президент, който си спечели авторитет пред европейските граждани, което, смятам, е положителен факт и с което се гордея. Václav Klaus е лицето на чешкия преход през 90те години и мога да добавя, че благодарение на него ние жънем днешните си успехи и успяхме да изплуваме благополучно от тези първи десет години. Гордея се с факта, че преминахме благополучно през Нежната революция, гордея се с факта, че прогонихме руските войски от страната си през 1991 г., че се присъединихме към НАТО през 1999 г., че се присъединихме към Европейския съюз през 2004 г. и че през изминалата година премахнахме бариерите между държавите от ЕС и днес можем да пътуваме свободно от Лисабон до Вилнюс без паспорти и без ограничения. Гордея се, че съм част от това и че днес стоя тук, и ми се струва невероятно, че днес Чешката република председателства общност, която има население от близо половин милиард души и включва 27 държави. Ако Европейският съюз изгуби способността си - оставяйки настрана въпроса за правилата и единението - да води свободен обществен дебат и поиска да унифицира и този дебат, това вече няма да е моят Европейски съюз. Ако изгубим способността, възможността да изразяваме свободно възгледите си, това би довело до катастрофа и аз категорично възразявам срещу атаките, отправени към Václav Klaus. Той има уникалната способност да вмества възгледите си в този общ и бих казал свръхкоректен дебат, с което определя параметрите за нов дебат. Свободният дебат е нещо, с което Европейският съюз трябва да се гордее в бъдеще, и което никога не трябва да бъде потъпквано.
<P>
Що се отнася до Договора от Лисабон - който заслужава да бъде споменат - бих казал, че в основата си той е "посредствен" договор. Малко полош от Договора от Ница и малко подобър от следващия по ред. Такова е личното ми мнение по въпроса. Аз преговарях по този договор от името на Чешката република; ние одобрихме този договор в парламента, аз подписах този договор и ще гласувам за него в парламента - но още веднъж, идеята, че трябва да диктуваме предварително на отделните държави-членки да ратифицират документ, че те нямат националното право да следват своя собствена процедура и да решават сами дали да го приемат, ми звучи абсурдно. Трябва да променим институциите, трябва да подобрим функционирането на европейските механизми, трябва да опростим правилата; не съм напълно сигурен дали всичко това присъства в Договора от Лисабон. Всеки един от нас имаше леко различно мнение за това как трябва да изглежда той и за мен, гжо Bobošíková, той е компромис, може би много сложен компромис, и аз ще подкрепя неговото ратифициране.
<P>
Поне няколко думи трябва да се кажат за ситуацията в Близкия изток и позицията на Европа в този конфликт. От дълго време Европейският съюз се смята за "много голям платец, но не и играч". Това означава, че той има голям дял в инвестициите в този регион, включително хуманитарните инвестиции и тези за развитие, но не е свършил добре работата си в "четворката" и не е демонстрирал отговорността, която участието в четворката налага. Смятам, че сегашната ситуация с идването на новата американска администрация дава на Европейския съюз възможност да инвестира не само пари в този регион, но и инициативи за решаване на проблемите и активност от найвисоко равнище. Не искам да съдя едната или другата страна, тъй като е факт, че израелците имат правото да живеят в безопасност без ракетни нападения, а аз съм бил в Сдерот и Ашкелон, както и в други части на Израел. По същия начин, населението на Палестина има правото в този момент да създаде своя собствена държава и функционираща администрация и да живее нормално и в безопасност. Този 60годишен конфликт не решава нищо. Нямам илюзии, че ние ще го решим сега; нашата краткосрочна цел е да постигнем примирие и прекратяване на военните действия. Бих искал да оценя не само ролята на европейските участници в преговорите и водената от Karel Schwarzenberg делегация, която отпътува за региона, а и разбира се ролята на арабските държави в региона, която е положителна. Това може да се каже за ролята на Египет или например Турция, както и за други държави. Смятам, че след като се изпълнят определени условия, като ограничаване на контрабандата на оръжие от Синай към Газа, можем заедно да постигнем ситуация - в рамките на световната архитектура за сигурност или чрез самия Европейски съюз или само част от тази световна архитектура - която да даде възможност за прекратяване на конфликта, макар и да не съм убеден, че това може да стане бързо.
<P>
По въпросите за енергетиката, енергийната сигурност, изменението на климата и ролята на Европейския съюз в процеса: за всички е видно, че ако лидерската позиция на Европейския съюз по проблема с изменението на климата - каквото и да е личното ми мнение по въпроса - не спечели подкрепата на икономиките и големите световни фактори като САЩ, Руската федерация, Бразилия, Индия и Китай, тогава тази инициатива на Европейския съюз ще остане изолирана, глас в пустиня и безполезна в световен мащаб. Нашата роля е да убедим останалите световни сили и найголемите производители на емисии да последват примера ни и точно тук аз виждам нашата роля през първата половина на годината, тъй като, по мое мнение, пакетът от мерки за климата и енергията вече е подписан и подпечатан в очакване да бъде приложен, след като, разбира се, бъде одобрен в Европейския парламент - а се надявам, че ще бъде. Целият въпрос за енергийния микс понякога твърде много се идеологизира и политизира, а според мен Европейският съюз трябва да възприеме много практичен и прагматичен подход към него и трябва да обърне внимание на краткосрочните, средносрочните и дългосрочните цели и на краткосрочните, средносрочните и дългосрочните средства за постигане на тези цели. Не мога да си представя, че държави, които зависят на 90 % от производство на базата на въглищата, като Полша, са способни радикално и безмилостно да променят тази зависимост в рамките на 15 или 20 години. Разбира се ние трябва да инвестираме в нови въглищни технологии, "чисти въглищни технологии", и в подобряване на ефективността на централите, тъй като не можем едностранно и бързо да променим тази зависимост. Трябва да обсъдим това и да инвестираме в иновации и, разбира се, постепенно да регулираме енергийния микс в посоката, за която говорим - с други думи към поефективна защита на околната среда, послаба зависимост от изкопаемите горива и, разбира се, сигурни и относително евтини доставки на енергия, за да може Европа да остане конкурентоспособна в световен мащаб. Цялата руско-украинска криза е не само криза на доверието, а криза, в която са замесени търговски, икономически, политически, геополитически и стратегически интереси. Това е многопластов проблем и със сигурност не бих искал в момента да съдя кой е краткосрочният виновник, защото за нас, за Европейския съюз и за европейските държави, и Русия, и Украйна носят вина. Русия не доставя газ, а Украйна блокира преноса на газ; затова трябва да упражним влиянието си в региона и трябва да потърсим начини да сложим край на този проблем в краткосрочен план и - в средно и дългосрочен план - да диверсифицираме източниците и пътищата за пренос, както и да осигурим свързването на електрическите и газовите системи в Европейския съюз. Така ще можем да постигнем нещо, което не е постигано досега: солидарност и прилагане на спешни кризисни планове, понеже, макар и да не искам да съм лош пророк, кризата все още не е приключила, а ситуацията в Словакия, България и на Балканите е много тежка и критична.
<P>
По повод на това, което си отбелязах във връзка с казаното от представители на отделните парламентарни групи: в никакъв случай не мисля, че нашият дневен ред е твърде либерален или твърде консервативен; нашият дневен ред произтича от дългосрочните цели и дългосрочния дневен ред на Европейския съюз. Още в първите дни от новата година се видя, че чешкият принос към него, чешкият отпечатък е добре замислен, тъй като акцентът ни върху енергийната сигурност може неочаквано и съвсем навременно да даде начало на задълбочен дебат за това как да гарантираме независимостта и свободата на Европейския съюз, което предполага независимост или помалка зависимост от вноса на енергия и източници извън Европейския съюз.
<P>
Тук се повдигнаха въпроси за антидискриминационната директива, целите от Барселона и недостатъчния акцент върху социалните проблеми. Аз не смятам, че това е така - въпреки че, естествено, сме се опитали да сведем тези основни цели до една поскоро символична форма - тъй като по никакъв начин не подценяваме нито антидискриминационния въпрос, нито въпроса за защитата на жените. Уверявам ви, че ние наистина имаме голям опит с деца, настанени в различни институции, и за нас е жизнено важно жените и семействата да имат право на избор: да могат да избират дали в определен момент да се посветят на грижи за децата, а искаме и да създадем възможно найразнообразни механизми, които да направят това възможно, така че семействата да не е изпадат в положение на социално слаби. Също толкова важно е и осигуряването на подходящ набор от варианти от институциите за деца, а, повярвайте ми, държава като Чешката република има богат опит в това отношение от времето на тоталитаризма, когато този принцип бе до известна степен насилствено прилаган.
<P>
Смятам, че това вероятно е всичко, което мога да кажа като за начало. Ако има нещо, което не липсва на чехите, това е самоувереност, така че бих искал да приключа с думите, че не трябва да страдаме ни наймалко от чувство за малоценност поради факта, че Чешката република е наймалката от големите държави или найголямата от малките държави; ние сме дванайсетата по големина държава в Европейския съюз. Бих искал само да ви припомня, че когато Швеция пое председателството през 2001 г. статиите в пресата бяха същите като тези през ноември и декември в европейските медии. Те се съмняваха дали евроскептичните шведи, които не са въвели еврото и не желаят да го въведат, са способни да се заемат с въпроса за единната валута, дали ще могат да водят разисквания за ратифицирането на Договора от Ница и всъщност дали изобщо са способни като нова държава да оглавят Европейския съюз. Ако сега сменим Договора от Ница с Договора от Лисабон и заменим Швеция с Чешката република, тези статии звучат по един и същ начин. Ние не страдаме от комплекс за малоценност в това отношение.
<SPEAKER ID="023" NAME="Jan Zahradil" AFFILIATION="PPE-DE">
(CS) Гн Действащ председател на Съвета, ще продължа с чешката тема, която беше предложена тук. Наблюдаваме нещо, което Вие сам забелязахте и потвърдихте и което подчертахте във Вашето изказване, а именно, че изборите за Европейски парламент наближават бързо и че вероятно ще чуете редица предложения както от чехите, така и от други членове на Европейския парламент, повлияни по-скоро от сгъстяващата се предизборна атмосфера, отколкото от някакви опити за оценка на програмата на чешкото председателство, която представихте.
<P>
Считам, че през първите дни на чешкото председателство чешкото правителство беше изправено пред изпитание от безпрецедентна величина, с което се справи блестящо. Много се радвам, че много от моите колеги подчертаха това тук. Също така стана ясно, че трите "E", трите приоритета - икономика, енергетика и международни отношения са идентифицирани съвсем правилно като чешки приоритети, тъй като събитията, с които започна тази година - конфликтът в Газа и кризата с доставките на газ за Европа - могат да бъдат групирани с оглед на поне два от тези приоритети. Ясно се очерта и един факт, който преди ние не признавахме открито, а именно, че енергийната сигурност е извънредно ключов въпрос за бъдещето на Европейския съюз и е по-важна от всичко друго, включително, осмелявам се да кажа, Договора от Лисабон, защото той няма да ни осигури нито светлина, нито топлина. Енергийната сигурност е въпрос не само за едно председателство, а за години напред; за Чешката република е голямо предизвикателство и голяма чест да може да осъществи напредък по този въпрос. Същевременно това показва взаимната свързаност на трите "E", защото енергийната сигурност има последици за икономиката, която винаги ще се влияе от първоначалния ефект от ограниченията, както и за международните отношения, тъй като ние не можем да защитим енергийната сигурност на Европа и разнообразяването на доставките без Източно партньорство, политика на добросъседство или по-нататъшно разширяване на Европейския съюз с включване, например, на Турция.
<P>
Вярвам, че Чешката република ще се заеме с тази задача, ще продължи разискванията и ще остави своя незаличима следа в чешкото председателство и водачеството на Европейския съюз. Пожелавам на всички ни успех в това отношение.
<SPEAKER ID="024" NAME="Libor Rouček" AFFILIATION="PSE">
(CS) Гн Министър-председател Topolánek, гн Председател Barroso, госпожи и господа, не познавам никого в този Парламент, никого от членовете на Парламента, който да не желае успех за чешкото председателство. Европейците от изток, запад, север и юг, от Стара Европа и Нова Европа желаят успех както на Европейския съюз, така и на чешкото председателство. Излишно е да се споменава, че членовете на този Парламент, независимо дали са от лагерите на социалдемократически, популистки, либерални или зелени групи, имат същите надежди. За съжаление обаче, повтарям - за съжаление сред европейската общественост и дори в Парламента преобладават известни опасения и съмнения за това, дали Чешката република ще се справи успешно с председателството. Има няколко причини за това.
<P>
Първата причина е вътрешната нестабилност на управляващата коалиция в Чешката република. Например за мои колеги е непонятно, че в самото начало на председателството бяха сменени министри и правителството беше реорганизирано. Как новите министри, като министъра на транспорта и министъра на регионалното развитие, които нямат европейски опит, ще се справят успешно с европейския дневен ред и как ще председателстват Европейския съвет? Също така колегите ми не могат да разберат защо например християндемократите, които понастоящем са на власт в Чешката република и се борят за оцеляване, решиха да проведат изборния си конгрес по времето на чешкото председателство.
<P>
Отношенията между правителството и чешкия президент също провокира редица въпроси, както вече чухме. Бих искал да се даде ясен отговор на това, дали чешкото председателство или чешкото правителство са съгласни с възгледите на президента Václav Klaus, който отхвърля Договора от Лисабон, отрича глобалното затопляне и твърди, че настоящата финансова и икономическа криза са причинени от свръхрегулиране и от съществуването на социални политики и политики за околната среда.
<P>
Има също сериозни основания за съмнения относно вашата подготовка и спазването на обещанието пред канцлера Merkel и президента Sarkozy, че чешкото правителство, представяйки държавата, изпълняваща председателството, ще ратифицира Договора от Лисабон до края на миналата година. Гн Премиер, бих желал да заявите ясно кога ще бъде ратифициран Договорът в чешкия парламент. Бих желал също така да заявите ясно защо ратифицирането на Договора беше поставено в зависимост от ратифицирането на двустранните споразумения със Съединените щати по въпроса за радарите и от закона за отношенията между двете камари на чешкия парламент.
<P>
Договорът от Лисабон, както беше казано тук, е необходимост. Ние се нуждаем от него наред с други неща, за да изпълним чешките приоритети. Мисля, че тези приоритети са правилни, но за да сме в състояние да продължим да ги следваме в бъдеще, например по отношение на енергийната сигурност и по-сериозната роля на Европа във външните отношения, ни е необходимо по-тясно сътрудничество, а за тази цел ни е нужен Договорът от Лисабон.
<P>
В заключение, пожелавам на чешкото председателство късмет и много успехи. Това е в интерес както на Чешката република, така и на Европейския съюз.
<SPEAKER ID="025" NAME="Silvana Koch-Mehrin" AFFILIATION="ALDE">
(DE) гжо Председател, гн Действащ председател на Съвета, Европейският съюз премина през шест месеца на драматизъм, динамика и декларации под ръководството на председателя Sarkozy, а сега Вие, гн Председател, поехте поста с чувство за хумор, с което ще трябва да свикваме известно време. Надявам се Вашето председателство на Съвета да бъде конструктивно и продуктивно, защото ЕС е изправен пред огромни предизвикателства. Самият Вие споменахте войната между Израел и "Хамас” и икономическата криза, а има разбира се и вътрешни въпроси, като Договорът от Лисабон.
<P>
Позволете ми да се спра на един аспект от Вашето изказване: енергийната сигурност. Вие подчертахте нейната фундаментална важност и аз съм съгласна с Вас, че енергията е основната суровина на съвременното общество. Нашият начин на живот, нашата икономика, нашето по-нататъшно развитие - всичко това зависи от нея. Независимостта изисква да имаме добро съчетание от различни енергийни източници.
<P>
Затова се надявам, че с Вашето открито, прямо поведение ще можете да убедите Вашите европейски партньори да се ангажират с нова дискусия за ядрената енергия и по-конкретно, да насърчите германското правителство да прекрати своята антиядрена политика. Това е изискване за сигурността на нашия континент
<P>
Трябва да се свършат много неща и това е Вашата възможност да придвижите Европа напред. Бих искала да изразя моята благодарност и увереност в предстоящото успешно сътрудничество.
<SPEAKER ID="026" NAME="Konrad Szymański" AFFILIATION="UEN">
(PL) гжо Председател, гн Действащ председател на Съвета, има само едно мерило за оценка на чешкото председателство, назначено от Вашето правителство, и драматичните събития от последните седмици и това е енергийната политика на Европейския съюз.
<P>
Днес приключваме още един етап от енергийните спорове между Русия и Европа, но още нямаме цялостна гаранция или политическа рамка за избягване на подобни проблеми в бъдеще. След енергийните кризи през 2004, 2006 и 2008 г. е крайно време Европейският съюз да се заеме с разнообразяването не само на енергийните доставки, но и на самите източници на енергия, от които имаме спешна необходимост. По тази причина очаквам чешкото председателство да предприеме нови стъпки за осигуряване на финансова подкрепа за газопровода "Набуко" и по-активна енергийна политика в Централна Азия. Ето защо очаквам "Северен поток" да бъде зачеркнат от списъка на приоритетите на Европейската комисия, тъй като ако не бъдат взети тези мерки, това ще означава да се събудим следващата зима със същите проблеми като настоящите.
<SPEAKER ID="027" NAME="Claude Turmes" AFFILIATION="Verts/ALE">
- (FR) гжо Председател, доверието в Европа е изложено на риск заради енергийния въпрос. Благодаря Ви, гн Barroso, за съвсем ясните Ви думи тази сутрин.
<P>
Тези дружества "Газпром" и "Нафтогаз", това представление, което наблюдаваме вече два, три, четири, пет дни, това е невероятно! Отсега нататък трябва да казваме: "Господа, стига толкова!" За тази цел трябва да действаме заедно. Благодаря ви за добрата съгласуваност! Може ли някой тук да ми обясни за какво са тези посещения в Москва на премиерите на Словакия и България? Това показва на "Газпром", че не сме единни. Обяснете ми тези две посещения.
<P>
Продължавам нататък - счятам, че Комисията трябва да играе основна роля: трябва да изготвим планове за спешни доставки на газ. Първото, което трябва да се направи, е да се преработи Директивата относно сигурността на снабдяването с природен газ, в противен случай Европейската комисия няма да има достатъчно политически правомощия за действие. Второ, необходим ни е спешен план за "Инфраструктура за снабдяване с природен газ на Централна и Източна Европа" с оглед на наличните парични ресурси.
<P>
Трето, необходимо е да съчетаем икономическото възстановяване на Европа с по-голям план за инвестиции в енергетиката. Главният приоритет са сградите в Източна Европа. Скандално е да се види колко малка част от структурните фондове се инвестира в нещо полезно. Вместо да се изграждат стадиони за европейски шампионати, аз бих предпочел парите да се инвестират в полза на нашите граждани - в сгради, топлопреносни мрежи и възобновяеми източници на енергия.
<P>
Последната ми забележка е, че сме по-зависими, когато става въпрос за ядрена енергия, отколкото когато става въпрос за газ. Ние внасяме 99 % от ядреното гориво. Престанете да свързвате ядрената енергия с независимостта. Гжо Koch-Mehrin, смешно е да го споменавате.
<SPEAKER ID="028" NAME="Jiří Maštálka" AFFILIATION="GUE/NGL">
(CS) Гн Министър-председател, госпожи и господа, аз съм съвсем сигурен, че никой в тази зала не завижда на чешкото председателство за обстоятелствата, при които то поема водачеството на Европейската общност. Гн Министър-председател, един от главните лозунги, които вие обявихте за вашето председателство е "Европа без граници". Този лозунг може да се тълкува по различни начини в зависимост от политическия и личния опит на човека. Лично аз считам, че той не може да се разбира като нещо повече от по-нататъшно отслабване на финансовите и пазарни механизми; аз го виждам по-скоро като предизвикателство за усъвършенстване на онова, с което Европа с право може да се гордее, а именно - европейският социален модел. Тук имам предвид не само възможността за премахване на безсмислени ограничения или перспективите за заетост. Разглеждам тази възможност като шанс да бъдат предоставени на мобилната работна ръка надеждни гаранции за равнопоставено отношение. Това може да включва например положително развитие по време на чешкото председателство на нерешения въпрос за трансграничното здравеопазване.
<P>
Ако Европа ще бъде без граници, би било добре като за начало да не се създават нови. Европа не е само Европейската общност; Европа включва и нашите съседи, които принадлежат към Европа не само в географски, но и в исторически смисъл. Имам предвид главно Сърбия и деликатния въпрос за Косово, както и по-конкретно Молдова, която предприе редица положителни стъпки в посока към по-близки взаимоотношения с Европейската общност. По мое мнение, несъздаването на граници включва и принципна, но европейска политика спрямо Русия и Китай. Необходимо е също да се търсят балансирани взаимоотношения с тези страни, особено когато става въпрос за европейски интереси.
<P>
"Европа без граници" означава също да се обърне сериозно внимание на факта, че на територията на ЕС се намират множество малцинства. Включително и едно от тях, което с неохота обсъждаме в този Парламент, а именно чуждестранните граждани в някои държави на Европейския съюз. Ключът за решаването на тези въпроси е свързан, inter alia, с въвеждането на нова политика, с други думи - премахване на политиката на двойните стандарти. Вие казахте, че свободата и вземането на решения са от фундаментално значение. Дайте на гражданите на вашата собствена страна възможност да решат чрез референдум въпроса относно Договора от Лисабон и разполагането на американските радарни инсталации. Това ще потвърди искреността на вашите думи.
<SPEAKER ID="029" NAME="Philippe de Villiers" AFFILIATION="IND/DEM">
- (FR) Гжо Председател, от името на моята група "Независимост/Демокрация" бих желал почтително да приветствам с добре дошли чешкото председателство и по този начин да изразя уважението, с което се отнасяме към него, тъй като чешкият народ е преминал тежки изпитания и е в състояние много по-добре от мнозина от нас да разбере стойността и значението на думата "свобода". Бих желал да отправя приветствие с добре дошли и да изразя нашите надежди. Гн Topolánek, гн Klaus, Вие олицетворявате две наши надежди: вслушване в гласа на народа, т.е. гарантиране зачитането на референдума за Договора от Лисабон в цяла Европа и връщане на хората на тяхната свобода, за да се освободят от брюкселската бюрокрация, която ни залива. Днес все повече и повече от нас, народите на Европа, са дисиденти от Брюксел.
<SPEAKER ID="030" NAME="Frank Vanhecke" AFFILIATION="NI">
(NL) Гжо Председател, в рамките на една минута време за изказване мога само да призова чешкото председателство да ни съдейства, за да осигурим зачитането на демокрацията от страна на Европейските институции. При демокрация решават хората. Става така обаче, че в държавите, в които на хората беше позволено да изказват мнение - във Франция, Нидерландия и Ирландия - Договорът от Лисабон, известен също като Европейската конституция, беше изпратен в кошчето за боклук. Надявам се, че новото председателство действително ще застане покатегорично на страната на гражданите и на свободата, а не както свикнахме при повечето председателства, на страната на арогантните европейски мандарини.
<P>
Налице е и въпросът за Турция. Преобладаващото мнозинство от европейците се противопоставя на присъединяването на неевропейска държава към нашия Съюз. По отношение на този случай еврократите отново налагат собствената си воля и затова ни е необходима помощта на чешкото председателство. Предвид това, че Чешката република неотдавна се отърси от диктатурата, Вашето председателство може да се окаже маяк за демокрацията и свободата през следващите шест месеца, с други думи, ако се осмелите да тръгнете срещу желанията на елита на ЕС.
<SPEAKER ID="031" NAME="Timothy Kirkhope" AFFILIATION="PPE-DE">
(EN) Гжо Председател, приветствам с добре дошъл министър-председателя г-н Topolánek в Европейския парламент и съдейки по предишни разговори знам, че Европа е в много добри ръце за следващите шест месеца. Това е исторически момент за Чешката република, както и възможност да проявите вашите основани на опита политически умения.
<P>
Програмата на чешкото председателство постави някои важни приоритети: трите "Е" за енергетиката, подобряване на икономическото състояние и ролята на Европа в света. В първите дни на Вашето председателство Вие наистина бяхте изправени пред големи предизвикателства. Бяхте в Москва и Киев и работите усилено за сключване на сделка за възстановяване на потока от природен газ към европейските страни. Досега показахте сериозни дипломатически умения в работата с Русия и Украйна, но от жизненоважно значение е руското правителство да разбере, че да се държат цели нации като заложници не е начин да се прави бизнес в съвременния свят. Вие поведохте ЕС по пътя дотук и аз ви поздравявам, а също и за работата Ви по решаването на сегашната криза в Близкия изток за постигане на надеждно прекратяване на огъня, което ще позволи да бъдат подновени мирните преговори.
<P>
Икономическата криза остава на едно от първите места във Вашия дневен ред. Вие подкрепяте разумни мерки за справяне със забавянето на икономиката. Посочихте ясно колко е важно Европа и държавите-членки да не налагат ново и строго регулиране на европейско или национално равнище. Говорихте за мобилизиране на държавите, споделящи вашите либерални икономически прогнози, които да се противопоставят на протекционизма на този етап. Това, което трябва да направим, е да гарантираме, че регулаторните промени са пропорционални и разумни.
<P>
И накрая, след една седмица в Белия дом ще има нов президент на САЩ. Зная, че можем да разчитаме на Вас, гн Министър-председател, да установите добри работни взаимоотношения с новоизбрания президент Обама. Зная, че Вие споделяте моето виждане относно жизненоважното значение на бъдещето на трансатлантическия алианс за нашата сигурност и просперитет. Желая Ви успех. Бих искал да цитирам Уинстън Чърчил от последната му голяма реч в Камарата на общините, в която казва, че никога не трябва да се плашим, да се уморяваме и да се отчайваме. Късмет!
<SPEAKER ID="032" NAME="Kristian Vigenin" AFFILIATION="PSE">
(EN) Гжо Председател, трябва да признаем, че чешкото председателство се изправи пред много трудно начало. Влошаващата се икономическа криза, бруталната военна операция на Израел и найголямата досега криза в доставките на газ за Европа.
<P>
Дейността ви ще се затруднява още повече от нарастващото политическо напрежение във връзка с европейската изборна кампания. Краят на Вашето председателство ще бъде отбелязан с избирането на 532 нови членове на Европейския парламент. Подчертавам това число, защото то не е предвиденото в Договора от Лисабон. Мисля, че ратифицирането на Договора и неговото влизане в сила трябва да бъде на по-предна позиция във Вашия дневен ред както на национално, така и на европейско равнище.
<P>
Може да изглежда така, сякаш имате нещастието да водите ЕС в една такава ситуация, но всяка криза е същевременно и възможност. Използвайте тези възможности. Направете ЕС поактивен, повидим и понадежден в Близкия изток. Опитайте се да разработите поотговорна политика на ЕС по отношение на енергетиката и енергийните доставки. Направете повече за възстановяване на европейската икономика, като същевременно запазите работните места на хората. Гн Topolánek, бих искал да видя още едно успешно председателство на нова държавачленка. Това е Ваша конкретна отговорност, което ще докаже, че новодошлите могат не само да следват, но и да водят.
<P>
Главната предпоставка за успех е да съберете всичките 27 държавичленки и да ги накарате да се обединят по отношение на политиките и действията. Това няма да е възможно, ако няма единство във Вашата собствена страна. Противоречивите послания, идващи от различни чешки институции, накърняват изгледите ви за успех, затова Ви моля да положите максимални усилия да наложите ембарго на всички вътрешни политически игри. Не е лесно в предизборна ситуация, но Словения е пример, който можете да следвате. Втората предпоставка е да обедините след себе си вашите основни политически партии в Парламента. В продължение на шест месеца трябва да забравите собственото си политическо членство и да водите широк диалог. Това е нещо, което може да се научи от френското председателство
<P>
Накрая, бих искал да привлека вниманието Ви към засилването на екстремизма, антисемитизма и ксенофобията в Европа. Чешката република също е засегната от тази тенденция. Моля Ви да поставите този въпрос на преден план във вашия дневен ред, особено с оглед на предстоящите европейски избори. Желая Ви успех!
<SPEAKER ID="033" NAME="Adina-Ioana Vălean" AFFILIATION="ALDE">
(EN) Гжо Председател, бих искала да благодаря на действащия председател на Съвета за това, че дойде тук днес да изложи програмата на чешкото председателство. Ще насоча вниманието обаче към някои въпроси, с които се надявам чешкото председателство да се заеме.
<P>
Първо, мотото, което вие сте избрали, е "Европа без граници". Съгласна съм с предпоставката за това мото. То би трябвало да важи по-конкретно за граждани на Европа, които имат право да се движат и пребивават свободно в рамките на ЕС. Аз съм докладчик по прилагането на Директивата относно свободното движение на граждани. За съжаление изглежда, че вашето мото е застрашено от националните органи. Комисията неотдавна публикува много разочароващ доклад за прилагането на тази директива. Предвид неправилното транспониране на Директивата от държавите-членки, аз се надявам да придадете на този въпрос много повече тежест, отколкото е посочено във вашата програма в областта на свободата и сигурността.
<P>
Второ, като допълнение към някои тревожни въпроси, пред които ще трябва да се изправите по време на вашето председателство - като продължаващата глобална финансова криза и грижата за енергийната сигурност - ще имате и поголям законодателен товар. Затова вярвам, че ще използвате всички необходими средства за правилното приключване на множеството незавършени доклади до края на парламентарния мандат. По-конкретно, породени са очаквания на европейските граждани за намаляване на цените на гласови комуникации, SMS и роуминг на данни. Надявам се, че ще спазите вашия ангажимент за постигане на споразумение на първо четене за моя доклад за Регламент ІІ относно роуминга. Благодаря Ви, и Ви желая успех по време на Вашето председателство.
<SPEAKER ID="034" NAME="Mario Borghezio" AFFILIATION="UEN">
(IT) Гжо Председател, госпожи и господа, приветствам сърдечно с добре дошли чешкото председателство и се надявам, че то ще успее да придвижи Европа в посока извън безполезното добродушие на Брюксел и към действия за борба срещу позорния трафик на незаконни мигранти в Средиземноморието.
<P>
Министър Maroni на една неотдавнашна среща на министрите на вътрешните работи на Кипър, Гърция, Италия и Малта най-после отправи призив за събуждане на Европа. Време е Европа да разбере сериозността на положението в Средиземноморието: извършва се трафик на незаконни имигранти и наркотици от Африка и Азия. Чешкото председателство трябва да разгледа неотложната необходимост от конкретни мерки за предоставяне на мандати на министрите на вътрешните работи да сключват споразумения за реадмисия с държави извън ЕС, от които идват незаконните имигранти.
<P>
Необходимо е да укрепим действията, предприети от Фронтекс, които би трябвало обаче да бъдат съгласувани с подходящи инструменти и ресурси и Европа трябва да разбере, че тези действия ще бъдат ефективни само ако са придружени от политики за реадмисия на незаконните имигранти и средства за държави като моята, които трябва да приемат незаконни имигранти. Г-н Действащ председател на Съвета, идете в Лампедуза и вижте колко е сериозен проблемът. Ние се превръщаме в център за борба с трафика на наркотици в Средиземноморието - позор, който трябва да заличим. Идете в Лампедуза като политик и после се върнете като турист на най-красивия остров в Средиземноморието!
<P>
(Ръкопляскания)
<SPEAKER ID="035" NAME="Milan Horáček" AFFILIATION="Verts/ALE">
(DE) Гжо Председател, гн Barroso, гн Topolanek, приветствам чешкото председателство с добре дошли! Като гражданин на Прага, избран в Европейския парламент като германски член на Групата на Зелените/Европейски свободен алианс, аз съм особено доволен, че Чешката република ще поеме председателството на Съвета през следващите шест месеца. Преди повече от 40 години, след окупацията на Чехословакия, аз отидох в политическо изгнание в Германия и продължавам да се удивлявам на това, че вече сме свободни да движим напред развитието на демокрацията и зачитането на човешките права в Чешката република и Централна Европа.
<P>
Настоящите политически, икономически и екологични събития биха представлявали голямо предизвикателство за всяко председателство на Съвета - но аз вярвам, че това председателство ще го преодолее. Бих искал да пожелая на всички ни, не само на Чешката република, всичко най-добро за това председателство.
<P>
(Ръкопляскания)
<SPEAKER ID="036" NAME="Adamos Adamou" AFFILIATION="GUE/NGL">
(EL) Гн Председател на Комисията, Гн Действащ председател на Съвета, приоритетите на Вашето председателство включват следното: за да може Европейският съюз да предприема международни действия, той трябва да обвърже своята сигурност със стратегическо сътрудничество с НАТО и да развие собствени средства за отбрана в допълнение към НАТО.
<P>
Гражданите се чудят кой застрашава Европейския съюз до такава степен, че е необходимо той да обвърже сигурността си с НАТО. Напротив, видима заплаха за Европейския съюз е прилаганата от Израел стратегия, стратегията на войната, която Европейският съюз не осъди без заобикалки и за която не наложи санкции, както в други случаи.
<P>
Вие заявявате още, че искате икономика без граници и че прекомерната регулация трябва да се избягва, че трябва да се избягва повишаването на нивото на протекционизъм. Това ли са уроците, които ние, като Европейски съюз, сме научили от икономическата криза? Никаква защита за слабите и пазарна спекула? Тогава едва ли е изненадващо, че гражданите вече губят търпение относно политиката на Европейския съюз. Евробарометърът, който ние винаги пренебрегваме, ни го показва.
<P>
Това, което е важно днес и което подчертават масовите демонстрации, е необходимостта от политика на мир, а не съучастнически неутралитет. Реакциите и протестите на обикновените хора са крещящо доказателство за потребността от справедливост и политически контрол на пазара и цените на стоките, което ще позволи на всяка държава да изпълнява социалната роля, отредена й от нейните граждани, без догматичните ограничения на Пакта за стабилност.
<SPEAKER ID="037" NAME="Kathy Sinnott" AFFILIATION="IND/DEM">
(EN) Гжо Председател, бих искала да приветствам с добре дошъл действащия председател на Съвета и да му пожелая всичко добро по време на председателството, а също така и на неговия народ.
<P>
Като член на ЕП от Ирландия, аз бих искала да благодаря на чешкото правителство и народ. Когато моят народ гласува на референдум да отхвърли Договора от Лисабон, единствено чешкото представителство заяви, че зачита ирландския вот. При обстоятелствата на незачитане на гласуванията във Франция, Нидерландия и Ирландия - и непозволяване на хората да гласуват - това зачитане беше прието сърдечно.
<P>
Уважението е ценно и необходимо отношение. В Европа сме изправени пред много кризи. Вие изложихте амбициозна програма за справяне с тях. Една такава програма изисква уважение между държавите-членки. Освен това тя изисква уважение към народите на тези държави-членки, за да има някаква надежда за успех.
<P>
Впечатлена съм от уважението, което проявихте към вашия народ, като признахте че той, както и ирландският, ако имаше възможност, вероятно също би отхвърлил Договора от Лисабон. Това уважение вещае добро за Вашето председателство и Европа.
<SPEAKER ID="038" NAME="Hartmut Nassauer" AFFILIATION="PPE-DE">
(DE) Гжо Председател, госпожи и господа, вероятно не очаквахте такова приятелско, доброжелателно приемане в Европейския парламент, гн Topolánek - но чешкото председателство на Съвета е събитие с исторически оттенък. Видял съм две епохални събития в моята политическа кариера, първото е обединението на Германия, а второто е обединението на Европа след две кървави европейски граждански войни през последния век. Фактът, че Чешката република представлява председателството в Европейския парламент днес, е отражение на невероятните исторически промени, на които станахме свидетели и за които можем да бъдем благодарни. Уверявам Ви в подкрепата на Групата на PPE-DE, без резерви и без скептицизъм.
<P>
Вие правилно започнахте с Карл IV, който е не само един от първите архитекти на трансевропейска транспортна мрежа, но и основател на един от найстарите и престижни университети в Европа, а по този начин и изразител на европейската универсалност, която може би е оставила не помалък белег върху нас европейците, отколкото договорите, които сме сключили. Като оставим настрана инцидентните евроскептични забележки - с които сме запознати и от вашата собствена държава - вие имате нашата подкрепа. Ние в Групата на Европейската народна партия (Християндемократи) и Европейски демократи сме убедени европейци - няма съмнение - но именно поради това сме в състояние да разпознаем погрешните завои на Европа и да помогнем за коригирането им. Договорът от Лисабон е отличен инструмент за коригиране на неправилните посоки, в които се е движила Европа. По тази причина искам да изразя надеждата, че Вие, като председател на Съвета, ще допринесете за влизането в сила на този Договор и че Вашата държава ще ратифицира Договора колкото е възможно по-скоро.
<SPEAKER ID="039" NAME="Enrique Barón Crespo" AFFILIATION="PSE">
(ES) Гжо Председател, гн Действащ председател на Съвета, гн Председател на Комисията, госпожи и господа, предлагам на чешкото председателство същото приятелско приветствие с добре дошли, което отправих през 1991 г., когато като председател на Европейския парламент се обърнах към Сената на тогавашна Чехословакия, за да ги поканя да се присъединят към нас. Според мен това велико поколение чешки и словашки граждани е превъплътено в един човек, който е много уважаван в Европа и в цял свят. Говоря, разбира се, за президента Václav Havel.
<P>
Имам два коментара и въпроси към действащия председател на Съвета. Вие взехте решение - и аз се радвам, че говорите за Европа на правилата - да обвържете ратифицирането на Договора от Лисабон с ратифицирането на щита за противоракетна отбрана. Мнозина от нас считат, че това не е начин за постигане на напредък, но Вие взехте решение да подчините собствената си страна на нещо, което трябва да се разгледа съвместно. Има обаче един факт, който не може да бъде пренебрегнат, а това е, че спорът за газа е политически спор. Според мен ще бъде много трудно да провеждате политика спрямо Изтока при това положение. Също така не мога да разбера защо, след като чехите са народ, който се гордее със своя суверенитет и независимост, Вие можете да подчините това, което чехите трябва да решат, на действията на ирландците
<P>
Второ, гн Действащ председател на Съвета, Вие не споменахте еврото. Вчера в тази зала ние празнувахме десетата годишнина на еврото и влизането на вашата братска република, Словакия, в еврозоната. Какво ще направите, за да защитите еврото по време на чешкото председателство?
<SPEAKER ID="040" NAME="Lena Ek" AFFILIATION="ALDE">
(SV) Гжо Председател, гн Topolánek, гн Barroso, напълно вярно е, че се намираме в положение на две кризи: климатична и финансова. Към тях можем да добавим и енергийна криза. Затова е важно да останем концентрирани. Моят въпрос към министър-председателя гн Topolánek е следният: ще гарантира ли Чешката република, че неотложните програми за икономическата криза ще решат и климатичната криза?
<P>
В края на краищата ние тук имаме възможност да помогнем на нашите граждани както за подобряване на околната среда, така и за нови работни места, а също и за подпомагане на малките предприятия. Историята показва, че всяка финансова криза е следвана от технологична промяна. С инвестиции в нови зелени технологии, като квартално отопление, биогорива, съчетани с топлина и енергия, енергийно ефективни домове, слънчеви панели, интелигентни електроразпределителни мрежи и т.н., ние можем да извлечем полза от адаптациите, които са необходими, за да се справим с климатичната заплаха и да създадем икономически подем, необходим на Европа и света. Едновременното инвестиране в благоприятни за климата технологии и заетост също така ще стабилизира положението с политиката по сигурността по отношение на Русия.
<P>
Онези, които се противопоставиха на енергийния пакет и на една цялостна обща европейска енергийна политика, може би сега ще разберат защо влагаме толкова много труд, за да дадем възможност на ЕС да говори в един глас по тези въпроси. При всички случаи студуващите граждани на Европа разбират какво трябва да се направи. Не бива да се допуска ситуация както при кризата в Близкия изток, където се разминаваха три или четири европейски делегации.
<P>
Ето защо приветствам с добре дошли чешкото председателство и утвърденото сътрудничество със следващата държава, която ще поеме председателството - Швеция, и ви желая късмет.
<SPEAKER ID="041" NAME="Ģirts Valdis Kristovskis" AFFILIATION="UEN">
(LV) Госпожи и господа, гн Barroso, гн Topolánek, бих искал да изразя благодарността си към чешкото правителство за решимостта му да продължи оценката на политическите, моралните и правните аспекти на престъпленията на комунистическия режим, която беше започната по време на словенското председателство. Последствията от престъпленията на комунистическия режим са отблъскващ белег върху лицето на Европа. Под влиянието на realpolitik обаче европейските политици продължават да се преструват, че не го забелязват. Това показва, че на Европа все още й липсва самоуважение в очите на авторитарната идеология на Русия. За съжаление, докато деянията на нацизма са признати за престъпления срещу човечеството, а престъпленията на комунистическия режим в СССР биват оправдавани, ние сме изправени пред факта, че Европа и нейната историческа истина са разделени между нейната източна и западна половина. Снабдяването с газ на Украйна е прекъснато и руските танкове навлизат в Грузия. От дълго време насам общите европейски ценности си остават само мечта. Призовавам чешкото председателство да продължи решимостта си, изразена в Пражката декларация.
<SPEAKER ID="042" NAME="Jacek Saryusz-Wolski" AFFILIATION="PPE-DE">
(EN) Гжо Председател, това е първото председателство на държава от бившия съветски блок и ние стискаме палци за Вас, гн Министър-председател, това да бъде първокласно председателство.
<P>
Вие встъпихте във Вашето председателство в гореща политическа атмосфера, под смразяващия вятър на енергийната криза. Бих искал да Ви поздравя, гн Министър-председател, за бързите Ви действия и ангажираност за решаване на газовата криза и за посредничеството, което предприехте между Русия и Украйна.
<P>
Два от трите главни приоритета на чешкото представителство - енергетиката и Източно партньорство - се нуждаят от газ. Това е кръстопътят на двата приоритета на Вашето председателство. Вие трябва да намерите спешно солидарно решение веднага. Трябва да деблокирате доставките на газ за 18 държави-членки, чиито граждани и индустрии са потърпевши. След това трябва да намерите трайно, устойчиво и систематично решение в дългосрочен аспект. За нас е необходимо да изготвите цялостна и решителна стратегия.
<P>
Приветствам също Вашия приоритет за Източно партньорство, което ще ни предостави подходяща рамка за по-добро сътрудничество с нашите източни партньори, които са толкова близо до нашите граници. Европейският парламент ще го допълни със свое измерение, като изгради съвместна парламентарна асамблея, която наричаме "EURONEST". Това партньорство ще допринесе за предотвратяване на друга криза като сегашната.
<P>
Уверен съм, че чешкото председателство, което е изправено пред подобни времена на предизвикателства и управление на кризи, ще може да оправдае нашите надежди и че след шест месеца ще имаме по-малко бариери и по-силна и по-безопасна Европа, а също и по-сладка Европа, както гласи вашия лозунг:
<P>
(CS) Да подсладим Европа! Желая Ви много успехи.
<SPEAKER ID="044" NAME="Jo Leinen" AFFILIATION="PSE">
(DE) Гжо Председател, гн Действащ председател на Съвета, "Европа без граници" е добро мото, защото изразява същността на европейската идея - сближаването на хората. Аз обаче се надявам също, че ще се окаже възможно да бъдат разрушени бариерите в умовете на някои хора, които все още имат политически, а може би и идеологически резерви по отношение на Европейския съюз и затова затварят умовете си за неговото по-нататъшно развитие, както е предвидено в Договора от Лисабон. В това отношение има още много неща, които могат да се направят и във вашата страна.
<P>
Договорът за реформа е от съществено значение. Как ще изготвяте енергийна политика без съответната основа, заложена в Договора от Лисабон? Не е възможно. Редица други сфери на политиката могат да бъдат разгледани по същия начин. Напълно неприемливо е да се свързва ратифицирането с други вътрешни проблеми, тъй като това е общ договор и няма нищо общо с вътрешните политически спорове - опозицията срещу правителството или обратно.
<P>
Европа е общност от ценности. Човешките права и правовата държава, като в това отношение вашата страна също показва недостатъци, заемат централно място. Бих искал да използвам тази възможност да спомена случая с др Yekta Uzunoglu, който в продължение на 14 години се бори за справедливост и компенсации. Призовавам ви да гарантирате, че този злощастен случай, заради който Václav Havel вече направи гладна стачка, ще бъде решен по време на вашето председателство.
<P>
В края на френското председателство на Съвета президентът гн Sarkozy каза, че предходните шест месеца са го променили. Надявам се този опит да промени и вас, както и някои други хора в Чешката република.
<SPEAKER ID="045" NAME="Andrew Duff" AFFILIATION="ALDE">
(EN) Гжо Председател, бих искал да задам на действащия председател на Съвета четири въпроса.
<P>
Гн Действащ председател на Съвета, ако, според Вашите думи, Договорът от Лисабон е по-лош от Договора от Ница, защо го подписахте?
<P>
Второ, бихте ли потвърдили, че Чешката република няма да бъде изкушена да последва ирландския пример и да се опита да разбие Лисабонския пакет?
<P>
Трето, виждате ли някакво противоречие между идването Ви тук и възхваляването на законността на Парламента и отказа да подкрепите Договора, който увеличава толкова много правомощията му?
<P>
Четвърто, може ли действително чешкото председателство да има правомощия, преди Чешката република да ратифицира Договора?
<SPEAKER ID="046" NAME="Bogdan Pęk" AFFILIATION="UEN">
(PL) Гжо Председател, гн Действащ председател на Съвета, парадоксално е, че тази многоаспектна криза, която засегна света, включително Европа, може да бъде и голям съюзник, тъй като онези, които бяха свикнали да казват на всички останали как да си вършат работата, носят най-голяма отговорност за кризата. Те я контролираха и те ни вкараха в нея.
<P>
Днес виждаме нотка на промяна във Вашето изявление и затова пожелаваме всичко най-добро на чешкото председателство. Бих желал да Ви напомня един факт от историята, който би трябвало да Ви е от полза. През 1618 г. в Hradčany пристига неприятна хабсбургска дипломатическа мисия, чието поведение е изключително арогантно. Чехите направо ги изхвърлят през прозореца - едно действие наречено "дефенестрация". На този етап очаквам подобна политическа дефенестрация. Очаквам да изхвърлите всички непочтени съветници през прозореца на благоприличието и разума и да успеете да тласнете делата на Европа напред. Това очакват гражданите на Европа, а Вие няма да успеете, ако слушате тези шарлатани.
<SPEAKER ID="047" NAME="Stefano Zappalà" AFFILIATION="PPE-DE">
(IT) Гжо Председател, госпожи и господа, както винаги в Европа ние изживяваме важни исторически събития и шестте месеца на чешкото председателство със сигурност ще се наредят сред тях.
<P>
Има много нерешени важни проблеми, за които това председателство ще трябва да намери решения: за Договора от Лисабон, който изисква окончателно приемане, пътят вече е начертан, но е необходим допълнителен тласък, за да се гарантира, че процесът няма да се проточи и след настоящата година. Сериозната световна икономическа криза ще продължи да оказва въздействие и няма съмнение, че в течение на тази година ефектите ще бъдат значителни. Надяваме се, че председателството ще продължи по пътя, по който вече пое френското председателство, така че следващата среща на Г8 под председателството на Италия да може да даде резултати, които отговарят на потребностите на Европа.
<P>
Европа е изправена пред сериозен проблем във връзка с енергийните доставки: това е факт от решаващо значение и изглежда сложен проблем за решаване. Възможно е обаче да сме пред прага на намирането на решение, при всички случаи бъдещето трябва да бъде гарантирано с оглед на зависимостта на много държави, включително на моята, от тези доставки.
<P>
Ситуацията в ивицата Газа не бива да се толерира повече. Не трябва да се преговаря с терористи, но атаките срещу народа на Израел трябва да спрат веднъж завинаги, и ние не трябва да продължаваме да толерираме смъртта на невинни граждани на фронтовата линия на една абсурдна и за съжаление постоянна война.
<P>
Имиграцията трябва да се реши на европейско равнище и затова е необходимо да се обърне значително внимание на положението в някои държави, включително Италия и Малта, които имат сериозни проблеми във връзка с това. Въпросът за Кипър трябва да бъде решен бързо, за бъдат уредени веднъж завинаги всички отношения между Гърция и Турция и между Европа и Турция, която освен това все още очаква присъединяване.
<P>
И накрая, гн Topolánek, надявам се да Ви виждам винаги в Парламента, желая Ви всичко най-добро във Вашата работа и Ви поздравявам за това, че още сте тук с нас след първия Ви отговор. Не бяхме свикнали с това при предишните председателства. Благодаря Ви, това е добър знак.
<SPEAKER ID="048" NAME="Bernard Poignant" AFFILIATION="PSE">
- (FR) Гжо Председател, гн Действащ председател на Съвета, аз открих в трудовете на вашите чешки историци причината, поради която не сте ратифицирали Договора от Лисабон: всъщност те говорят за магията на цифрата 8, както например в 2008. Според тях тази цифра бележи историята ви: през 1918 г. е създадена Чехословакия, а през 1348 г. - Прага. Те цитират четиридесетина примера, сред които, в частност, три неотдавнашни болезнени случая: 1938 г., когато Франция и Обединеното кралство са ви изоставили; 1948 г., когато сте преминали от другата страна вследствие на държавен преврат; и 1968 г., когато съветските танкове влизат в страната ви. Така че разбирам - оставили сте 2008 г. настрана, тъй като сте си помислили, че ратифицирането на Договора през тази година е подозрително, още повече че някои хора сравняват ограничения суверенитет на Брежнев с Договора. Въпреки всичките си грешки и въпреки миналото си другарят Barroso, който е тук, не е Брежнев!
<P>
(Смях)
<P>
Ние участваме в проект, в който доброволно споделеният суверенитет е определящ фактор. Договорът от Лисабон е само един момент в тази история; той е само един етап от тази история. Умолявам ви: 2008 г. отмина, ратифицирайте през 2009 г.!
<P>
(Ръкопляскания)
<SPEAKER ID="049" NAME="Margarita Starkevičiūt" AFFILIATION="ALDE">
(LT) Чешката република поема председателството на Европейския съюз във време, когато водим дебати как да преустроим икономиката и дали бъдещият модел на Европейския съюз ще бъде по-социално ориентиран или по-либерален. Понякога това се представя дори като свада между Стара Европа и Нова Европа, но аз мисля, че чехите ще съумеят да ни доведат до консенсус, тъй като в действителност няма голяма разлика между тези две разбирания. Тяхното съчетаване зависи от глобализацията и от мултикултурната икономическа среда, която все още се развива. Концепцията за "пазарна икономика" се разбира много различно от различни хора - това е поведенчески фактор. Страните от бившия Съветски блок разбират напълно, че съществуването на пазарни институции и закони не означава непременно, че пазарът ще процъфтява успешно. Те трябва да постигнат съответствие в мисленето и очакванията на хората. Въпреки че понякога се опитваме да подчертаем тези разлики между икономическите модели, за да извлечем политическа полза, в дългосрочна политическа перспектива отлагането на реформата на икономическата политика, ако вземем предвид променящата се многоезична и мултикултурна среда, ще подпомогне идването на власт на радикални популистки групи и ще предизвика дългосрочна политическа нестабилност и икономическо изоставане.
<SPEAKER ID="050" NAME="Elmar Brok" AFFILIATION="PPE-DE">
(DE) Гжо Председател, гн Действащ председател на Съвета, госпожи и господа, бих желал да поздравя чешкото председателство на Съвета с поемането на поста. Това е първото председателство на Съвета от бивша страна от Варшавския договор и поради това има символично значение, както гн Nassauer правилно отбеляза.
<P>
Въпросите относно преговорите за газа и дейността на действащия председател гн Schwarzenberg в Близкия изток, както и много други примери, показват, че чешкото председателство на Съвета е добре подготвено за работата, която го очаква. Затова аз считам за много важно, че е отдадено голямо значение на така наречената стратегическа концепция за енергийна сигурност. Този пример в частност показва, че има много области, в които националните държави вече не са способни сами да се грижат за интересите на своите граждани и че само общ европейски подход ще бъде успешен.
<P>
Въпреки това, гн Действащ председател, само Договорът от Лисабон ни дава тази компетенция в областта на енергията и енергийната сигурност. Настоящите ни дейности са координиращи и не са обвързващи. При много от предизвикателствата, които трябва да поемем, не бихме могли да го направим без обсега на действие, предоставен от Договора от Лисабон - възможността за по-голяма демократизация, а именно засилването на правомощията на Европейския парламент и тези на националните парламенти. Поради това считам, че е имало грешка при превода на немски на думите ви, че Договорът от Ница може би е по-добър от Договора от Лисабон. Немският вариант би трябвало все още да може да се поправи. Поради тази причина трябва да търсим възможност да покажем, че можем да подобрим начина, по който преодоляваме споделените предизвикателства във всички основни области, само с помощта на Договора от Лисабон. Благодаря ви много.
<SPEAKER ID="051" NAME="Edite Estrela" AFFILIATION="PSE">
(PT) Гн Действащ председател, Вие говорихте за Европа на правилата. Всъщност Вие говорихте много за правила. А едно от правилата на демокрацията е изпълняването на обещанията. Вие дадохте обещание да ратифицирате Договора от Лисабон до края на 2008 г. Не го направихте, и това не беше правилно. Ето защо аз питам: "Кога Чешката република ще ратифицира Договора от Лисабон?"
<P>
Вие също така говорихте за самоувереност. За мен това изглеждаше като арогантност. Чешкото правителство, включително президентът, има пълното право да казва и прави каквото пожелае, но не може да забравя, че е част от Европейския съюз и че вече говори от името на близо 500 милиона граждани и 27 държави-членки.
<P>
Поради това не можете да пренебрегнете факта, че 25 държави-членки вече са ратифицирали Договора от Лисабон и че Ирландия вече е планирала втори референдум. За щастие проучванията прогнозират мнозинство на отговорите "да". Ирландците са разбрали, че в тази особено трудна международна среда принадлежността им към Европейския съюз и към еврозоната ги е предпазило от по-големи трудности.
<P>
Сега остава Чешката република да обяви кога ще ратифицира Договора от Лисабон. Както каза председателят на моята група, гн Martin Schulz, в момент, когато Европа се сблъсква с безпрецедентни предизвикателства, е нужно тя да говори в един глас. А единственият начин да направим това възможно е чрез Договора от Лисабон.
<SPEAKER ID="052" NAME="Marco Cappato" AFFILIATION="ALDE">
(IT) Гжо Председател, гн Topolánek, госпожи и господа, Вие говорихте за Източното партньорство, гн Topolánek. Партньорството е доста скорошно изобретение на Европейския съюз, което не е съществувало в онази Европа, която бащите основатели, написали Манифеста от Вентотене, са искали да видят, или в Европа от първите години след Втората световна война. Тази Европа даде на своите съседи, включително тези в Централна и Източна Европа, перспективата за членство. Европа е била фактор за опазването на мира не защото е предложила перспектива за партньорство на своите съседи, а защото им е предложила перспективата за членство, перспективата да станат част от ЕС.
<P>
Френското председателство, което Ви предшестваше, обаче ясно заяви, ако говорим за граници, желанието си да определи границите на Европа, най-вече като затръшна вратата пред Турция и като показа, че Европейският съюз иска да затвори своите граници. Резултатът от това е, че около Европейския съюз, там, където през миналите десетилетия имаше надежда за страни като вашата, днес вместо това има войни - в Близкия изток, на Балканите, в Кавказ, на Урал и в Магреба.
<P>
Призивът, който ние, Радикалната партия, която е против насилието, искаме отново да отправим към Вас, е да вземете предвид спешната нужда Европейските съединени щати да се отворят към членство, към членовете, а не към неясните отношения на партньорство. Това партньорство отрича включването на най-важното: гражданските и политическите права за гражданите на Европа и за тези, които се намират близо до нейните граници.
<SPEAKER ID="053" NAME="Gunnar Hökmark" AFFILIATION="PPE-DE">
(EN) Гжо Председател, бих искал да поздравя действащия председател за умението, което председателството му вече показа при справянето с редица проблеми.
<P>
Много шведи все още имат чувството, че Прага е на изток от Стокхолм, което се дължи на наследството на политическата география на миналия век. Това е погрешно и Вашето председателство, гн Действащ председател, ще върне Чешката република на правилното й място в нашите умствени карти - в сърцето на историческа Европа, както и на бъдеща Европа.
<P>
Позволете ми също така да изразя надеждата, че Вие ще подготвите добре пътя за шведското председателство: по въпроса за климатичните въпроси и конкурентоспособността, където е изключително важно да покажете, че ще се справим с икономическите проблеми с отворен подход, без протекционизъм и с динамиката на една отворена икономика; и по енергийните въпроси, където ще играете определяща роля поради очевидно добрата си позиция. Времената, в които живеем, засилват нуждата от реформи и промяна.
<P>
Мисля, че е правилно да се каже, че солидарността и сигурността, що се отнася до енергията, означават, че трябва да реформираме и задълбочим европейския вътрешен енергиен пазар. Ако не го направим, ще бъдем изложени на различни заплахи и опити да бъдем разделени, разпокъсани. Една от целите трябва да бъде да се гарантира, че никой не може да контролира доставките и производството на газ и електричество, и същевременно разпространението им; гарантиране на наличието на един общ пазар. Ако това може да бъде осъществено по време на Вашето председателство, то ще бъде стратегическа стъпка напред, за която се надявам, че ще можем да ви поздравим след шест месеца.
<SPEAKER ID="054" NAME="Maria Berger" AFFILIATION="PSE">
(DE) Гжо Председател, гн Действащ председател на Съвета, заедно с мои колеги, които днес присъстват, бяхме част от групата членове на Европейския парламент, които особено насърчаваха каузата на чешкото членство в Съвместната парламентарна комисия в периода до 2004 г. Поради това днешният ден, в който мога да приветствам първото чешко председателство с добре дошли, е специален и за някои членове на Европейския парламент, които не са чехи. Бих добавила, от гледната точка на австрийски депутат, че невинаги беше лесно да се прави кампания в Австрия в подкрепа на членството на Чешката република. Така че ние със сигурност сме сред онези, които особено силно подкрепят чешкото председателство, и не възнамеряваме да отдаваме твърде голямо значение на проблеми, предизвикани от неопитност - доста едностранчивата първоначална позиция относно конфликта в Газа и становището на чешкия президент, че социалните и екологични стандарти са твърде високи, вече бяха споменати. От австрийска гледна точка сме твърде неприятно засегнати от одобрителната реакция спрямо плановете на Словакия да отвори Bohunice, което ще бъде явно нарушение на съществуващото европейско законодателство.
<P>
Блестящият философ и писател Jiří Gruša е написал "Ръководство за потребителя за Чешката република и Прага", което мога само да препоръчам на всички мои колеги като забавно и изключително хумористично четиво. Досега няма ръководство за потребителя за Европа в писмена форма, но ако някога се издаде такъв, всички нови председателства следва да бъдат посъветвани да не отхвърлят подкрепата, оказана им в Парламента от правителствата на съседни страни.
<SPEAKER ID="055" NAME="Othmar Karas" AFFILIATION="PPE-DE">
(DE) Гжо Председател, гн Действащ председател, Вие носите особена отговорност. Чешкото председателство на Съвета започна с доста сътресения - арт инсталацията беше провокативна и даде повод за възмущение - но сериозните му усилия да се изправи на крака и да поеме отговорността за целия Съюз бяха осезаеми дори и преди днешната дата. Изглежда, че е добре подготвено. Програмата на чешкото председателство съдържа правилните приоритети. Впоследствие обаче то ще бъде съдено по решителността, личната ангажираност и европейското мислене, с които те ще бъдат приложени, и по степента на успех.
<P>
Председателят на Комисията Barroso каза, че Европейският съюз ще бъде поставен на изпитание през тези шест месеца. Чешкото председателство на Съвета и чешкото правителство ще бъдат поставени на изпитанието на европейската политика. Тези изпитания могат да бъдат преодолени единствено ако всички ние дадем всичко от себе си. Поради тази причина бих Ви помолил да престанете да разигравате вътрешната политика срещу европейската политика и да товарите своето председателство на Съвета с вътрешнополитически въпроси. Трябва да покажете пред гражданите, че вече чувствате по отношение на спора за доставките на газ, Газа, действията на Словакия относно Bohunice и финансовата криза, че Договорът от Лисабон ще разшири ролята Ви и ще Ви позволи да действате в по-хармонични отношения с останалите европейски институции.
<P>
Европейският съюз е общност, основана на ценностите и на общата правна система. Да, ние имаме правила и онзи, който ги нарушава, онзи, който не спазва обещанието си, показва липса на солидарност. Ние сме обединени, въпреки различията си, от общите си ценности, общата правна система, общите политически цели.
<P>
Затова ще направя следния призив: не се крийте зад Ирландия, направете крачка напред, ратифицирайте Договора от Лисабон преди Деня на Европа през 2009 г., преди края на Вашето председателство на Съвета. Ние ще Ви съдим по делата, а не по коментарите на Вашия президент в Чешката република.
<SPEAKER ID="056" NAME="Gary Titley" AFFILIATION="PSE">
(EN) Гжо Председател, твърдението на чешкия действащ председател, че опозицията се опитва да подкопае чешкото председателство, ми се стори интересно, защото от моя гледна точка чешкото председателство без чужда помощ доста успешно подкопава само себе си.
<P>
Забелязвам, че чешкото председателство твърди, че прави всичко възможно да разшири Европейския съюз и да приеме Хърватия. Ако наистина е така, защо не ратифицира Договора от Лисабон? В крайна сметка чешкото председателство участва в приемането му и следователно трябва да изпълни задълженията си.
<P>
Трябва да бъдем честни: това не е най-доброто начало за едно председателство. Чешкият президент описа пакета относно измененията на климата като глупав лукс. Начинът, по който чешкият финансов министър описа плана за икономическо възстановяване, напомняше за комунистическата епоха. Имаме и нещо като произведение на изкуството - което бе обидно за всички и най-вече за българите - а първото изявление относно кризата в Газа трябваше да бъде оттеглено няколко часа по-късно.
<P>
В момента се нуждаем именно от лидерство, а това, което досега видях, ме научи, че колкото по-скоро се сдобием с постоянен председател на Съвета, толкова по-добре, защото само последователните европейски действия ще осигурят сигурност за Европа, ще осигурят световно влияние и икономическо възстановяване. Така че нека имаме лидерство.
<P>
(Председателят отне думата на оратора.)
<SPEAKER ID="057" NAME="Josef Zieleniec" AFFILIATION="PPE-DE">
(CS) Гжо Председател, чешкото председателство заслужава признание за активната си роля при уреждане на спора относно подновяването на доставките на газ за Чехия. Въпреки това би било голяма грешка да прекратим обсъжданията, преди да сме обсъдили дългосрочните причини за този проблем.
<P>
Причината очевидно се съдържа в амбициите на Русия да разшири сферата си на влияние в Украйна и в Централна Европа. Целта на Европа трябва следователно да е да държи Украйна в своето полезрение. Това обаче няма да бъде възможно, ако Украйна продължи да спонсорира непрозрачни сделки и се придържа към "съседски цени", които не отразяват истинската пазарна ситуация и които я поддържат в политическа зависимост от Русия.
<P>
Сред приоритетите на чешкото председателство са енергийната сигурност и поддържането на Източното партньорство. Основен аспект на това партньорство трябва да е оказването на помощ на Украйна за определяне, възможно най-скоро, на пазарни цени на енергията, за които е постигнато съгласие в рамките на дългосрочни договори.
<P>
Председателството трябва също така да упражни ефективен натиск върху Киев да разруши непрозрачните икономически структури, които подкопават усилията за реформи, и да развива правовата държава. Само силен външен натиск върху Украйна и активно сътрудничество може да й помогне да изостави краткосрочните и често лични интереси в полза на истинска независимост от Русия и създаване на правова държава без повсеместна корупция. Без да се постигне прочистване на Украйна, не можем да очакваме ЕС да отговори ефективно на все по-категоричната политика на Русия спрямо Централна и Източна Европа.
<P>
Правилният момент да се установят тесни връзки между Европейския съюз и Украйна ще бъде непосредствено след затихването на кризата с доставките на газ. Ако чешкото председателство, от името на Европейския съюз, не успее при оказването на ефективен натиск върху украинските лидери, скоро ще станем свидетели не само на още студени дни без газ, със значителни последствия за икономиките на държавите-членки, но най-вече на опасна промяна в геополитическите отношения в Централна и Източна Европа.
<SPEAKER ID="058" NAME="Proinsias De Rossa" AFFILIATION="PSE">
(EN) Гжо Председател, както всеки един от присъстващите тук, желая всичко добро на чешкото действащо председателство. Въпреки това, гн Действащ председател, аз съм ужасен от вашия скандален коментар тук тази сутрин, че Лисабон е по-зле от Ница. Това не само не е вярно, то причинява разделение и е нелоялно. Сега трябва сериозно да обмислите оттеглянето на коментарите си тук тази сутрин относно Лисабон.
<P>
Ние имаме нужда от по-задружен, демократичен и ефективен Съюз, който е възможен по смисъла на Лисабон, за да се изправи пред проблемите, които могат да хвърлят света ни в конфликт: енергийната сигурност, изменението на климата, икономическата и финансова криза и множеството войни в много региони. В качеството Ви на действащ председател Вашата задача е да посредничите за Европа и да я ръководите - Европа, основаваща се на общите ни ценности: солидарност - вътрешна и външна - социална пазарна икономика, многостранен подход и равенство между мъже и жени - а това включва правото и на мъжете, и на жените да делят родителските грижи.
<P>
Гн Действащ председател, Вие трябва да се откажете от консервативните и неолибералните си възгледи в продължение на шест месеца, в противен случай ще бъдете в постоянен конфликт с Парламента през този период. Ирландия вероятно ще проведе референдум върху разяснения Договор от Лисабон през есента на тази година. Аз ще работя усилено, за да осигуря положителен резултат за Ирландия и за Европа. Вашите коментари тук днес направиха тази задача много по-трудна. Ако референдумът се провали, господине, голямото мнозинство европейци няма да Ви благодарят.
<P>
(Председателят отне думата на оратора.)
<SPEAKER ID="059" NAME="Jerzy Buzek" AFFILIATION="PPE-DE">
(PL) Гжо Председател, гн Действащ председател, гн Председател на Комисията, бих искал да благодаря в частност на действащия председател за това, че пое този пост и да Ви поздравя за трудните, но успешни първи две седмици от председателството. Напълно разбирам думите Ви за националната идентичност, идентичност, която ние, страните между европейския Изток и Запад, успешно сме изградили.
<P>
Бих искал да насоча вниманието Ви към един въпрос, който според мен ще бъде жизненоважен през тези шест месеца: третия енергиен пакет. На първо място, този пакет урежда въпросите за общия пазар на енергия, за обща европейска агенция за сътрудничество между националните регулатори, за трансграничните връзки и за съвместните инвестиционни проекти, и следователно има отношение към интеграцията - с други думи, към енергийната солидарност и сигурните енергийни доставки.
<P>
На второ място, третият енергиен пакет означава също либерализация, справедлива регулация на достъпа до мрежи, тоест конкуренция на пазара, което означава по-ниски цени и по-малки щети върху околната среда, и по-евтина енергия за потребителите, следователно и за икономиката, което би спомогнало при справянето с кризата.
<P>
И на трето място, справедливите правила на третия енергиен пакет за дейността в страни извън нашия пазар, с общи политики за доставки към страните от Европейския съюз и възможността за пренасяне през трети страни. В контекста на Източното партньорство на Европейския съюз и източното измерение третият пакет говори сам за себе си.
<P>
Третият пакет може да благоприятства всеки един от трите основни приоритета на Вашето председателство - енергия, икономика и източното измерение на Европа. Призовавам Ви да запазите този приоритет и изцяло да ...
<P>
(Председателят отне думата на оратора)
<SPEAKER ID="060" NAME="Jan Andersson" AFFILIATION="PSE">
(SV) Гжо Председател, аз също бих желал да приветствам с добре дошли чешкото председателство. По време на това председателство растежът ще бъде нисък, а безработицата ще се увеличи. Икономическата ситуация ще бъде трудна. Миналата седмица четох решенията за кризата на президента Klaus във Financial Times и никак не съм съгласен с тях. Той твърди, че ние трябва да ограничим амбициите си, що се отнася до политиката в областта на околната среда и политиката относно климата и че трябва да ограничим амбициите си в социалната политика Това е напълно грешен начин на действие. Ако Европа иска да бъде конкурентоспособна в бъдеще, трябва да инвестираме в модерни технологии, благоприятни за околната среда. Трябва да инвестираме в модерна инфраструктура, за да имаме устойчиво общество в дългосрочен план и в активна политика по отношение на климата. Това ще доведе до по-висок темп на растеж и нарастване на заетостта.
<P>
Подобно е положението със социалната политика. Трябва да инвестираме в социална политика на справедливи условия на труд, равностойно отношение към работещите, добра среда на труд и така нататък. Това няма да означава по-нисък растеж, а устойчив растеж в дългосрочен план.
<P>
И накрая, бих искал да спомена семейната политика. Семейната политика, за която чета във Вашата програма, е старомодна семейна политика. Съвременната семейна политика цели равномерно поделената отговорност между мъже и жени за децата и работата им. В своята програма Вие посочвате съвсем различна посока.
<SPEAKER ID="061" NAME="Румяна Желева" AFFILIATION="PPE-DE">
Благодаря, гжо Председател. Като член на Европейския парламент от България аз приветствам чешкото председателство за това, че поставя енергетиката и енергийната сигурност сред своите ключови приоритети. През последните дни голяма част от европейските държави-членки се оказаха заложници на спора между Украйна и Русия. Само в България над 160 000 домакинства останаха без отопление. За съжаление българското правителство не бе в състояние да помогне на своите граждани по време на тази криза. България се оказа единствената държава в съюза без алтернативни източници, доставчици и запаси на газ. Ние трябва да се поучим от този случай.
<P>
Уважаеми колеги, мисля, че говоря от името на целия Парламент, когато казвам, че не можем да позволим европейските граждани да плащат цената на политическите игри на държави, използващи енергийните си ресурси като политически инструменти. Затова вярвам, че ние се нуждаем от устойчиви решения в енергийната област. Нуждаем се от обща европейска енергийна политика. Важен елемент от нея е подобряването на енергийната инфраструктура. Когато говорим за европейска енергийна солидарност, това ще рече общи енергийни проекти на Европейския съюз и избягване на сегашната практика на двустранно договаряне.
<P>
Иска ми се също така да вярвам, че не след дълго в Европа ще е възможно да се изграждат общоевропейски ядрени енергийни мощности като съвместни проекти на държави-членки. В този контекст приветствам чешкото председателство, че поставя като друг ключов приоритет и разширяването на аспектите на сътрудничество със страните от Южен Кавказ, Украйна и Балканите. Само интегриран подход, който отчита интересите и произтичащите от тях възможности, както за държавите-членки, така и за държавите от споменатите региони, може да бъде гаранция за преодоляването и предотвратяването на кризи като газовата, която току-що изживяхме. Ние трябва да действаме веднага и да направим това, което е най-добро за Европейския съюз. Нуждата от конкретни действия в посока обща европейска енергийна политика сега е по-голяма от всякога.
<P>
Пожелавам успех на чешкото председателство.
<SPEAKER ID="062" NAME="Katalin Lévai" AFFILIATION="PSE">
(HU) Гжо Председател, гн Министър-председател, чешкото председателство избра за свое мото фразата "Европа без граници", като постави за най-важни свои приоритети въпросите за енергийната политика и икономическата стабилност. В добавка към това бих желала да наблегна на важността да се включи още един приоритет, този за европейския гражданин.
<P>
Бих искала да призова да се отдели повече внимание на въпроси, които засягат пряко всекидневния живот на гражданите. Трябва да се засили подкрепата за свръхмодерните европейски социални програми, за гарантите за европейската солидарност и равенство на възможностите и за въвеждането на политиката за малцинствата. Съгласна съм с онези, които призовават за ратификация на Договора от Лисабон.
<P>
Гражданите трябва да имат по-голямо участие в европейските политики, защото смятам, че липсата на социални пакети и на ефективна комуникация води до нарастваща загуба на доверие в европейските институции. Смятам, че образованието има особено важна роля ...
<P>
(Председателят отне думата на оратора.)
<SPEAKER ID="063" NAME="Zuzana Roithová" AFFILIATION="PPE-DE">
(CS) Гн Действащ председател на Съвета, госпожи и господа, началото на чешкото председателство беше белязано от конфликта в Газа и енергийната криза. След вълна от презрителни забележки и такива, изразяващи съмнение относно способността на Чешката република да ръководи Съюза, Европа и други части от света гледат с удивление колко отговорно и ефикасно чешкото председателство съумя да се справи с неочакваните кризи. Чудя се обаче защо бяха толкова неочаквани и приветствам факта, че чешкото правителство се зае с тях още отрано, на Коледа, защото френското председателство не беше успяло да ги прекъсне още в зародиш.
<P>
Бих желала да влезете също толкова безстрашно в преговори с Китай, който умишлено нарушава правилата на световната търговия, като насърчава нелоялната конкуренция и застрашава здравето на европейците, произвеждайки на конвейер фалшификати и опасни продукти. Днес например европейските родители изпитват големи трудности да намерят детски обувки, които да не представляват риск за здравето на децата им, но до момента Съветът и Комисията не са обърнали почти никакво внимание на този въпрос.
<P>
Така че приветствам това, че сте поставили "Европа в света" сред своите приоритети. Уверявам Ви, че Европа е съвсем отворена към световната търговия, но нито един председател на Съвета до този момент не е бил в състояние да осигури достатъчна взаимност и да отвори Китай за европейските производители. Надявам се че Вие и първокласният Ви екип ще имате по-голям успех.
<P>
Гн Действащ председател на Съвета, поздравявам Ви, че представихте наистина висококачествена, реалистична програма за Европа, и Ви поздравявам също така с личното Ви израстване. Имайки предвид, че сте лидер на политическа партия, някои от чиито настоящи министри гласуваха през 2003 г. против нашето членство в Съюза, Вие се справяте много добре на европейската сцена. Само се надявам да станем свидетели на подобно смекчаване на мнението и сред Вашите партийни колеги по отношение на Договора от Лисабон.
<P>
Медиите съобщават, че ирландците, притиснати от финансовата криза, сега разбират по-добре, че Договорът е подходящ инструмент, изработен с цел справяне при трудни времена. Надявам се, че Вие също ще започнете да гледате на Договора от положителна точка, дори това да означава да изтриете президента Klaus от мобилния си телефон. Желая на всички нас успешно чешко председателство, въпреки множеството ни гледни точки.
<SPEAKER ID="064" NAME="Katerina Batzeli" AFFILIATION="PSE">
(EL) Гжо Председател, гн Министър-председател, в добавка към въпроса за външната политика, за действията за справяне с икономическата криза и за ратифицирането на Договора от Лисабон, един от основните приоритети на Европейския съюз трябва да бъдат младите хора. Четох за този приоритет във Вашата програма. Смятам, че тя трябва да бъде по-последователна и по-проактивна относно въпроса за младите хора.
<P>
Младите хора вече не могат да бъдат убедени чрез речи и обещания. Те не се чувстват сигурни в страна, която се срива и която не е способна да се справи с икономическата криза. Те не приемат образователни системи, които ги изпращат на пазара на безработицата и социалното пренебрежение. Те не приемат евроскептицизма, страха от Европа. За тях ратифицирането на Договора от Лисабон е проблем. Те са всекидневно в конфликт. Това е новото поколение, което може да разбере какво се има предвид под...
<P>
(Председателят отне думата на оратора.)
<SPEAKER ID="065" NAME="John Bowis" AFFILIATION="PPE-DE">
Гн Председател, бих искал да кажа на гн Действащия председател, че за мен символите на неговата страна са двама души: Franz Kafka и Jan Palach. И двамата символизират борбата за свобода и за демокрация, а също така и двамата са дали доказателства за огорчението, болката и жертвата, които понякога съпътстват тази борба.
<P>
Поради тази причина считам, гн Действащ председател, че ще проявите особена проницателност относно напрежението в Газа и че ще разберете болката и огорчението на народа на Газа и на народа на Израел. Следователно се надявам, че ще положите всички усилия, за да спрете кръвопролитието, което продължава там.
<P>
Вие също така ще успеете да въздействате на американския президент по въпросите за изменението на климата и да го присъедините към уравнението от Копенхаген.
<P>
Във вътрешен план Вие ще имате възможността да дадете своя принос за останалите законодателни предложения на този Парламент - и подчертавам новите възможности за гражданите, които ще възникнат вследствие на здравите трансгранични отношения, точка, която знам, че е във вашия дневен ред.
<P>
Споменахте свободното движение на знанието. Това е по-важно за медицинските науки, отколкото за всяка друга сфера и важи също така за здравеопазването в областта на психическите заболявания. Имах възможността да помагам при част от работата за реформиране на здравеопазването в областта на психическите заболявания в Чешката република. Знам, че ще се постараете да продължите тези реформи не само във вашата страна, но и навсякъде в Европа. Бих искал да се върнете в спомените си назад към месец юни, когато изработихме договора за здравеопазването в областта на психическите заболявания за Европейския съюз. В момента той не е в списъка ви, но се надявам, че ще направите всичко възможно той да е във вашия дневен ред като въпрос, по който дейността трябва да продължи, защото, преди всичко, нашата задача - вашата задача - е да се осигури полза за хората в нашата общност, които се нуждаят от нашата подкрепа. Знам, че ще положите всички усилия за това, и ви желая успех във всичките ви начинания.
<P>
(Ръкопляскания)
<SPEAKER ID="066" NAME="Józef Pinior" AFFILIATION="PSE">
(PL) Бих искал да започна, като припомня полско-чешката тайна среща на опозицията, организирана преди 21 години от "Солидарност” в Кърконошките планини, на полскочешката граница.
<P>
Чешката република е първата страна от Централна и Източна Европа, която поема председателството на Европейския съюз. Това е дълг, гн Действащ председател. Чехите начело на Европейския съюз са наследници на традицията на борба в Централна и Източна Европа за сваляне на желязната завеса и за демократичен съюз на обществата на европейския континент. Наблягам на особеното интелектуално и политическо значение на чешкото председателство.
<P>
Сред множеството му приоритети основният е да се приключи ратификацията на Договора от Лисабон и да се укрепи общата европейска външна политика. Друга много важна, изключителна задача е подготовката на стратегия за трансатлантически отношения след избирането на новия американски президент. И най-накрая, бих желал да пожелая на гн Президента Vaclav Havel бързо възстановяване от скорошната му операция.
<SPEAKER ID="067" NAME="Mihael Brejc" AFFILIATION="PPE-DE">
(SL) Чешкото председателство изрази готовност да се намеси, за да прекрати безизходното положение, в което се намират преговорите за присъединяване на Хърватия към Европейския съюз. Гн Председател, позволете ми да Ви напомня във връзка с това, че всяка страна кандидатка трябва да представи достоверни документи. Ако документите не са достоверни, трябва да се обърне внимание на съответната страна за наличието на такъв факт.
<P>
В конкретния случай на Хърватия тя е отбелязала на картите си граница, която е обект на спор. Вместо да спомене, че има наличие на спорна отсечка от границата, тя просто отбелязва отсечката така, както тя я вижда. Естествено, подобен документ не може да бъде достоверен, тъй като всъщност засяга спор между двете страни, който ще трябва да бъде решен другаде. Това е двустранен спор между две страни, които иначе са добри съседи, в отлични отношения, и при все това този спор ще трябва да бъде решен другаде. Ето защо бих желал да посоча, че Словения не проявява каприз, когато споменава, че документите на Хърватия не са достоверни. Всъщност Словения счита, че държавите-членки трябва да обърнат внимание на страната кандидатка, че тя е задължена да подаде документи, съобразени със стандартите на Европейския съюз.
<P>
Кое е възможното решение? Вече бяха представени много предложения и вярвам, че чешкото председателство също ще се опита да даде подходящо такова. Възможно решение би било Хърватия да подаде правителствено или парламентарно решение, което ясно посочва, че тези граници са ориентировъчни, временни, или да използва друг термин, посочващ ясно, че тези граници са непостоянни и че все още не са определени. Смятам, че по този начин ще направим малка стъпка напред и ще ускорим бъдещото присъединяване на Хърватия към Европейския съюз, което ще бъде също и в интерес на Словения.
<P>
В заключение, позволете ми да Ви пожелая много успех в председателството на Съвета на Европейския съюз.
<SPEAKER ID="068" NAME="Richard Falbr" AFFILIATION="PSE">
(CS) Върху действащия председател на Съвета се изсипаха критики; аз умишлено няма да се присъединя към тях. В чешките вълшебни приказки обикновено в замъка живее мъдър крал, който не предизвиква никого, не прави зло никому и не твърди, че разбира от всичко. Това не е така в Пражкия замък. Е, нищо не е съвършено. При все това вярвам, че действащият председател на Съвета ще се справи успешно с този недостатък и ще удържи обещанията, които направи пред нас днес. Познавам го от почти 20 години и с радост виждам, че членството в Европейския съюз задвижи политическия му растеж. Стискам му палци, защото според една испанска поговорка, "Con mi patria, con razón o sin ella", испанците са предани на родината си в добро и в лошо, при англичаните тази поговорка е, че добра или лоша, това е тяхната родина, а за мен поговорката гласи, че родината си остава моя, в добро и в лошо.
<SPEAKER ID="069" NAME="Zita Pleštinská" AFFILIATION="PPE-DE">
- (SK) Бих искала да започна, като изразя радостта си, че още в началото на своето председателство нашата братска Чешка република отхвърли всякакви съмнения относно способността на новите държави-членки да управляват и администрират делата на Европейския съюз.
<P>
Чешкото председателство показа, че е способно да реагира и да действа в критични ситуации, като например войната в Газа и прекъсването на доставките на газ от Русия към Европейския съюз. Като представител на Словакия, която получава почти 97 % от своя газ от Русия и която, заедно с България, е в най-критично положение, бих искала да лично да отбележа ангажираността на министър-председателя гн Mirek Topolánek в преговорите с руската и украинската страна. Гн министърпредседател, Словакия все още няма газ и следователно все още има нужда от активната Ви помощ. Европа се нуждае от обща енергийна политика и трябва да подобри преговорната си позиция в областта на енергията.
<P>
Франция започна председателството си с руско-грузинския конфликт, а чешкото председателство трябва да се справи с търговския и политически спор между Русия и Украйна. Убедена съм, че е дошло времето да се поучим от тези събития. Важно е да се определят области, в които Европейският съюз е зависим от Русия, както и области, в които Русия е зависима от Европейския съюз. Отношенията с Русия са важни, но е недопустимо тя да използва газа като политическо оръжие. Важно е да се справим бързо с въпросите за разнообразяване на енергийните източници и изграждането на тръбопровода "Набуко”. Гн Министър-председател, Словакия е в извънредно положение и вижда във Вас съюзник при стратегическото решение относно Jaslovské Bohunice. Бих искала да помоля и за Вашата помощ, гн Barroso, в качеството Ви на председател на Европейската комисия.
<P>
Аз лично смятам, че все още има много недостатъци при въвеждането в действие на свободното движение на хора, и поради това приветствам мотото на чешкото председателство - "Европа без граници".
<P>
Желая успех на чешкото председателство в работата по неговия план 3E и по приближаването на Европейския съюз към постигането на целите от Лисабон.
<SPEAKER ID="070" NAME="Miloš Koterec" AFFILIATION="PSE">
- (SK) Гн Министър-председател, ние сме бивши съграждани и като такъв с радост Ви приветствам с добре дошъл в Европейския парламент и Ви желая успех при осъществяването на целите, които ни представихте.
<P>
Вашите 3E приоритети със сигурност обобщават настоящите проблеми, пред които е изправен Европейският съюз, въпреки че вярвам, че що се отнася до икономическия сектор, няма да забравите социалните му аспекти, които са толкова важни за мнозинството граждани на ЕС. Когато Ви видях на празненствата за приемането на еврото в Словакия, с радост открих, че новият действащ председател на Съвета подкрепя по-тясната интеграция между страните на Съюза. Въпреки това, както повечето членове на Парламента, ще се зарадвам още повече, ако допринесете за ратификацията на Договора от Лисабон в Чешката република. Ако това не се случи, ще бъде трудно да се постигнат приоритетите, които сте си определили. Ако искаме Европейският съюз да се превърне, както казахте, не просто в платец, а в участник в световните дела, тогава трябва да предприемем тази стъпка.
<P>
Гн Министър-председател, както много пъти беше посочено, европейските избори ще бъдат важен момент по време на Вашето председателство. Изходът от изборите ще повлияе на политиката на Европейския съюз за следващите пет години, а материалната подкрепа на Съвета може да изиграе голяма роля в това отношение. Когато Словакия изпадне от световния шампионат по хокей на лед, а Чехия се квалифицира за следващия кръг...
<P>
(Председателят отне думата на оратора.)
<SPEAKER ID="071" NAME="Tunne Kelam" AFFILIATION="PPE-DE">
(EN) Гжо Председател, бих искал да изразя най-сърдечно естонската подкрепа за чешкото председателство. Значително повишената конкурентоспособност е най-доброто решение за икономическата криза, заедно с осъществяването на четирите основни свободи. Гн Действащ председател, подкрепям идеята Ви да развиете докрай Източното партньорство. Сега разбираме колко важно е да се включат страни като Украйна и Грузия в принципа на правовата държава и демократичната подотчетност.
<P>
През септември миналата година Европейският парламент предложи датата 23 август да бъде отбелязана като ден на всеобщо почитане на паметта на жертвите на комунизма и нацизма. Вярваме, че ще поемете водещата роля при убеждаването на всички 27 правителства да отбелязват официално този ден, като се започне от следващия август. Също така се надяваме да ни поведете към европейска морална и политическа преоценка на престъпленията, извършени при тоталитарния комунистически режим.
<P>
(Председателят отне думата на оратора.)
<SPEAKER ID="072" NAME="Silvia-Adriana Ţicău" AFFILIATION="PSE">
(RO) "Икономика, енергетика и Европейският съюз в света" е мотото на чешкото председателство на Европейския съюз. Европейските граждани очакват европейските институции да ги предпазват от кризите и да подобряват качеството им на живот. Планът на Европейския съюз за икономическо възстановяване, увеличаването на енергийната ефективност и сигурността на енергийните доставки понастоящем са приоритетите на европейските граждани.
<P>
Призовавам чешкото председателство, въпреки наближаващите европейски избори или именно поради тази причина, да покаже ясна концепция, политическа воля и най-вече отговорност към европейските граждани. Заедно можем да постигнем съгласие на първо четене за Директивата относно енергийната ефективност на сградите. Уверявам Ви, че както Европейският парламент, така и Европейската комисия са готови да Ви подкрепят, така че Директивата относно енергийната ефективност на сградите да фигурира сред постиженията на чешкото председателство.
<SPEAKER ID="073" NAME="Marios Matsakis" AFFILIATION="ALDE">
(EN) Гжо Председател, Чешката република, след като е преживяла травматизма на руския комунизъм в миналото, сега отива в другата крайност - твърдо и покорно да се придържа към САЩ. Това се вижда ясно не само от позицията Ви относно Газа и Договора от Лисабон, гн Действащ председател, но също и от решението на Вашето правителство да разположи американски ракети на чешка земя. Вашата готовност да служите вярно на администрацията във Вашингтон с цената на това да поставите на риск мира в Европа, е неприемлива и подозрителна.
<P>
Вашата страна днес е част от Европейския съюз, не от САЩ и Вие трябва да направите така, че Вашето правителство да се придържа именно към този курс. В нашия Съюз няма място за страни, сателити на Америка. Така че трябва да вземете решение: ЕС или САЩ? Не можете да имате и двете!
<SPEAKER ID="074" NAME="Mirosław Mariusz Piotrowski" AFFILIATION="UEN">
(PL) Гжо Председател, гн Действащ председател, чешкото председателство, е първото от много години насам, което изхвърли неизменно присъстващия в дневния ред въпрос за Европейската конституция, известна също като Договора от Лисабон. Този реалистичен подход вдъхва оптимизъм и показва уважение към демокрацията и принципа за единодушие.
<P>
Чешкото председателство реши да се съсредоточи върху по-важни текущи въпроси, сред които конфликта в Газа и енергийната сигурност. Първоначално не съществуваше план за намеса в газовия конфликт между Русия и Украйна, но когато той започна да засяга голям брой държави-членки, гн Topolánek се намеси, за да посредничи. Ясно е, че за шест месеца председателството няма да постигне всички цели, които си е поставило, но първите две седмици вече показват, че то може да бъде ефективно председателство, въпреки пророчествата, изказани от някои тук присъстващи политици. От името на делегацията...
<P>
(Председателят отне думата на оратора.)
<SPEAKER ID="075" NAME="Димитър Стоянов" AFFILIATION="NI">
Благодаря, гжо Председател. До мен достигна новината, че в Брюксел под патронажа на чешкото председателство е поставено нещо, наречено произведение на изкуството, на което моята страна, България, е изобразена като тоалетна. Това е страшно обидно и не отговаря на традициите на Европейския съюз за партньорство и взаимно уважение и затова настояваме това пано да бъде незабавно премахнато от чешкото председателство и от този, който въобще си е позволил да постави такава обида към една от държавите-членки, която не може да се понесе от нас. И ако то не бъде свалено незабавно, това пано, ние с моите колеги ще отидем и ще го свалим лично със собствените си ръце.
<SPEAKER ID="076" NAME="Mirek Topolánek">
действащ председател на Съвета. - (CS) Благодаря ви, че ми дадохте думата. Бих искал да започна заключителната си реч, като благодаря на всички за всички ваши мнения; това беше много топло приветствие за добре дошли, приветствие, което не съм очаквал. Бих искал също да отбележа, че чешкото председателство и аз самият, в качеството ми на председател на Европейския съвет, ще поддържаме близък контакт и ще работим в тясно сътрудничество с Европейската комисия през целите шест месеца. Първите две седмици показаха, че благодарение на постоянния, всекидневен и много активен контакт не само с José Manuel Barroso, но и с цялата Комисия станаха възможни общите действия по въпросите, които ни се струпаха в началото на годината. Тук имам предвид не само сътрудничеството ни с Европейския парламент, а най-вече комуникацията ни с Европейската комисия, докато търсехме начини да се справим с тези внезапно възникнали въпроси. Бих искал да изкажа благодарността си на председателя гн Barroso.
<P>
Преди да дойда тук, аз се заклех, че няма да разказвам шеги. Единствената шега, която разказах и на която в Чехия всички биха се смели, тук остана неразбрана. Няма значение, ще продължа да се опитвам и може би дори немският превод ще предаде думите ми правилно и ще се разберем взаимно.
<P>
Договорът от Лисабон не може да бъде мантра. Той може да бъде средство, не цел. Той е средство за подобряване на дейността на Европейския съюз. Той не може да бъде въпрос на задължение. Всяка страна е изработила собствени инструменти и правила на играта, за да постигне ратификация. Фактът, че аз подписах Договора, не означава, че ще влияя на решенията на двете камари на чешкия парламент, които са автономни и свободни и ще решат сами за себе си. Също така нямаме намерение предварително да упражняваме натиск върху ирландския народ относно вземането на решение. Невъзможно е да се налага валидността на Договора по какъвто и да било начин, въпреки че аз наистина смятам, че Договорът е необходим в тези времена и ще улесни работата на Европейския съюз. Това е последното ми изказване по въпроса, няма да се връщам на него, тъй като обясних личната си позиция.
<P>
Хареса ми цитатът, даден от колегата гн Kirkhope, и ще парафразирам друг от цитатите на Churchill, за да обясня какво мисля за настоящите времена: "Стига толкова кризи, графикът ми за утре вече е пълен". Мисля, че това, през което преминахме през първите няколко седмици, показва, че сме избрали правилно нашите приоритети и че сме били добре подготвени. Освен това започнахме да работим по въпроса за снабдяването с газ още от средата на декември, по време на френското председателство.
<P>
Извинявам се на всички онези уважаеми колеги, на чиито конкретни въпроси не отговарям; ще се опитам донякъде да обобщя тази дискусия и ще се постарая по-скоро да хвърля светилна върху общия подход за справяне с тези конкретни проблеми.
<P>
Въпросът за трафика на хора, наркотици и деца, търговията с деца и други подобни. Точно както Парламентът, така и Чешката република разисква относно равнищата на свобода и сигурност, ние също имаме силното желание да ускорим директивите и целия законодателен план в рамката на решенията на Съвета за борба с трафика на хора. Искам само да кажа, че сме готови за това и искаме да работим за решаването на отделните елементи на тези проблеми.
<P>
Широкомащабната дискусия за "Набуко”. Трябва да приемем, съвсем честно, че "Набуко” ще бъде алтернатива на други транзитни пътища само ако предоставя и алтернативен източник за доставки. Колкото до разискването за Украйна, моят сънародник Josef Zieleniec каза доста ясно, че това е политически и геополитически проблем и според мен ако не дадем на Украйна възможност да реши вътрешните си проблеми, ако не поставим ограничения на поведението на различните участници, независимо дали са физически лица или дружества на газовия пазар, тогава може и да изгубим проевропейската ориентация на Украйна, което, разбира се, е геополитически проблем. Можем само да правим догадки за крайните цели на кризата - може би само краткосрочно повишение на цената, може би много по-голямо засилване на натиска да се построи "Северен поток", алтернативният северен тръбопровод, или целта всъщност е да се потиснат европейските стремления на Украйна. Какъвто и да е случаят, тези фактори са част от проблема, който не е просто краткосрочен и не става дума само за енергия.
<P>
Ако трябва да отговоря на запитването дали Европа трябва да бъде по-либерална или по-социалистическа, ще се опитам да отговоря с още една шега и ще кажа, че предлагам компромис - либерално-консервативна Европа, но това наистина е последната ми шега.
<P>
Що се отнася до пътя, следван от Чешката република, и приемането на еврото на 1 януари аз заявих, че Чешката република ще обяви датата си на присъединяване на 1 ноември тази година. Моето правителство е първото, което ще изпълни критериите от Маастрихт. Не гледам на това като на надпревара. Поздравявам моите словашки колеги и ще изчакаме да видим как финансовата криза се отразява на спазването на правилата на Пакта за стабилност и растеж и какъв ефект има тя върху фактическото изпълнение на всички правила, управляващи еврозоната. Разтревожен съм - това се отнася също и до възможностите ни да се справим с финансовата криза - че разхлабването на правилата на самия Европейски съюз е разрушителна стъпка и следователно когато говорим за Европа на правилата, естествено, ще настояваме за съобразяване с директивите за държавната помощ и конкуренцията и това ще бъде един от критериите за оценка на всички предложения за справяне с финансовата криза. Правилата се прилагат в добри и в лоши времена и се прилагат спрямо всички. Равенството тук трябва да бъде пълно.
<P>
Сега ще коментирам "Европа без граници". Да, предвидено е да има поне три значения. Икономическо значение, което включва премахване на границите на вътрешния пазар, умственото или психологическо значение, с други думи премахване на бариерите в умовете на европейците, което разбира се е цел пред скоро присъединилите се страни, и накрая, премахване на външните граници, избягването на протекционизма, истинска либерализация на световната търговия, като един от инструментите за управляване на кризата, която ще увеличи търсенето и ще доведе до ефективно осъществяване на заключенията от Вашингтонската среща на Г-20.
<P>
Бих искал тук да кажа нещо, което ме засяга лично и което вече беше предадено от някои медии. Václav Havel е тежко болен и беше хоспитализиран. Той е човек, който символизира едновременно предноемврийското и постноемврийското ни управление, и не само за Чешката република - той символизира най-вече падането на желязната завеса. Той беше първият чех, който говори пред този Парламент, и от името на всички нас искам да му пожелая бързо възстановяване.
<P>
Имам няколко много конкретни отговора за един колега в това събрание. Бях трогнат от загрижеността на гн Rouček за чешкото правителство и мога да изброя поне шест примера от последните десет до петнадесет години, от които личи, че страни, председателстващи Европейския съюз, са имали много вътрешни проблеми и при все това са се радвали на успешно председателство. Така например Белгия по времето, когато Договорът от Маастрихт влезе в сила, когато се извършиха промени в конституцията, без да се засегне председателството, също така френското председателство, по време на разширяването със Швеция, Финландия и Австрия, когато Франция беше във вътрешнополитическа криза, също при приемането на Договора от Амстердам през 1999 г., по време на немското председателство, когато Gerhard Schröder беше изправен пред сериозни проблеми, а Lafontaine напусна партията си, също така при въвеждането на еврото, по време на испанското председателство, оглавявано от José María Aznar, също така по време на ирландското председателство и бих могъл да спомена много други. Не се притеснявайте за чешките вътрешнополитически проблеми; те няма да се отразят на чешкото председателство.
<P>
Относно ядрения форум: не можем да провеждаме разискване относно ядрени проблеми, в което спорът между Зелените, либералите, консерваторите и т.н. да приключва с решения, взети под натиск. Ядреният форум, организиран в сътрудничество с Европейската комисия и провеждащ се в Братислава и Прага, трябва да постави началото на ново разискване по сигурността, възможностите, рисковете и нуждите и по всички онези неща, които всъщност са се превърнали отчасти в табу в последните години. Всъщност целта на словашкочешкия форум е да преодолее това табу. Очевидно е защо министър-председателят гн Fico е в Украйна и в Москва; проблемите на България и Словакия са критични, защото тези страни изцяло зависят от доставките на газ от Украйна. България има възможността да складира едва една трета от количеството, което й е нужно, Словакия вече намали производството на хиляди дружества, топлоцентралата й в Nováky изгоря и тя понася сериозна криза. Аз съм всекидневно във връзка с Robert Fico и подкрепям мисията му, макар и в момента да не смятам, че ще бъде успешна. Трябва да бъдем много по-твърди към двамата участници, Украйна и Русия, "Нафтогаз" и "Газпром". Освен това считам, че следващите стъпки трябва да бъдат далеч по-ефективни и твърди от страна както на Европейската комисия, така и на чешкото председателство. Трябва да търсим инструменти за преодоляване на определен брой технически проблеми. Не е възможно тези доставки да не бъдат подновени, и то поради изцяло неоснователна причина (тоест, употребата на технически газ), и ще продължим да действаме и занапред във връзка с това.
<P>
Говорихме много за Балканите и за подобни проблеми и много въпроси бяха повдигнати в това отношение. Гн Peterle знае много добре, че за да се премахне блокирането на главите по присъединяването на Хърватия, трябва да се постигне двустранно споразумение по словенско-хърватския спор. Това не е европейски спор, макар че вече започва да пречи на преговорите по присъединяване. В този смисъл контактите ми с двамата министър-председатели и с двамата президенти, заедно с личния ми принос за този проблем, може би ще помогнат за решаването на словенско-хърватските гранични проблеми.
<P>
Бих искал да кажа още много неща, но ще се опитам да не ви задържам още дълго. Ще се опитам да дам път на следващите процедури. Бих искал да завърша, като кажа, че оценяваме много високо възможността да принадлежим към общност от държави, изградена на ценности и принципи, които ние, след ноември 1989 г., имахме възможността да приемем отново като наши ценности и цели. Ценим и възможността да председателстваме цялата общност. Моето поколение, което беше на 33 години през 1989 г., не си е помисляло, че ще доживее нещо наистина толкова уникално. Оценяваме и факта, че можем да се справяме с много проблеми. Това, което обаче най-много ценим, е вътрешното свободно разискване. Свободата, която ни позволява да разглеждаме тези проблеми във връзка с най-разнообразни мнения, спомагащи за адекватното им решаване. Тук мога недвусмислено да заявя, че Tomas Garrigue Masaryk е казал, че "демокрацията е дискусия". Имам силното желание да последвам стъпките на първия чехословашки президент; оставам напълно отворен за тази дискусия. Благодаря ви за вниманието днес и очаквам с нетърпение следващата ни среща.
<SPEAKER ID="077" NAME="José Manuel Barroso">
Председател на Комисията. - (EN) Гжо Председател, получи се много интересна дискусия и аз съм окуражен от общото съгласие за предизвикателствата и, общо казано, за подкрепата, предоставена на чешкото председателство. Отново ще изкажа желанието си да работим лоялно, градивно и добросъвестно с чешките ни приятели. Техният успех е и успех на Европа.
<P>
Както някои от вас вече споменаха, това е последното председателство преди изборите за Европейски парламент. Смятам, че през тези месеци е особено важно всички ние да покажем как институциите ни имат отношение по въпроса за благосъстоянието, просперитета и единството на нашите граждани.
<P>
Комуникацията е от съществено значение, а тя не може да се извърши единствено от европейските институции или държавите-членки. Трябва да работим съвместно в истински дух на партньорство, тъй като по-голямата част от случващото се през тези месеци ще бъде от особена важност за бъдещето на Европа, както и за уважението, оказано на институциите ни в цяла Европа.
<P>
Бих искал да използвам момента да отговоря на някои конкретни поставени ми въпроси, особено по въпроса за енергетиката. Да, нуждаем се от спешна ревизия на Директивата относно сигурността на снабдяването с природен газ. Комисията повдигна въпроса, когато представи стратегическия си енергиен преглед през ноември, и ние работим с всички сили да представим законодателното предложение пред Европейския парламент и Съвета във възможно най-кратки срокове. Да, нуждаем се от повече солидарност и от по-голям напредък по отношение на енергийната сигурност в Европа. Това бе същността на стратегическия ни енергиен преглед, представен неотдавна.
<P>
Отново бих искал да използвам момента да помоля всички държави-членки и европейски институции да работят по-активно върху механизмите на европейска енергийна солидарност. Да, необходимо е да ускорим инвестициите в енергийна инфраструктура, междусистемни връзки и енергийна ефективност. Затова е и толкова важно да получим 5-те милиарда EUR от бюджета на Общността, отпуснати за тези цели.
<P>
Апелирам както към Парламента, така и към председателството на Чехия, да осъществи това възможно най-скоро. Да, икономическото възстановяване трябва да върви ръка за ръка с разумен зелен растеж, ако искаме да излезем от кризата по-силни. Нашето предложение е да ускорим употребата на Структурните фондове за тези цели. Фондовете са необходими за енергийна ефективност и енергийни междусистемни връзки, а чрез координацията на национални програми за стимулиране ние ще приведем в съответствие и националните усилия в тази посока съгласно заключенията на Европейския съвет.
<P>
Нека кажа също, че за да се справим с икономическата криза и върнем Европа на пътя към устойчив растеж, ще е необходимо спазване на общностните правила за равни възможности. Европа трябва да продължи да съдейства за участието както на мъже, така и на жени, в икономиката и да им помага да съчетават професионалния и семейния си живот.
<P>
Няколко думи и за Договора от Лисабон, който бе споменат от някои от вас: повече от всякога се нуждаем Договорът да бъде ратифициран от всички държави-членки. Да, трябва да уважаваме всички национални процеси по ратификация, но когато едно правителство подпише договор от името на своята държава, то официално поема ангажимент да го изпълни.
<P>
(Ръкопляскания)
<P>
Мнозина от вас говориха за чешкото председателство и колко важно е то. Както някои от вас споменаха - гн Nassauer, гн Brok и други - самият факт за наличието на чешко председателство е само по себе си събитие от съществено значение. За първи път страна от бившия Варшавски договор поема отговорността да председателства Европейския съвет. Като се замислите, какво велико постижение е, 20 години след падането на желязната завеса, Чехия да бъде начело на Европейския съвет, а премиерът гн Topolánek и заместник министър-председателят гн Vondra да си сътрудничат в това си задължение. Имам пълно доверие в бъдещите ви действия.
<P>
Нека споделя с вас едно преживяване, което имах миналата година по време на председателството на Португалия. Двамата с португалския премиер гн Socrates бяхме в Цитау на границата между Чехия, Полша и Германия, където станах свидетел на емоцията на премиера гн Topolánek в този момент. Тази граница, която някога разделяше Европа на две, е сега място на свободно движение на европейци от всички тези страни. Това бе велик момент и велико постижение, от което трябва да се гордеем. Затова аз наистина вярвам, че е важно да защитаваме ценностите си, за да бъде това председателство успешно.
<P>
Някои от вас казаха, че е важно Чехия да бъде преуспяваща, защото е малка страна. Съжалявам, но Чехия не е малка страна, дори от гледна точка на Европа. Всъщност понякога виждането, че някои от нашите държави-членки са малки страни, е белег за комплекс за малоценност. Нека ви кажа, че - както Paul-Henri Spaak, един от бащите на европейския ни проект, каза - в Европейския съюз вече няма малки и големи страни; бихме могли да кажем дори, че нито една от тях не е голяма: проблемът е, че някои от тях все още не са забелязали това.
<P>
Всъщност, ако погледнем останалия свят - когато видим измерението на силата на Америка от гледна точка на отбрана и технологии; когато видим огромното географско измерение на Русия; когато видим огромното демографско измерение на Китай и Индия - можем ли да кажем тогава, че в Европа има големи страни?
<P>
В Европа вече няма големи страни. Всички са големи от гледна точка на тяхното достойнство. За Европейската комисия всички държави-членки имат едно и също достойнство, но ако искаме да бъдем големи в световен мащаб, то трябва Европейският съюз да бъде силен. Трябва да действаме съвместно; да се възползваме от всичките си институции и ако успеем да действаме съвместно по този начин, завинаги ще оставим приноса си за света. Затова се нуждаем от Договора от Лисабон. Затова се нуждаем от една обща цел. Затова се нуждаем от силни институции. Пожелавам късмет на чешкото председателство.
<P>
(Продължителни ръкопляскания)
<SPEAKER ID="078" NAME="Председател">
Разискването приключи.
<P>
Следва гласуването.
<P>
Писмени декларации (член 142)
<SPEAKER ID="079" NAME="Gerard Batten  " AFFILIATION="IND/DEM">
в писмена форма. - (EN) Някои от нас очакват с голямо нетърпение изказването на президента гн Klaus през м. февруари. Колко освежаващо би било да чуем някого, който е достатъчно интелигентен и честен, за да изрази съмнение относно идеологическата ортодоксалност на все по-близките въпроси за Европейския съюз и изменението на климата.
<P>
Президентът гн Klaus бе прав като сравни Европейския съюз със стария Съветски съюз. Моят приятел, смелият руски дисидент Vladimir Bukovsky, казва, че е живял в бъдещето на Европейския съюз и според него то не работи. Гн Bukovsky е напълно прав - Европейският съюз е форма на мек комунизъм.
<P>
Можем единствено да се надяваме, че чешкото председателство ще бъде малко по-скептично към големия европейски проект от някои предишни председателства. Едно от нещата, които могат да направят чехите, е да отложат ратификацията на Договора от Лисабон за края на втория ирландски референдум. По този начин, когато ирландците отново гласуват против несполучливата конституция, чехите могат да признаят демократичното решение на единствената нация в Европейския съюз, на която е позволен референдум, и да спрат Договора незабавно, като откажат да го ратифицират. Да се надяваме, че президентът гн Klaus е човекът, който ще направи това.
<SPEAKER ID="080" NAME="Alessandro Battilocchio  " LANGUAGE="IT">
Благодаря Ви, гжо Председател, и изказвам искрените си пожелания за успеха на чешкото председателство. Знаците не предвещават нищо добро в началото на председателството на страната: същественият й евроскептицизъм, който си пролича в множество неотдавнашни действия (като неуспеха на Чехия към този момент да ратифицира Договора от Лисабон), не дава повод за оптимизъм. Изявлението относно Газа, направено от действащия председател на Съвета, също демонстрира липса на институционализъм: позиции, които следва да се съгласуват с останалите 26 държави-членки. Също така провалената среща с групата на социалистите в Европейския парламент изпраща много лош сигнал: никога досега не се е случвало действащ председател на Съвета да не е намерил време да проведе диалог с голяма политическа група в Парламента. Гжо Председател, надяваме се, че ще бъдем изненадани от ефективни, авторитетни действия: в такъв случай в края на шестте месеца ще разполагаме с интелектуалната почтеност да признаем заслугите й.
<SPEAKER ID="081" NAME="Ilda Figueiredo  " LANGUAGE="PT">
Чешкото председателство изведе на преден план три приоритета: икономика, енергетика и външни отношения. По този начин представянето на програмата на чешкото председателство следва вече познати очертания, но с някои особености, още повече що се отнася до ратификацията на Договора от Лисабон. Чешкият премиер потвърди необходимостта да се уважи суверенитета на ирландските граждани. Той дори отчете, че ако в Чехия бе проведен референдум, то резултатът вероятно щеше да бъде идентичен на този в Ирландия, ако се приеме, че проектът на Договора може да бъде отхвърлен.
<P>
Във връзка с газовата криза между Русия и Украйна той отчете, че вина носят и двете страни, като даде икономически, стратегически и политически причини за техните действия и подкрепи посериозно участие на Европейския съюз, но без да излезе с конкретни предложения.
<P>
Във връзка със социално-икономическите проблеми той не представи нищо по-различно, което означава запазване на неолибералните позиции, предложенията, отхвърлени от Европейския парламент, относно Директивата за работното време, Пактът за стабилност и растеж и неолибералната Лисабонска стратегия, и пренебрегна икономическата криза и сериозните й последствия в социално измерение.
<P>
Освен това той не каза почти нищо във връзка с военните престъпления, които Израел продължава да извършва срещу палестинците, за което изразяваме съжаление.
<SPEAKER ID="082" NAME="Genowefa Grabowska  " AFFILIATION="PSE">
в писмена форма. - (PL) Чешкото председателство идва в труден момент за целия Европейски съюз. Финансовата криза, енергийната криза и икономическата рецесия са посериозни от когато и да било в петдесет и шест годишната му история. Към това можем да прибавим и изборите за Европейски парламент през м. юни и последния военен конфликт в ивицата Газа. Лично аз съжалявам, че чехите не разполагат с подходящи инструменти за да се справят с тези проблеми. Съжалявам, че Договорът от Лисабон, който ще реформира Европейския съюз, не е реалност.
<P>
Това е причината за липсата на обща външна политика: не съществува система за вземане на решения, а държавите-членки не са обвързани от принципа на енергийна солидарност. А вижданията на президента Vaclav Klaus относно изменението на климата, реформата на Европейския съюз и еврото, които са странни, ако не и враждебни, има на какво да отговорят в това отношение. Затова апелирам към чешкото правителство и премиера Mirek Topolánek да ограничат публичните декларации на Klaus относно делата на Европейския съюз колкото може повече. Това е за негово добро, а и в наш общ интерес.
<P>
Чешките "три E" приоритета - икономика, енергетика и външни отношения - представляват нуждите на Европа, изказани накратко. Затова и вярвам, че обещанието на гн Schwarzenberg, че чехите значително ще "дадат тласък на европейските въпроси" и че те няма да бъдат "най-изостаналите в класа", ще се сбъдне. От все сърце пожелавам на южната ни съседка успешно председателство!
<SPEAKER ID="083" NAME="Gábor Harangozó  " AFFILIATION="PSE">
в писмена форма. - (EN) Планът за икономическо възстановяване - договорен през м. декември - е важна стъпка в правилната посока за справяне с настоящия икономически спад. Сега конкретните му аспекти трябва да бъдат изпълнени бързо и ефективно. В това отношение Съюзът трябва да увеличи усилията си за предоставяне на по-лесен достъп до наличните ресурси. Следователно ние трябва - докато възстановяваме доверието във финансовия ни пазар - специално да подобрим и опростим мерките с цел да се ускори изпълнението на Структурните и Кохезионните фондове. Политиката на сближаване е добрият инструмент на солидарност в Съюза, а ролята й в справянето с отрицателните последици от една глобална криза от този мащаб е, разбира се, от съществено значение. Освен това нека приветствам сред приоритетите на новото чешко председателство волята за започване на дискусия относно повторното определяне на необлагодетелстваните райони едновременно със Съобщението на Комисията. По-доброто определяне на границите на тези зони ще спомогне за по-точното определяне на техните нужди и ще подпомогне потенциала им за развитие, като по този начин работи в съответствие с целите за социална, териториална и икономическа конвергенция в целия Съюз. Трябва да увеличим усилията си, за да избегнем отрицателните последици от кризата не само върху икономиката, но и върху нашите граждани и най-вече що се отнася до най-уязвимите от тях.
<SPEAKER ID="084" NAME="Mieczysław Edmund Janowski  " AFFILIATION="UEN">
в писмена форма. - (PL) Бих искал да благодаря на председателя Mirek Topolánek за определянето на приоритетите на чешкото председателство. Трите "E" - Икономика, Енергетика и Европа в света, които ще представляват рамката на председателството на Общността, ще бъдат повлияни от допълнителни, непредвидени външни събития: Газа и газа.
<P>
Проблемът с конфликта в Газа има политически измерения. Той обаче дотолкова се е милитаризирал, че сега на преден план излизат хуманитарните въпроси. Там умират хора! И то не само бойци на "Хамас”, които започнаха военния конфликт, а невинни деца, жени и мъже. ЕС, в сътрудничество с ООН, трябва да направи всичко възможно да намери решение на този кървав конфликт. Евреи и палестинци могат да живеят мирно едни до други. Моля бъдете непреклонни в усилията си тази цел да бъде постигната.
<P>
Газовата криза се отрази на множество европейски страни. Спорът между две компании - едната руска, а другата украинска - бързо се задълбочи и се превърна в спор между двете страни. В резултат на това значително пострадаха много граждани в редица страни, а техните енергийни доставки бяха прекъснати в средата на тежката зима. Спорът допринесе и за значителни икономически щети, тъй като газът е нужен и в сферата на производството. Затова е крайно време да се изгради система за снабдяване с нефт и газ в целия Европейски съюз, използваща различни източници. Трябва и спешно да започнем да търсим нови енергийни източници и да използваме модернизирани методи за газификация на въглища. Полша предприема стъпки в тази насока.
<P>
Сърдечно пожелавам успех на чешките ни приятели за успешното изпълнение на целите на Европейския съюз.
<SPEAKER ID="085" NAME="Magda Kósáné Kovács  " LANGUAGE="HU">
Чешкото председателство се намира в трудно положение. Не е лесно да се поеме властта за пръв път след председателство, което - вече установено като един от двигателите на Европа - вече няколко пъти е заставало зад кормилото на Съюза. Положението е затруднено и заради факта, че последиците от финансовата криза започват едва сега да се усещат в цяла Европа. То е затруднено и защото те трябва да се изправят не само срещу крайните евроскептици в Парламента, но и с високопоставени политически представители в родната им страна.
<P>
Въпреки това програмата на чешкото председателство изглежда се опитва да поддържа добър баланс в Европейския съюз. Целейки се високо с мотото "Европа без граници", то поставя на преден план не само проблема със справянето с икономическата криза, но и ефективното утвърждаване на дългосрочните принципи на ЕС. Чехия е първата страна в Източна и Централна Европа, която въплъщава всички общи характеристики на новите държави-членки на ЕС. Следователно програмата на чешкото председателство прави опит за едно пропорционално представяне на изискванията на новите държави-членки.
<P>
Радваме се, че реакцията на чешкото председателство към икономическата криза е да се съсредоточи върху развитието на вътрешна работна сила и насърчаването на вертикална мобилност.
<P>
В същото време бих искал да насоча вниманието на председателството специално към нуждата от подобряване на положението в повечето слабо развити региони и това на ромското малцинство. Това са социални и икономически проблеми на европейско равнище, надхвърлящи националните граници.
<P>
Освен използването на работници-имигранти, застаряването на населението на ЕС и произхождащите от това социални напрежения могат да бъдат овладени в дългосрочен план като се развие вътрешна работна сила, представена от разполагащите с неконкурентни знания и умения.
<SPEAKER ID="086" NAME="Iosif Matula  " LANGUAGE="RO">
Бих искал да поздравя Чехия за председателството на Европейския съюз. Бих искал да изкажа и дълбоката си признателност от факта, че бе възможно да се изготви 18-месечна програма като част от процеса на сътрудничество съвместно с Франция, която председателстваше Европейския съюз преди, и Швеция, която ще поеме председателството на ЕС през втората половина на годината.
<P>
Предизвикателствата, пред които е изправено председателството още в самото му начало, като войната в Газа, прекъсването на доставките на газ от Русия, да не говорим за глобалната икономическа криза, потвърдиха факта, че приоритетите, определени от Чехия, са от съществено значение.
<P>
От трите приоритета, обявени от чешкото председателство - Енергетика, Икономика и Европа в света - бих искал да взема отношение по енергийния аспект. Лично аз смятам, че Европа се нуждае от единна енергийна политика с цел да се избегне прекомерна зависимост от ресурси, идващи от една единствена област.
<P>
В това отношение, подкрепям нуждата да се развият връзки с нови доставчици, както и значението от инвестиции в неконвенционални технологии за генериране на енергия. Трябва да подобрим транспортната инфраструктура и да отделим нужното внимание върху строежа на трасето на газопровода "Набуко". Вярвам също, че е от съществено значение да се съкратят процедурите за пускане в действие на проекти, имащи за цел да намерят алтернативни и неконвенционални източници на енергия.
<SPEAKER ID="087" NAME="Mary Lou McDonald  " AFFILIATION="GUE/NGL">
в писмена форма. - (EN) Неуспехът на Европейския съвет към днешна дата да се изправи пред истинските проблеми, стоящи зад отрицателния вот на ирландците против Договора от Лисабон, прави наличието на втори отрицателен вот възможно.
<P>
Осъзнавайки факта, че втори отрицателен вот е напълно възможен, чешкото председателство се опитва да се подготви за вероятността Договорът от Лисабон да не влезе в сила. То се опитва да изготви резервен план за избора на нова Комисия съгласно правилата на Договора от Ница. Идеята от докладите да се избере Комисия, съставена от 26 Комисари плюс Върховен представител за европейска външна политика и политика на сигурност от 27-ата държава-членка, е само един от възможните начини за справяне в проблема.
<P>
Хората в целия ЕС осъзнават, че Договорът от Лисабон не е панацеята, за каквато мнозина от най-горещите й привърженици я представят. Напротив: тя може да послужи за задълбочаване на икономическите и социалните проблеми, пред които сме изправени днес.
<P>
Що се отнася до кризата в Газа, реакцията на чешкото председателство е много далеч от това, което се изисква. ЕС трябва да предприеме съгласувани действия, за да защити правата на обсадените палестинци и да се опита да сложи край на кръвопролитията.
<SPEAKER ID="088" NAME="Rareş-Lucian Niculescu  " LANGUAGE="RO">
Чехия, която пое председателството на Съвета на Европейския съюз на 1 януари 2009 г., наред с други страни, които се присъединиха към ЕС през 2004 г. и по-късно, е изправена пред проблеми, свързани с несигурното положение, от гледна точка на термоизолация, на голям брой жилищни сгради.
<P>
Трябва да имаме предвид следното: значителното спестяване на енергия и намалението на разходите за отопление, заплащани от гражданите, които могат да бъдат постигнати чрез ремонт на отоплителните системи в тези сгради, както и ограничените възможности за използване на структурните и кохезионните фондове за инвестиции в тази област. Затова смятам, че чешкото председателство на Съвета трябва да включи този проблем сред приоритетите си.
<P>
Второ, във връзка с европейската заповед за арест, Чехия направи изявление на основание член 32 от Рамковото решение, гласящо, че прилага процедурата за предаване "единствено за деяния, извършени след 1 ноември 2004 г." Подобни наредби се прилагат и в други европейски държави. Случаи като тези подкопават доверието на гражданите в ефективността на европейските политики за борба с престъпността. Чешкото председателство на Съвета предлага една добра възможност за преразглеждане на тези изказвания.
<SPEAKER ID="089" NAME="Athanasios Pafilis  " AFFILIATION="GUE/NGL">
в писмена форма. - (EL) Изявленията на чешкия премиер и председател на Европейската комисия и общото разискване в Европейския парламент относно програмата на чешкото председателство на Европейския съюз представляват продължението на единната антинодна политика на предходните председателства. Те изпратиха послание, че капиталовата атака върху работниците, хората от нисшите класи, ще продължи с нестихваща сила. Империалистическата роля на Европейския съюз ще бъде подсилена, както чешкото председателство се постара да демонстрира в момента на стъпване в длъжност като подкрепи престъпната империалистическа атака на Израел срещу ивицата Газа и легитимира варварското избиване на палестинския народ с пълната подкрепа на Съединените американски щати и в съответствие с плана на САЩ/НАТО/Източна Европа за "нов Близък изток".
<P>
Програмата на чешкото председателство дава сигнали за продължаващото усилване на антимасовите атаки от страна на ЕС, с цел да се прехвърлят последиците от кризата в капиталистическата система върху работническата класа и бедните нисши класи, за нарастване на агресията на Европейския съюз срещу хората и за империалистическа намеса и подобрения във възможността й за военна намеса по света.
<P>
Хората трябва да отговорят на агресията на Европейския съюз чрез контраатака. Съпротива, неподчинение и отделяне от реакционната политика на Европейския съюз, от самия Съюз, са възможните пътища напред за хората.
<SPEAKER ID="090" NAME="Maria Petre  " LANGUAGE="RO">
Бих искал да започна изказването си като отново повдигна идеята, за която говорих в понеделник по време на откриването на пленарната сесия. Вие поемате председателството във време, което има специално значение за нас. Тази година се навършват 20 години от падането на желязната завеса. В понеделник казах, че за нас, но най-вече за милионите граждани, които ни изпратиха тук, тези 20 години бележат до известна степен период на очакване, но и на приемане. Вероятно за нас бе нормално да не можем да избягаме по-бързо от бремето на тези 50 години, които ни отделяха от останалата част от Европа.
<P>
Исках и да Ви поздравя в моето изказване за включването на третия приоритет, Европа в света и особено за разглеждането на Източното партньорство като приоритет. Историите на нашите две страни, Румъния и Чехия, си приличат по две особености: 1968 г. и Пражката пролет, които за нас, румънците, които бяхме подложени на най-жестоката комунистическа диктатура, символизираха светъл лъч, който ни водеше по пътя към свобода.
<P>
Като член на Парламента от Румъния, бих искал да ви помоля да бъдете по-конкретен относно естеството на Източното партньорство. В този регион има милиони граждани, които имат нужда отново да разпалят тази вяра като символично отново преживеят събитията от Пражката пролет през следващите месеци. Двамата с Вас имаме възможността да разберем изцяло тежестта на това очакване.
<SPEAKER ID="091" NAME="Czesław Adam Siekierski  " AFFILIATION="PPE-DE">
в писмена форма. - (PL) Предстоят ни шест месеца от чешкото председателство на Европейския съюз - председателство, което, както вече стана ясно, няма да бъде лесно. Двете големи кризи, пред които бяхме изправени в близките седмици, ни показаха, че доброто ръководство на Европейския съюз изисква не само внимателно изготвени програми, но най-вече способността да се реагира бързо и подобаващо при възникване на трудни проблеми. Това е нещо, което всяка държава-членка, подготвяща се да поеме председателството на ЕС, трябва да запомни.
<P>
Чешкото председателство идва след едно много динамично и амбициозно френско председателство. Малко е вероятно да не бъдат правени сравнения между двете. Според мен обаче чешките органи са добре подготвени, а чешкото председателство ще бъде пример за това, как дори една малка страна, която едва наскоро се е присъединила към Общността, е способна да я ръководи подобаващо. И дори политическите разделения на националната арена не биха могли да ги спрат.
<P>
Бих искал да апелирам към председателството да посвети част от вниманието си на ежедневните проблеми. Широкомащабните, амбициозни планове са важни и необходими, но много често те са далече от обзора на обикновените граждани. А е важно днес, в навечерието на парламентарните избори, хората на Европейския съюз да почувстват, че Общността е създадена за тях, гражданите, и че съществува, за да подобри ежедневния им живот. Така че грандиозни идеи - да, но през призмата на всекидневието.
<P>
Желая ви успех!
<SPEAKER ID="092" NAME="Петя Ставрева  " AFFILIATION="PPE-DE">
в писмена форма. - Чехия поема кормилото на ЕС в момент, в който Европа е изправена пред предизвикателствата на световната финансова криза, на кризата със спрените доставки на руски газ и конфликта в Газа.
<P>
Вярвам, че амбициозната програма на чешкото председателство ще бъде реализирана в тясно сътрудничество с Европейския парламент и Еврокомисията. Европа трябва да продължава да има активна позиция по всички въпроси от дневния ред на гражданите от Общността. Днес темата за енергийната сигурност е особено актуална и изисква мобилизиране на усилията на всички държави-членки. Спрените доставки на руски газ към европейските потребители в условията на минусовите температури, сковали Европа, придават ново измерение на понятието енергийна независимост. Кризисната ситуация налага намаляване на зависимостта на държавите-членки от доставките на руския газ и търсене на алтернативи.
<P>
Гражданите на обединена Европа очакват активната позиция и намеса на чешкото председателство за решаването на този проблем, който отдавна излезе от рамките на търговския спор между Русия и Украйна.
<P>
Пожелавам успех на председателството!
<SPEAKER ID="093" NAME="Theodor Dumitru Stolojan  " LANGUAGE="RO">
Приветствам факта, че чешкото председателство определи енергийния въпрос като свой приоритет.
<P>
Неприемливите събития от последните няколко седмици относно сигурността на доставките на природен газ до определени държави-членки на Европейския съюз отново демонстрира необходимостта от европейска енергийна политика, приведена в действие чрез ясно определени европейски проекти и подкрепена от европейските фондове. Вътрешният пазар на природен газ на ЕС може да функционира нормално само ако незабавно изгради съоръжения за съхранение на природен газ, включително втечнен газ и като ускори изпълнението на проекта "Набуко".
<SPEAKER ID="094" NAME="Margie Sudre  " AFFILIATION="PPE-DE">
в писмена форма. - (FR) Бих искала да изразя най-добрите си пожелания към чешкото правителство, което пое председателството на Съюза при деликатни условия, поради комплексния характер на националното политическо положение и особено тревожния международен контекст.
<P>
Чешкото председателство трябва да бъде решително и динамично, подобно на председателството на Nicolas Sarkozy през последните шест месеца, за да може да работи активно за незабавно прекратяване на военните действия в Газа и да запази силна политическа инерция въз основа подготвителната работна програма, изготвена съвместно с Франция и Швеция, която ще го наследи начело на Съвета.
<P>
Предвид икономическата криза, координираният план за възстановяване, приет от 27-те, трябва да бъде приложен без отлагане, за да се защити промишлеността, конкурентоспособността и заетостта в Европа. Европа разполага със съществена част от решението на кризата, а чешкото председателство трябва да помогне това да бъде доказано.
<P>
Приветствам ангажимента, поет от чешкия министър-председател, за ратифициране на Договора от Лисабон от страната му до края на настоящето председателство. От икономическата, дипломатическата и институционалната криза, отслабващи Европа, последната е единствената, чието решение зависи изцяло от европейците. Чешкото председателство трябва да позволи на Съюза да постигне този успех, за да гарантира бъдещите перспективи пред нашите съграждани.
