<CHAPTER ID="015">
Към адекватни, устойчиви и сигурни европейски пенсионни системи (разискване)
<SPEAKER ID="507" NAME="Председател">
Следващата точка е докладът на г-жа Oomen-Ruijten, от името на комисията по заетост и социални въпроси, относно "Към адекватни, устойчиви и сигурни европейски пенсионни системи".
<SPEAKER ID="508" NAME="Ria Oomen-Ruijten">
докладчик. - (NL) Г-жо председател, позволете ми в началото на разискването да благодаря на моите колеги за изключително приятното и плодотворно сътрудничество. Бих искала също така да изкажа благодарност и на съветниците на парламентарните секретариати, и разбира се, на личните ни помощници.
<P>
Не беше лесно да обработим толкова много изменения. Все пак считам, че се справихме успешно, защото постигнахме конкретен резултат в отговор на Зелената книга. Сигурна, устойчива и адекватна пенсия, която е именно гаранцията, желана от европейските граждани. Не е обаче толкова просто, колкото изглежда, защото пенсиите са и ще продължат да бъдат отговорност на държавите-членки.
<P>
Все пак това не означава, че нямаме право да изразим становищата си или да внесем предложения, като използваме отворения метод на координация, който може да доведе до преразглеждане.
<P>
Застрашена е устойчивостта на пенсионните системи вследствие на превърналата се в тенденция обърната пирамида на населението: има по-голям брой възрастни хора, възрастните граждани живеят по-дълго и следователно броят на лицата, които трябва да финансират пенсиите, е по-малък. Разходопокривните системи на първия стълб са отличен пример за солидарността между поколенията и ще продължат да бъдат с най-голяма важност и в бъдеще.
<P>
Няма съмнение обаче, че освен тежестта върху по-младото поколение е налице и натиск върху колективните бюджети, а това от своя страна води до последици за Пакта за стабилност, независимо дали ни харесва или не.
<P>
Държавите-членки увеличават възрастта за пенсиониране. Не приемам предложенията за европейско индексиране на пенсиите спрямо увеличената продължителност на живота. Мотивите ми се състоят в това, че са налице значителни разлики в продължителността на живота в различните държави-членки и защото дори и да можехме да индексираме двете неща, считам, че това не би било социално отговорно.
<P>
Изводите ни обаче сочат, че всички трябва да се насочим към по-голяма пенсионна възраст, като този процес трябва да се осъществи на равнище държави-членки съвместно с нашите социални партньори.
<P>
Има и друг аспект на въпроса - виждам, Елизабет, че привлякох вниманието ти - и това е, че трябва да гарантираме, че възрастните хора продължават да работят. Оттук следва, че трябва да съсредоточим повече усилия върху гъвкави схеми за професионално развитие и гъвкави пенсионни схеми и че трябва да подобрим и адаптираме условията, за да дадем възможност на възрастните хора да продължат да работят.
<P>
Държавите-членки, чиито пенсионни системи са основани на втория стълб, спестяват средства, като често това става посредством съвместни схеми между работодател и служител, а в някои случаи - както е в новите държави-членки - чрез смесени системи. Средствата се насочват в спестовни фондове, пенсионни фондове или се отразяват в счетоводните баланси на дружествата. Системите за спестяване и натрупване се намират под по-малък натиск, отколкото публичните финанси, но и при тях увеличената продължителност на живота представлява проблем.
<P>
На този фон възникна и финансовата криза, лошите резултати на облигационния и капиталовия пазар, както и ниските лихвени равнища, които оказват натиск върху гаранциите за очакваните пенсии.
<P>
Отговорът, който подготвя Комисията, е следният: прилагането на по-строги изисквания за платежоспособност - ще го заявя тук отново - не е правилният отговор. Добър надзор: да! Преди да приемем каквито и да било закони обаче, на първо място, трябва да направим задълбочена оценка на въздействието, което имат последиците от платежоспособността.
<P>
В тази връзка искам да насоча разискването към въпроса за дериватите. Не може просто да обвържете деривати и пенсионни фондове. В пенсионните фондове дериватите се използват за застраховане срещу рискове. Следователно не за спекулации. Ето защо дори и в това отношение, уважаема Комисия, трябва добре да помислите преди да действате.
<P>
Няколко думи за третия стълб. Струва ми се, че не трябва да имаме нереалистични очаквания. Отделни възможности за спестяване могат да се използват само при условие, че разполагате със съответните средства. Все пак се стремим да постигнем по-голяма осведоменост, а по-голяма осведоменост има, когато хората са информирани за пенсиите си; следователно ни е необходима и система за проследяване.
<P>
Г-жо председател, европейският вътрешен пазар не присъства в третия стълб и трябва да предприемем мерки и по този въпрос.
<P>
Накрая, искам да изложа две заключителни забележки. Относно адекватността: не можем да я постигнем на европейско равнище - държавите-членки трябва да го направят. Относно преносимостта: считам, че един открит пазар на труда може да функционира само при условие, че е налице по-свободно пътуване до работното място, което не поставя работниците, които упражняват това право, в неравностойно положение. Макар и тук също да ни е необходима преносимост: да, но с период за приспособяване и следователно са ни необходими нови договори, а след това и проучване на въздействието.
<SPEAKER ID="509" NAME="Ласло Андор">
член на Комисията. - (EN) Г-жо председател, Зелената книга относно пенсиите, която публикувахме миналото лято, даде началото на изключително необходимото разискване относно бъдещето на пенсиите в Европа. Като резултат бяха проведени над 100 заседания и конференции със заинтересованите страни и получихме над 1 700 отговора.
<P>
Зелената книга очертава основните предизвикателства, пред които е изправен Съюзът в тази област, и съдържаше четиринадесет въпроса за това как работата на равнище Европейски съюз може да помогне на държавите-членки да гарантират, че пенсиите са адекватни, устойчиви и сигурни, като в същото време се спазва принципът на субсидиарност. Зелената книга възприема холистичен подход, защото моите колеги в Комисията - г-н Рен и г-н Барние - а и самият аз, сме убедени, че адекватни, устойчиви и сигурни пенсии изискват координирани, съвместни политики, обхващащи трите области, които са ни поверени.
<P>
Позволете ми накратко да изложа отново логиката на Комисията, която е в основата на публикуваната миналата година Зелена книга. Първо, трябва да преодолеем дисбалансите, възникнали в резултат на все по-засилващите се разлики в продължителността на живота и пенсионните възрасти. Второ, трябва да адаптираме европейската рамка така, че да отразява промените, които са настъпили в националните пенсионни системи след десетилетие на пенсионни реформи. Трето, трябва да извлечем поуки от финансово-икономическата криза. Кризата подчерта необходимостта от преразглеждане на експозицията на финансовия пазар и структурата на пенсионните ни системи с оглед по-голямо намаляване на риска и повишаване на способността на спонсорираните пенсии да издържат на сътресения. Четвърто, трябва напълно да подготвим пенсионните си системи за ускореното застаряване на населението.
<P>
Държавите-членки вече участват в дългогодишно сътрудничество, учейки се от взаимния си опит и обменят добри практики в областта на пенсионната реформа. Налице е консенсус за необходимостта от координация на равнище Европейски съюз и за установяване на правила на Европейския съюз относно трансграничните въпроси. През последните 10 години координацията на равнище Европейски съюз стои в основата на усилията на държавите-членки за модернизиране на пенсионните системи, а много държави-членки вече са постигнали добър напредък при адаптирането на пенсионните системи, които да отразят застаряването на населението, промените на пазарите на труда и увеличаващата се роля на половете. На повечето държави-членки обаче предстои още много работа, а малък брой от тях дори не са започнали пенсионните реформи.
<P>
Изразявам задоволството си от прочетеното в доклада, за което поздравявам докладчика, и искам да кажа, че той категорично подкрепя холистичния подход, избран от нас. На няколко места в него се подчертават връзките между адекватността, устойчивостта и сигурността. Той също така ясно посочва областите на политиката, в които Европейският съюз може да добави стойност. Понастоящем Комисията е на последните етапи от анализа на резултатите от консултациите, включително окончателното становище на Европейския парламент. Предвид неотложността на въпроса Комисията вече започна подготовка на публикуването на Бялата книга, която ще бъде представена в края на 2011 г.
<P>
Позволете ми в заключение да кажа, че един от големите успехи на европейския социален модел е да гарантира, че напредналата възраст не е синоним на бедност. Това е обещание, което трябва да продължим да изпълняваме и да помагаме на държавите-членки да вземат правилните решения, за да гарантират, че пенсионните системи са пригодни за целта. През последните 12 месеца станахме свидетели на активно разискване в областта на пенсионните реформи, а тази година обещава да бъде не по-малко наситена в това отношение. Разчитам в огромна степен на подкрепата на Парламента да допринесе за реална промяна, която да доведе до осигуряването в бъдеще на пенсии, които са както адекватни, така и устойчиви.
<SPEAKER ID="510" NAME="George Sabin Cutaş" LANGUAGE="RO">
Г-жо председател, фактът, че днес на заседанието на Европейския парламент разискваме пенсиите, ще потвърди тяхната важност за Европа. Застаряващото население, въздействието на финансово-икономическата криза и късното навлизане на младежите на пазара на труда изискват намирането на общи решения. Пенсиите обаче остават национална отговорност и целта на принципа на субсидиарност е да постави границите на европейска намеса. Независимо от това, ако държавите-членки прилагат по-добре съществуващото законодателство на равнище Европейски съюз, ще можем да се възползваме от единен пазар, който функционира по-ефективно, което от своя страна ще насърчи по-голяма мобилност на работниците.
<P>
В допълнение, за да има устойчиви публични пенсионни системи, трябва да гарантираме, че хората имат възможността да продължат да работят до пенсионна възраст. Увеличаването на безработицата сред държавите-членки е въпрос, който буди тревога, поставяйки в опасност принципа на солидарност между поколенията. Всъщност стъпките към реформиране на пенсионната система трябва да вървят ръка за ръка с насърчаване на политиките на заетост. Съответно и пенсионната реформа не трябва да бъде синоним на лишаването от сигурни и достойни доходи на групи, които вече са уязвими. Държавите не трябва да обръщат гръб на задължението си да осигуряват адекватни пенсии за всички граждани.
<P>
За да бъде избегната такава експлоатация на национално равнище, представихме идеята за определяне на адекватна пенсия на равнище Европейски съюз. Считам, че не е достатъчно да изискаме от държавите-членки да гарантират равнище на пенсии от първия стълб, които са над прага на бедност. Определено разбирам довода за различията в националните условия и неохотата на държавите да позволят на Европейския съюз да се намесва в област, която по същността си засяга националния суверенитет. Считам обаче, че структурите на Европейския съюз трябва да покажат по-голяма загриженост за условията на живот на европейските граждани. Социалното недоволство може да доведе до неочаквани последици. Два скорошни примера извън Европейския съюз илюстрират степента на търпимост на един народ, който е бил постоянно принуждаван да прави жертви в интересите на националните правителства, които слабо се интересуват от нуждите на своите граждани.
<SPEAKER ID="511" NAME="Cornelis de Jong">
докладчик по становището на комисията по вътрешния пазар и защита на потребителите. - (NL) Г-жо председател, на първо място, искам да изкажа искрената си благодарност на моя колега Ria Oomen-Ruijten, за доброто сътрудничество от нейна страна. Благодаря й за това, че включи дословно почти цялото, да не кажа цялото, становище, което написах за комисията по вътрешния пазар и защита на потребителите (IMCO).
<P>
Изразявам по-специално задоволството си от препоръката, че трябва да бъде разработена европейска система, която да даде възможност на всеки да знае каква е натрупаната му пенсия, независимо от държавата или държавите-членки, в която е натрупана.
<P>
Все пак имам още въпроси, по-специално що се отнася до несъответствието между изявлението на г-жа Oomen-Ruijten, направено преди малко, и препоръката пенсионната политика да премине под егидата на европейско икономическо управление. Не знаем точно под каква форма ще се осъществи това, но е налице реална възможност това да не бъде въпрос на избор. Гласувайки "за", не искам да създам например впечатлението, че имам намерение да работя за прехвърлянето на национални правомощия в тази област на Европейския съюз.
<P>
В допълнение искам да изразя загрижеността си относно препоръката, която действително се съдържа там, че пенсионната възраст следва да бъде увеличена в светлината на продължителността на живота. Считам, че това определено е ненужно в Нидерландия, и поради тази причина не мога да подкрепя препоръката. Бих искал да чуя коментара на докладчика по този въпрос.
<SPEAKER ID="512" NAME="Barbara Matera" LANGUAGE="IT">
Г-жо председател, госпожи и господа, аз също искам да благодаря на г-жа Oomen-Ruijten.
<P>
Фактът, че в Зелената книга на Комисията относно бъдещето на пенсионните системи в Европа не се отделя никакво съществено внимание на въпросите, свързани с пола, е повод за загриженост: жените са подложени на дискриминация при изчисляване на пенсиите, защото все по-често прекъсват професионалното си развитие, за да се грижат за децата си, за болни роднини и възрастни хора. Ето защо, за да изпълнят семейните си задължения, жените е по-вероятно да приемат несигурна работа или работа на непълен работен ден, отколкото мъжете, което води до средна разлика от 18% в заплащането на мъжете и жените в Европейския съюз.
<P>
Това води до явна дискриминация спрямо жените, които получават пенсии, които очевидно са по-ниски от тези на мъжете. Това увеличава риска от бедност за по-възрастните жени, по-специално когато се взема под внимание фактът, че при тях продължителността на живота е по-голяма, отколкото е при мъжете. Времето, което жените отделят на грижи за децата си или на други зависими членове на семейството, трябва да се отчита от системите за изчисление като равностойно на всички останали видове договори, когато се изчисляват пенсии. Зелената книга предлага консултация...
<P>
В заключение, искам да изразя надеждата си, че новата Бяла книга ще отдели по-голямо внимание на чувствителния и тревожен въпрос за разликите между мъжете и жените при изчисляване на пенсионните права в Европейския съюз.
<SPEAKER ID="513" NAME="Csaba Őry" LANGUAGE="HU">
Г-жо председател, първо, големият брой на предложенията за изменения - почти 500 - е добър показател за изключителния интерес към тази тема, а докладчикът Ria Oomen-Ruijten заслужава поздравления за това, че успя да превърне тази планина от предложения в доклад, който отразява текущото становище на Парламента. Казвам текущото му становище, защото се намираме в началото на разискването, а тук става въпрос за Зелената книга, която ще бъде последвана от Бяла книга, а след това и от допълнителни доклади, което очевидно означава, че се намираме в етап от по-мащабен процес.
<P>
Като цяло трябва да кажа, че съм съгласен с подхода на Комисията, който приветства диверсификацията, с други думи, пенсионните системи да се уповават на няколко стълба, но в същото време искам да подчертая, че формулировките могат да бъдат малко по-прецизни. Очевидно, когато говорим за втори стълбове, имаме предвид втори стълбове, които допълват първите предвид техните слабости. Това не е същото като втори стълб, при който нещо се отнема от първия с единственото основание определена система да работи по-различно. При първия вариант се възстановява стабилността, а при втория тя се застрашава.
<P>
Трябва обаче да осъзнаем - и това вероятно вече е било споменавано, но искам да го подчертая - че проблемите на пенсионната система не винаги могат да бъдат решени от само себе си, отвътре. Нещо повече - много вероятно е да не могат да се решат по този начин. Необходими са повече работни места, по-силно икономическо сътрудничество, а целта ни трябва да бъде именно тази, след като Комисията изготви Бялата книга, този процес на общо мислене следва по някакъв начин да бъде свързан с целите на стратегията "Европа 2020" и икономическото управление. Очевидно е, че ако постигнем това, ще съумеем да продължим разискването по-ползотворно.
<SPEAKER ID="514" NAME="Frédéric Daerden" LANGUAGE="FR">
Г-жо председател, първо, искам да подчертая важната консенсусна работа, свършена от докладчика. Поздравления, Ria! При преговорите за компромисите тя показа възприемчивост към доводите, представени от моята група, в резултат на което мнозинството подкрепи проектодоклада в комисията по заетост и социални въпроси. Ако и утре видим тази широка подкрепа, това би изпратило ясен сигнал към останалите институции.
<P>
Докладът относно бъдещето на пенсионните системи в Европа към момента е единственият европейски институционален документ, който съдържа становище, различно от мисленето на Комисията - както по-специално беше представено в нейния годишен обзор на растежа - и мисленето на дуото Меркел-Саркози, отразено в съвместния им документ относно Пакта за конкурентоспособност. Тези документи съвсем открито призовават за преосмисляне на първия стълб, а също така и за автоматично увеличаване на предвидената от закона пенсионна възраст въз основана на продължителността на живота. В приетия със съответните изменения проектодоклад Парламентът се обявява в подкрепа на следното: основна роля за първия стълб по отношение на пенсиите, което осигурява по-добра гаранция за солидарност, с допълваща роля на останалите стълбове, включително предвиждането на втори стълб за обща употреба; отделянето на по-голямо внимание на увеличаването на действителната пенсионна възраст, както и на равнищата на заетост, по-специално тези на възрастните хора, а не автоматично и драстично увеличаване на предвидената от закона възраст; определение на критериите, които да дадат възможност за въвеждане в държавите-членки на гарантирана минимална адекватна пенсия; засилена роля на социалните партньори при определяне и изпълнение на всички пенсионни реформи в Европа; и премахване на неравенствата между мъже и жени по отношение на пенсиите, което е свързано с дискриминацията, за която ни напомни г-жа Matera.
<P>
При наличието на тези компоненти, при този напредък, както и други, които мога да посоча, искам да изразя задоволството си, че Парламентът може да изпрати на г-н члена на Комисията ясно послание, социално и прогресивно послание, и се надявам, че той ще го вземе под внимание при следващия етап от работата по Бялата книга.
<SPEAKER ID="515" NAME="Marian Harkin" LANGUAGE="EN">
Г-жо председател, първо, искам да благодаря на докладчика за добрата й работа; тя определено ми улесни живота. Искам да благодаря и на Комисията за това, че постави началото на разискването, което е съвсем навременно.
<P>
Някои хора говорят за пенсионната бомба със закъснител и предвид някои от цифрите, които съм виждал за мащаба на разликата между сумата, която заделяме в момента за осигуряване на публични и частни пенсии, и ресурсите, които ще ни бъдат необходими, за да гарантираме осигуряването на адекватни пенсии през следващите четиридесет години, могат да кажа, че разликата е огромна. И така, в този контекст изразът "пенсионна бомба със закъснител" е съвсем на място. Е, на всички ни е ясно как да процедираме с бомба със закъснител: трябва да я обезвредим. Считам, че това е началото на този процес.
<P>
Основният въпрос обаче е: кой носи отговорност? Считам, че в доклада ясно е посочено, че самите държави-членки носят отговорността за това да гарантират, че гражданите им получават адекватно пенсионно осигуряване. В същото време обаче заявяваме, че икономиките на държавите-членки са взаимнозависими и следователно има определена полза от координация на пенсионните политики с помощта на отворения метод на координация. Не считаме обаче, че е възможно Европейският съюз да определи адекватни равнища на пенсиите или пък да хармонизира пенсионната възраст.
<P>
Независимо от това считаме, че държавите-членки следва да определят адекватността като необходимо условие, при изпълнението на което възрастните лица да могат да живеят достоен живот. Изразявам задоволството си, че подчертахме въпроса, свързан с пола, и изискахме от държавите-членки да решат проблема с мъжете и жените, които си вземат отпуск, за да се грижат за лица, и че обърнахме внимание на въпроса за мобилността и ролята на стратегията "ЕС 2020".
<P>
В заключение, искам да кажа, че подкрепям включването на пенсионните задължения в Пакта за стабилност и растеж. Известно ни е, че по отношение на пенсионното осигуряване в бюджета се отваря огромна дупка и не можем просто да си затваряме очите за това.
<SPEAKER ID="516" NAME="Jean Lambert" LANGUAGE="EN">
Г-жо председател, аз също искам да се присъединя към благодарностите, изказани на нашия докладчик за изключително добрата работа по доклада.
<P>
Напълно съзнаваме, че съществуват национални различия, както и различия в рамките на собствените ни политически групи, и фактът, че беше постигнат резултат, който спечели толкова широка подкрепа, заслужава поздравления. Групата ми по-специално иска да изкаже задоволството си от това, че докладът, който имаме пред себе си, признава важността на пенсиите от първия стълб, ангажимента за адекватно равнище, въпроса за възможността да се осигури достоен живот. В края на краищата през цялата минала 2010 г. се занимавахме с въпросите на бедността. А това, разбира се, представлява за много хора и постоянен доход, съществена гаранция. Както и други, ние също подкрепяме признаването на необходимостта от решаване на въпроса с достойно пенсионно осигуряване на жените.
<P>
Също така признаваме важността да бъде решен проблемът с дискриминацията спрямо по-възрастни работници, като се използват и други мерки, които да помогнат на хората да продължат да работят. Ние също считаме, че преносимостта на пенсионните права е ключов въпрос. Все повече хора работят не само за едно дружество през трудовия си живот. Всъщност те работят за няколко дружества, а дори и не винаги в една и съща държава. Трябва да избегнем тази разпокъсаност на пенсионното осигуряване и именно в това се състои ключовата роля на Европейския съюз.
<P>
Изразяваме също така задоволството си, че докладът съдържа ангажимент за втори стълб на осигуряване, който следва да бъде наличен без дискриминация, основана на възраст, пол и трудов договор. Бихме се съгласили също така - доволен съм, че това е намерило място в доклада - че трябва да възприемем подход, който да се прилага в продължение на целия живот, който взема под внимание различните темпове и начини, по които протича трудовият живот на хората, както положителните, така и отрицателните.
<P>
Повтарям - признаваме важността на солидарността в този първи стълб не на последно място за онези, които през трудовия си живот упражняват не толкова постоянна трудова дейност, работят на краткосрочни договори и т.н. Изразяваме загрижеността си от всеки опит за натиск върху третия стълб на частно пенсионно осигуряване и сме съгласни, че е от ключово значение хората да получават достатъчна и ясна информация.
<P>
Приветстваме също така и факта, че докладът предвижда - в случай че има промяна на пенсионното осигуряване - достатъчно време за адаптация на хората, през което да обмислят финансовото си бъдеще.
<SPEAKER ID="517" NAME="Julie Girling" LANGUAGE="EN">
Г-жо председател, групата ми подкрепя публикуването на Зелената книга. Това се случва в много подходящ момент, когато във всички държави-членки разискваме въпроси, които вече са били поставяни и които няма да разглеждам в детайли - промяна на демографската картина, предизвикателствата, свързани с пола, и още много други.
<P>
Докладът признава, че е важно държавите-членки да обменят най-добри практики и информация, но също така подчертава, че пенсиите остават компетентност на държавите-членки. Той признава, че Европейският съюз не следва да създава законодателство относно адекватността на равнищата на пенсиите и пенсионната възраст, но иска от държавите-членки - и го прави ясно и категорично - да създадат регулации според специфичните си условия, вземайки под внимание тези въпроси.
<P>
Считам, че е от ключово значение да работим по-задълбочено по отношение на преносимостта с цел да укрепим единния пазар. Гражданите на Европейския съюз, които работят в цяла Европа - с много от които съм се срещала - не следва да бъдат поставяни в неравностойно положение, като пенсиите им се окажат замразени в различни държави-членки. Демографската картина се променя, а с нея и работните практики. Променят се очакванията ни, но е от жизненоважно значение начинът ни на мислене и политиките, които създаваме, да бъдат в съзвучие с тези промени.
<SPEAKER ID="518" NAME="Ilda Figueiredo" LANGUAGE="PT">
Г-жо председател, в разискването не можем да забравим, че има предложение за т.нар. Пакт за конкурентоспособност, чрез който дирекцията, ръководена от Германия, желае да стартира нови атаки върху всеобщата и взаимна публична система за пенсионно осигуряване, да увеличи пенсионната възраст и да обезцени заплатите в опит да сложи край на тяхното индексиране спрямо инфлацията с единствената цел да облагодетелства финансовия сектор, който в тези пенсии се опитва да изнамери нов начин за още по-големи спекулативни печалби.
<P>
Искаме да декларираме категоричното си несъгласие с този път към европейска интеграция, който се гради върху основа от антисоциални политики, които, за съжаление, намират подкрепа в доклада чрез подкрепа за Зелената книга на Европейската комисия, позволявайки създаването на връзка между предвидената от закона пенсионна възраст и продължителността на живота, насърчавайки хората да останат по-дълго на пазара на труда, и като не изключва подкрепа за частните пенсионни системи, дори когато вече е ясно, че спекулативното им използване от фондове и частни банки може да има катастрофални последствия, които да обрекат на бедност възрастните, и по-специално възрастните жени.
<P>
Ето защо внесохме алтернативна резолюция, която доказва, че е възможно да бъдат подобрени обезщетенията и пенсиите, без да се увеличава предвидената от закона пенсионна възраст, при условие че има по-големи трудови права по-специално за младите хора, по-добри заплати и по-голям надзор на финансовия сектор и финансовите сделки.
<P>
Ние сме против увеличаването на пенсионната възраст и подкрепяме пенсионна система, която е интегрирана в една всеобща и взаимна публична система за социално осигуряване, което повишава стойността на по-малките обезщетения и пенсии, уважава възрастните и им позволява да живеят достойно, като по този начин допринася за премахването на бедността. Именно това очакват нашите граждани като резултат от несгодите, които преживяхме в Португалия, Франция, Гърция и още много места.
<SPEAKER ID="519" NAME="Derek Roland Clark" LANGUAGE="EN">
Г-жо председател, на 22 ноември миналата година в комисията по заетост и социални въпроси докладчикът каза, че пенсиите са от изключителната компетентност на държавите-членки. В момента това се превърна по-скоро в нещо от рода: въпреки че държавите-членки имат основната дума, има аспекти, в които е важна координацията на европейско равнище. В параграф 9 резолюцията подчертава, че пенсиите са отговорност на държавите-членки, но ги призовава да координират своите различни пенсионни политики. Това е уклончиво, като Европейският съюз прилага принцип на изземване на контрола.
<P>
Националната асоциация на пенсионните фондове в Обединеното кралство заявява, че докладът ще оскъпи пенсиите - с 90% според актюерските консултанти Punter Southall. Дори и това да е преувеличено, то е ясно, че ще са необходими огромни допълнителни суми за предотвратяване на пенсионен срив, което ще доведе до значително нарастване на премиите. Пенсионните дружества и държавите-членки нямат нужда от доклада; на тях им е необходима подкрепа за задържане на размера на премиите. В противен случай този заблуждаващ доклад има потенциала да разруши тъкмо онова, което се стреми да опази.
<SPEAKER ID="520" NAME="Marine Le Pen" AFFILIATION="NI">
(FR) Г-жо председател, госпожи и господа, в Европа на Пакта за стабилност - а утре и на Пакта за конкурентоспособност - пенсионните реформи са на дневен ред.
<P>
Как можем да спестим пенсии, когато Европейският съюз изисква от държавите-членки, които в момента се намират в дефицит, да балансират бюджетите си до 2013 г.? Вашето решение е да се увеличи пенсионната възраст до 67 години и да бъдат извършени дълбоки реформи на разходопокривните пенсионни системи, за да се намалят обезщетенията за застраховани лица. Освен това докладът греши в това отношение, защото призовава за гарантирано минимално равнище на пенсиите, което ни принуждавате да гарантираме на чужденци, пристигащи на наша територия, които никога не са заплащали осигуровки.
<P>
Освен това, включването на преките обществени пенсионни задължения, каквото становище застъпва докладът, ще увеличи допълнително натиска върху държавите-членки и ще ги принуди да развият пенсионни фондове, основани на формирането на капитал, а очевидно са ни добре известни големите рискове, които създават те.
<P>
Пенсионните системи са от компетентността на държавите-членки. Противно на желанията на хората вие въвеждате безпрецедентни бюджетни ограничения. Заетите лица, държавните служители и пенсионерите в Европа ще се окажат регулиращата променлива величина, за да се спаси еврото и вашата ултралиберална Европа.
<SPEAKER ID="521" NAME="Thomas Mann" AFFILIATION="PPE">
(DE) Г-жо председател, добре е, че поне този път доклад по собствена инициатива не бива скриван в понеделник и не се подлага на разискване само за няколко минути. Това е резултат от 463-те изменения от комисията по заетост и социални въпроси и 211-те изменения от асоциираната комисия по икономически и парични въпроси.
<P>
Искаше ми се да видя решимост за продължаване на успешните професионално пенсионни системи в Германия, Люксембург, Финландия и Австрия. За съжаление, мнозинството прие решение, с което се препоръчват нови минимални стандарти и прилагането на "Платежоспособност II" спрямо професионалното пенсионно осигуряване. Това носи риска от значително по-големи разходи, което само в Германия може да доведе до увеличение с 40% на доброволното професионално пенсионно осигуряване. Не трябва да рушим онова, което сме постигнали на основата на консенсус между синдикатите и ръководствата. Имах възможност да допринеса за компромисите, като предложих в бъдеще да бъде извършвана подробна преценка и задълбочена оценка на въздействието на всички последици от минималните стандарти и от "Платежоспособност II". Това е напредък в посока към продължаване на професионалното пенсионно осигуряване, въпреки че по никакъв начин не представлява гаранция.
<P>
Положителен аспект е, че нямаме стандартизирано определение за адекватни равнища на пенсиите. В допълнение предложението за хармонизирана пенсионна възраст в Европейския съюз беше отхвърлено. Канцлерът Меркел и президентът Саркози правилно подкрепят постепенната конвергенция на пенсионните системи и пенсионната възраст. Тъй като раждаемостта и продължителността на живота са различни в отделните държави, всяка национална пенсионна система трябва да бъде адаптирана, за да отговори на демографските промени.
<P>
Компромисите бяха постигнати при сериозни времеви ограничения. Изразявам надеждата си, че ще имаме възможност да проведем по-задълбочено разискване по Бялата книга, която ще включва практическия опит на предприятията. Само сумите в доброволното професионално пенсионно осигуряване надхвърлят размера на настоящия спасителен пакет на Европейския съюз.
<P>
(Ораторът се съгласява да отговори на въпрос, зададен чрез вдигане на синя карта, съгласно член 149, параграф 8)
<SPEAKER ID="522" NAME="Ria Oomen-Ruijten">
докладчик. - (NL) Г-жо председател, вижте, не искам да се получава недоразумение по този въпрос. Ето защо Ви моля, г-н Mann, да посочите къде конкретно в доклада се казва, че платежоспособността ще се прилага задължително към пенсии от втория стълб? Аз лично съм против това, но къде все пак е посочено такова нещо?
<SPEAKER ID="523" NAME="Thomas Mann" AFFILIATION="PPE">
(DE) Г-жо председател имахме доклади от две комисии, които препоръчаха прилагането на "Платежоспособност ІІ" спрямо професионалните пенсионни системи. Считам, че това просто няма да даде резултат. В страни като Франция имат опит с такъв подход, но не и в други държави-членки от Европейския съюз. Трябва подробно да проучим въпроса. Ще имаме тази възможност, когато обсъждаме Бялата книга, и ще го разискваме задълбочено, за да убедим всички в това, защото много хора нямат съответния опит и все още не са се сблъсквали с проблема в държавите си. Това е добра възможност да поставим основите.
<SPEAKER ID="524" NAME="Pervenche Berès" AFFILIATION="S&amp;D">
(FR) Г-жо председател, г-н член на Комисията, провеждаме разискване за основните направления и Европейският парламент искаше да Ви накара да предадете послание. Междувременно обаче светът продължава да се върти и освен това въпросът за пенсиите не спира да бъде актуален. Очевидно искам да направя препратка към стандартизирана пенсионна система на европейско равнище за възраст от 67 години, която беше предвидена в т.нар. проект на Пакта за конкурентоспособност. Ясно ни е, че ако това бъде отправната ни точка за изграждане на социална Европа, то означава да изграждаме нещо, насочено срещу хората, а не това искаме да се случи.
<P>
В доклада на г-жа Oomen-Ruijten посочваме и много други направления и искам да ви помоля, от името на комисията по заетост и социални въпроси, да вземете това под внимание, когато разработвате становището на Комисията в периода около Бялата книга по отношение на отчитането на въпроса, свързан с половете, на който не сте обърнали достатъчно внимание.
<P>
Посочваме също така идеята, че най-добрият начин да решим въпроса, свързан с пенсионирането, е да насърчим заетостта и че вместо да фиксираме предвидена от закона пенсионна възраст, трябва да вземем под внимание реалната възраст. Според френските социалисти обаче докладът на г-жа Oomen-Ruijten съдържа индикация, която ни поставя пред проблем и с което не можем да се съгласим. Разбирате, че за нас идеята, че увеличената продължителност на живота трябва автоматично да се индексира с пенсионната възраст, представлява стъпка назад по отношение на социалните права и не можем да я подкрепим.
<P>
Позволете ми в заключение да кажа, че без социален диалог, без участието на социалните партньори през целия процес на тези преговори ще претъпим неуспех.
<SPEAKER ID="525" NAME="Dirk Sterckx" AFFILIATION="ALDE">
(NL) Г-жо председател, струва ми се, че с помощта на докладчика намерихме няколко доста балансирани решения на въпроса, поставен от Комисията. Считам, че има два аспекта, по които Европейският съюз наистина добавя стойност.
<P>
Ако признаем важността на първия стълб, което е напълно логично, трябва същевременно да признаем и че доброто състояние на публичните ни финанси е също толкова важно, тъй като именно стабилните публични финанси са в основата на първия стълб. Второ, трябва да признаете дългосрочният натиск, който пенсионното осигуряване оказва на правителствата, и да го заявим съвсем ясно. Считам, че Комисията и Европейският съюз носят отговорност да посочат ясно това на всяка държава-членка, за да може всеки да види къде се крият рисковете и трудностите.
<P>
Вторият въпрос, по който искам да говоря, е свързан с това, че Европейският съюз играе важна роля и във втория стълб. Именно тук посочвате важността на "Платежоспособност II". Искаме Комисията да проучи рисковете в дългосрочен план и да посочи ясно в своите правила как можем да се застраховаме срещу тези рискове. Считам, че там трябва по-специално да вземете под внимание дългосрочните рискове за пенсионните системи като цяло: не само за един вид, а за всички пенсионни системи от втория стълб. Следователно предстои работа в това отношение.
<P>
Когато разглеждам цифрите, както е направила и г-жа Harkin, у мен възниква опасението, че не сме застраховани от всички рискове във всички държави-членки на Европейския съюз.
<SPEAKER ID="526" NAME="Tadeusz Cymański" AFFILIATION="ECR">
(PL) Г-жо председател, предложението за резолюция на Европейския парламент, както беше обсъдено по време на консултациите, проведени от Европейската комисия, заслужава да получи подкрепата ни. Резолюцията препоръчва засилване на взаимната координация между държавите и обмен на най-добри практики без обаче в същото време да има намеса в компетентността на държавите-членки що се отнася до пенсионните системи, което е изключително важна и много чувствителна област.
<P>
По време на разискването, проведено в комисията по заетост и социални въпроси, подчертах важността на демографските промени за сигурността и бъдещата реформа на пенсионните системи. Ето защо е изключително важно да предприемем всички възможни мерки, насочени към преодоляване на демографската криза в Европа. Когато правим оценка на пенсионните системи и формулираме предложения, считам, че следва да вземем под внимание значителните разлики между отделните държави-членки както по отношение на финансовите им възможности, така и що се отнася до вече съществуващите публични и професионални пенсионни системи на капиталовопокривен принцип.
<SPEAKER ID="527" NAME="Thomas Händel" AFFILIATION="GUE/NGL">
(DE) Г-жо председател, госпожи и господа, просперитетът на една държава се постига чрез работата на народа й. В бъдеще работните места в социалния сектор трябва да бъдат заплатени по-добре. Хората искат адекватни, сигурни пенсии в напреднала възраст.
<P>
Едно от ясните послания от кризата е, че единствено публичните и държавните пенсии са надеждни и стабилни. За разлика от тях професионалните и частните пенсионни фондове загубиха милиони евро на стоковата борса. Възмутително е да се отделя повече внимание на частните капиталовопокривни пенсионни системи, когато се осигурява пенсионирането на хората. Обществеността финансира спасителните пакети за големите банки. Хората плащат за тежка политика на ограничения, която се контролира от Европейския съюз. Сега от нас се очаква да обърнем националните бюджети с главата надолу, намалявайки пенсиите им и приемайки по-голяма пенсионна възраст. Предишни пенсионни реформи вече водят до увеличаване на бедността в напреднала възраст. Единственото решение е да се укрепят надеждните публични пенсионни системи.
<SPEAKER ID="528" NAME="Franz Obermayr" AFFILIATION="NI">
(DE) Г-жо председател, пирамидата на населението в Европейския съюз скоро ще се обърне и в населението ще преобладава възрастовата групата на хората над 55 години. Продължителността на живота ще продължи да се увеличава, а раждаемостта ще остане ниска. Младите хора ще започват работа все по-късно. Всички добре осъзнаваме последствията от това: застаряващо население и все повече пречки по отношение на финансирането на пенсиите.
<P>
В Европа ни е необходима политика, която е благоприятна за семействата, като например въвеждането на разделено семейно данъчно облагане на доходите или еквивалентни социални мерки, които вземат под внимание приноса, който дава семейството към договора между поколенията, като намалим данъчната тежест върху семействата. В допълнение трябва да създадем стимули за възрастните да продължат да се трудят възможно най-дълго.
<P>
Искам да предам ясно послание на г-н Андор. Изключително популярната политика на мащабна имиграция е погрешният начин за гарантиране на пенсиите ни, а също така в крайна сметка създава риск за социалния мир в Европа.
<SPEAKER ID="529" NAME="Danuta Jazłowiecka" AFFILIATION="PPE">
(PL) Г-жо председател, демографските промени, по-дългата продължителност на живота и намаляващата раждаемост, различните привилегии, които се дават по линия на пенсионните системи, както и икономическата криза, оказват огромен натиск върху публичните финанси на държавите-членки. Принудени сме да задаваме все по-често въпроси, свързани със стабилността и сигурността на текущите пенсионни системи, както и по отношение на степента, до която те гарантират справедливи доходи в пенсионна възраст. Стигаме до извода, че реформите на европейските пенсионни системи, които са от компетентността на държавите-членки, имат ключово значение. Това ще бъде много продължителен и скъп процес и за да могат правителствата да се решат на такава стъпка, Съветът и Европейската комисия трябва да гарантират, че разходите за тези реформи винаги ще се вземат предвид, когато се прилага процедурата при прекомерен дефицит. Всяко друго решение може да доведе до положение, при което държавите ще се откажат от реформите поради страх от финансовата тежест.
<P>
Искам да посоча два ключови аспекта на тези изключително важни реформи. Първо, за да гарантираме сигурността на пенсионните системи, трябва да диверсифицираме източниците на приходи и да създадем системи, основани, inter alia, на публично финансиране от капиталови пазари и пенсионни схеми на заетите лица. Второ, следва да гарантираме по-голяма заетост, за да осигурим стабилността на пенсионните системи. Държавите-членки следва да се стремят да гарантират, че действителната пенсионна възрастта е равна на законово установената възраст и когато е необходимо да обмислят увеличаването на законната пенсионна възраст като естествена последица от факта, че европейците живеят все по-дълго. По-дългият трудов живот обаче следва да бъде свързан със съответните реформи на пазара на труда, включително осигуряването на подходящо обучение и здравеопазване за служителите.
<P>
Искам да поздравя докладчика и да й благодаря за отличното сътрудничество в хода на работата по доклада.
<SPEAKER ID="530" NAME="Sergio Gutiérrez Prieto" AFFILIATION="S&amp;D">
(ES) Г-жо председател, вече беше споменато, че гръбнакът на пенсионните системи в Европа е и трябва да продължи да бъде публичната система, защото това е единствената система, която гарантира сближаване и освен това намалява риска от бедност в обществото ни.
<P>
Независимо от това буди тревога фактът, че в страните от Организацията за икономическо сътрудничество и развитие най-голямата степен на равенство по отношение на доходи се открива тъкмо в пенсиите или че поради финансовата криза частните пенсионни системи са загубили 20% от стойността си само през 2008 г. и в момента са далеч от постигането на необходимите равнища на платежоспособност.
<P>
Всичко това показва, че в момент на неблагоприятни реформи мерките, които гарантират устойчивост на пенсионните ни системи, трябва да бъдат интегрирани, като наред с други фактори се вземат предвид и амбициозните политики, свързани с раждаемостта и баланса между семейството и професионалното развитие, както и амбициозни политики, които да гарантират, че хората могат да започнат работа и да останат заети, или дори имиграционните политики, основани на интеграция, които също гарантират устойчивостта на пенсиите ни от демографска гледна точка.
<P>
В заключение, искам да изкажа съжалението си за това, че текстът не поставя ограничения за злоупотреби на концепцията за грантове на предприятията, защото по принцип те нямат задължение за социални осигуровки. Считам, че това е от ключово значение за цяло ново поколение работници, защото ако от тях се изисква повече, за да си осигурят достойна пенсия, те не следва да страдат толкова много, за да получат достъп до достойна заетост.
<SPEAKER ID="531" NAME="Elizabeth Lynne" AFFILIATION="ALDE">
(EN) Г-жо председател, искам да благодаря на Ria Oomen-Ruijten за всеотдайната й работа по доклада. Считам, че се е справила много добре.
<P>
Стана пределно ясно, че пенсиите са най-вече отговорност на държавите-членки. За щастие, отхвърлихме всички призиви за минимална пенсия на равнище Европейски съюз, както и призивите към пенсиите да се прилага регламент, подобен на "Платежоспособност II". Договорът от Лисабон ясно посочва, че отговорността за пенсионното осигуряване се носи именно от държавите-членки, а не от Европейския съюз. Онова, което можем да направим обаче, е да обменяме най-добри практики и опит. Изразявам задоволството си, че е включено и изменението, внесено от мен, призоваващо за изпълнение на Директивата за заетостта от 2000 г. за премахване на дискриминацията, основана на възраст.
<P>
Що се отнася до пенсионната възраст, винаги ясно съм заявявала, че изискваната от закона пенсионна възраст - възрастта, на която имате право да поискате пенсия - трябва да продължи да бъде определяна на равнище държава-членка, но същевременно трябва да отменим задължителната пенсионна възраст, която принуждава хората да спрат да работят, дори и да искат да продължат. Съжалявам, че това не намери място в доклада.
<SPEAKER ID="532" NAME="Milan Cabrnoch" AFFILIATION="ECR">
(CS) Г-жо председател, искам да поздравя докладчика, който се е справил отлично с работата по стотиците внесени предложения. Макар докладът да не е законодателен, той е от голямо значение за бъдещето на социалните системи в държавите-членки на Европейския съюз. Основните изводи, подкрепяни от нас, са следните:
<P>
решенията относно пенсионните системи са политически и за тях носят отговорност само и единствено отделните държави-членки;
<P>
от ключово значение е да бъде увеличена пенсионната възраст;
<P>
през следващите години единственият източник на растеж в Европейския съюз ще бъде нарастването на производителността на труда;
<P>
ключова задача е да бъде подкрепена заетостта на по-възрастните работници по-специално чрез по-голяма гъвкавост в трудово-правните отношения и правилното адаптиране на пенсионните системи;
<P>
не е целесъобразно координацията и реформирането на пенсионните системи да се извършва на равнище Европейски съюз;
<P>
не подкрепяме стандартизирането на пенсионната възраст в целия Европейски съюз, нито обвързването й със средната продължителност на живота;
<P>
не подкрепяме каквито и да било усилия за уеднаквяване на определения на равнище Общност например определението за адекватна пенсия.
<SPEAKER ID="533" NAME="Kartika Tamara Liotard" AFFILIATION="GUE/NGL">
(NL) Г-жо председател, субсидиарност - въпрос, който се решава от държавите-членки, и солидарност - това са двете неща, които докладчикът подчертаваше често във връзка с пенсионната политика. Ето защо останах с впечатлението, че тя незабавно ще захвърли в кошчето Зелената книга, която се обявява за ограничаване на разходите. Дойде ми като гръм от ясно небе, когато докладчикът всъщност заяви, че Зелената книга е нещо добро.
<P>
Макар от една страна, докладчикът да продължава да говори за субсидиарност, от друга страна, тя направи безброй предложения за увеличаване на влиянието на Европейския съюз. Европейският съюз следва да изготви критериите за минимална пенсия. Европейският съюз следва да убеди държавите-членки да увеличат пенсионната възраст. Европейският съюз следва да насърчава конкуренцията между европейските пенсионни фондове и по-нататъшната приватизация. Субсидиарност? Каква субсидиарност?
<P>
Ако всичко това води до по-социално отговорна пенсионна система, тогава вероятно ще можете да оправдаете влиянието на Европейския съюз в тази област. За съжаление, Комисията и докладчикът отдават приоритетно значение на вътрешния пазар и те само увеличават разделението между богати и бедни.
<SPEAKER ID="534" NAME="David Casa" AFFILIATION="PPE">
(MT) Г-жо председател, искам в началото да поздравя колегата г-жа Oomen-Ruijten за отличната й работа по доклада. Докладът признава, че в момент, когато гражданите на Европейския съюз са особено уязвими, е от основно значение държавите-членки да гарантират, че мерките за социална защита, и по-специално пенсиите, са по-високи и по-надеждни, като по този начин гарантират спокойствие на постоянно застаряващото население, а също че ще останат икономически независими.
<P>
Тук искам да подчертая колко е важно държавите-членки да определят необходимите критерии, за да се гарантира достоен стандарт на живот на възрастните граждани. Това трябва да се обуславя от специфичните обстоятелства във всяка страна, а следователно и принципът на субсидиарност трябва да бъде спазван.
<P>
Все пак приветствам поканата към Комисията да въведе насоки и да насърчи обмена на най-добри практики. По този начин взетите решения ще бъдат в интерес на онези, които ще бъдат пряко засегнати от тях. В много държави-членки пенсионната реформа е от жизненоважно значение за изпълнението на целите, посочени в Зелената книга; а именно, наличието на стабилни, адекватни и устойчиви пенсионни системи.
<P>
Реформата може да бъде трудна за прилагане, особено в тези трудни времена, и следователно разходите за нея също трябва да бъдат взети предвид в контекста на икономическото управление.
<SPEAKER ID="535" NAME="Kinga Göncz" AFFILIATION="S&amp;D">
(HU) Г-жо председател, както и няколко колеги, които се изказаха преди мен, считам, че е важно по отношение на пенсиите да има възможно най-голяма координация на европейско равнище. Един от доводите за това е, че кризата постави въпроса за макроикономическата стабилност, а също и за това как можем да гарантираме сигурност и достойнство в напреднала възраст. Очевидно в държавите-членки са в ход различни видове промени. Някои държави поемат по пътя на реформите и прилагат или създават стълба на частните пенсионни фондове, а други се опитват вместо това да върнат времето назад. Независимо от естеството на промените все пак е много важно да отдадем приоритетно значение на устойчивостта, на стабилността на пенсиите и на достойнството в напреднала възраст.
<P>
За всички промени трябва да бъдат проведени консултации със социалните партньори и трябва да бъде осигурено достатъчно време за преход. Хората, гражданите, трябва да бъдат информирани за промените, които ще бъдат направени, и как ще ги засегнат, за да имат възможност да вземат информирани решения във всички случаи, а всички промени трябва да бъдат правени по начин, който е удобен за гражданите.
<SPEAKER ID="536" NAME="Vicky Ford" AFFILIATION="ECR">
(EN) Г-жо председател, когато през 1889 г. Бисмарк въведе държавната пенсия, средната продължителност на живота е била едва 45 години. Днес живеем по-дълго, но сме изправени пред предизвикателството как да постигнем разумни доходи на пенсионна възраст. Традициите по отношение на икономиката, демографската картина и пазара на труда са различни. Отделните държави следва да носят отговорност са собствените си политики и реформи. За да има устойчиви държавни пенсии, трябва да има устойчиви публични финанси, но докладът на Парламента посочва ясно: в Европейския съюз не може да има хармонизирана пенсионна възраст или минимално равнище на доход.
<P>
Схемите на дружествата и индивидуалните спестявания следва да могат да се пренасят от един работодател към друг и между различните държави. Спестителите заслужават прозрачна информация, която е лесноразбираема и достъпна. Да, нуждаем се от сигурни спестовни схеми, но правилата относно капитала трябва да бъдат интелигентни. Рисковете за пенсиите не са същите, както при застрахователните дружества или банките. Цената на регулирането се поема от потребителя, а в този случай това са възрастните пенсионери.
<SPEAKER ID="537" NAME="Elisabeth Morin-Chartier" AFFILIATION="PPE">
(FR) Г-жо председател, първо, искам да кажа, че кризата и демографската картина се съчетават и ни изправят пред този проблем, свързан с пенсиите, във всички държави-членки на Европейския съюз.
<P>
По отношение на работата в тази област искам, първо, да приветствам стъпката напред, а именно консултативната дейност, за която членът на Комисията ни каза, че е председателствала при разработването на тази Зелена книга, а също и работата, основава на консултации, откритост и компромис, която свърши г-жа Oomen-Ruijten, за да изготви доклада.
<P>
Искам да подчертая три аспекта, които задължително трябва да вземем предвид, за да решим проблема с платежоспособността на пенсионните фондове.
<P>
Първият аспект е свързан с неравенството, пред което са изправени жените в пенсионна възраст, защото неравенството води до бедност на пенсионна възраст.
<P>
Вторият аспект, г-н член на Комисията, г-жо Oomen-Ruijten, е това, че искам да се уверя, че ще бъдат запазени вдовишките пенсии. Все още има поколение бедни жени, които не са работили през трудоспособна възраст и за които вдовишките пенсии са единственият начин за получаване на минимална пенсия.
<P>
Третият аспект е навлизането на по-младите поколения на пазара на труда. Те не само трябва да се изправят пред кризата, но и да понесат тежестта на няколко поколения: на децата си, на родителите си и на бабите и дядовците си.
<P>
Това в крайна сметка представлява проблем за възрастните граждани, проблем, с който трябва да се справим по-бързо в нашата работа.
<SPEAKER ID="538" NAME="Jutta Steinruck" AFFILIATION="S&amp;D">
(DE) Г-жо председател, госпожи и господа, пенсиите навсякъде в Европа трябва да осигуряват достатъчно средства на хората да преживяват. Важно изискване е хората да имат достойно заплатена работа, защото ниско платените работни места водят до бедност в напреднала възраст и неадекватно пенсионно осигуряване. Когато чуя други членове на Парламента да казват, че хората просто трябва да отделят суми за допълнителна частна пенсия за старостта, искам да им отговаря, че много хора едва преживяват от трудовите си доходи без дори да отделят средства за допълнителна частна пенсия. Именно поради тази причина първият стълб на пенсионната система е от толкова голямо значение. Разходопокривната система, основана на принципа на солидарност, трябва да формира основата на европейските пенсии и трябва да осигури на хората достатъчно средства за живот. Не можем просто да кажем, че това е въпрос, за който се грижат държавите-членки. Трябва да изпратим ясен сигнал, че са ни необходими пенсии, които осигуряват на хората достатъчно средства за достоен живот.
<P>
Г-н Mann описа подробно професионалната пенсионна система в Германия. Искам също да говоря за нея, без да навлизам в толкова подробности. В оценката ми на Зелената книга стигнах до същия извод, което беше причина за съвместната ни работа в комисията по тези изменения. Ето защо призовавам Комисията да гарантира, че във всичките ни бъдещи действия ще бъдат взети предвид отделните характерни черти на всяка държава - нещата, които действително функционират добре и са от ключово значение за пенсионните системи в държавите-членки.
<SPEAKER ID="539" NAME="Theodor Dumitru Stolojan" AFFILIATION="PPE">
(RO) Г-жо председател, считам, че трябва бъдем реалисти и да признаем, че настоящите публични пенсионни системи, основани на прехвърлянето на ресурси между поколенията, наричани разходопокривни системи, вече не са икономически жизнеспособни и като такива се нуждаят от субсидии от публичните бюджети, за да оцеляват.
<P>
Тенденцията на застаряване на населението и увеличената трудова мобилност само изострят дисбалансите в тези пенсионни системи, а предложените мерки, било то за увеличаване на пенсионната възраст, или за увеличаване на осигуровките, са ограничени и ще бъдат все по-ограничавани от социалното съпротивление на мерки от такъв характер. В крайна сметка трябва да признаем, че решението е да се премине към пенсионни системи, при които хората натрупват пенсионния си фонд в течение на трудовия си живот.
<SPEAKER ID="540" NAME="Ádám Kósa" AFFILIATION="PPE">
(HU) Г-жо председател, Европейският съюз е разглеждал множество въпроси, свързани с хората с увреждания. За съжаление, именно тази е социалната група, която изглежда не се покрива от пенсионните системи на държавите-членки, което е неприемливо. В допълнение към хората, които бяха принудени да използват системата на пенсиите за увреждания, без да имат вина за това, има много, които злоупотребяват със системата поради наличието на пропуски в нея. Проблемът засяга предимно пенсионните системи на Централна и Източна Европа, в които има голяма брой такива злоупотребяващи. Броят им е толкова голям, че това води до нестабилност на самата система. Това положение е в противоречие със стратегията "ЕС 2020". Тези хора получават най-общи услуги, вместо реална помощ, а в същото време могат сами да се справят на пазара на труда и биха могли да работят. Настоящите прогнози показват, че броят на зависимите лица в Европа скоро ще се удвои. Междувременно броят на заетите лица спада с един милион годишно. Като цяло това означава, че в момента няма устойчива пенсионна система, най-вече такава без активни лица с увреждания. Изцяло подкрепям идеята на докладчика, че в Европейския съюз, който е дом на 50 млн. души с увреждания, едва четиридесет и няколко процента от тези лица работят. Къде са останалите шестдесет и няколко процента? Основният извод е, че и те следва да работят.
<SPEAKER ID="541" NAME="Konstantinos Poupakis" AFFILIATION="PPE">
(EL) Г-жо председател, искам да поздравя докладчика за усилията й да постигне необходимия баланс между икономическата жизнеспособност и социалната адекватност на пенсионните системи предвид факта, че във времена на висока безработица, дерегулиране на пазара на труда, намаления на заплати и сериозни демографски предизвикателства създаването и консолидирането на адекватни, социално справедливи и икономически жизнеспособни пенсионни системи е съществено предизвикателство за всяка държава-членка.
<P>
Все пак системите трябва да се основават на първия стълб, публичният, стълбът на преразпределението като единствената основна гаранция за адекватни пенсии. Този стълб следва да бъде допълнен, а не подкрепян от втория стълб и следва да работят в тандем, след като бъдат взети мерки за гарантиране не само на всеобщия достъп до него, но и за неговата сигурност посредством създаването на съответната рамка за управление.
<P>
В допълнение, обвързването на по-голямата пенсионна възраст с продължителността на живота по никакъв начин не води до автоматично адаптиране. Естествено трябва да бъдат включени и други параметри, като например местоположение, видът на работата, много нездравословни дейности, качество на живот и здраве. В заключение искам да кажа, че всички стимули за продължаване на трудовия живот следва като предварително условие да включват предпазни мерки, чрез които да се преодоляват всички пречки, които могат да попречат на достъпа на младите хора до пазара на труда, най-вече в момент, когато, за съжаление, безработицата е достигнала стряскащи равнища.
<P>
(Ръкопляскания)
<SPEAKER ID="542" NAME="Elżbieta Katarzyna Łukacijewska" AFFILIATION="PPE">
(PL) Г-жо председател, разискванията, които се провеждат в определени държави-членки на Европейския съюз по отношение на пенсионните системи, както и обществените настроения, придружаващи тези разисквания, показват колко важна и в същото време колко трудна е темата. Не е възможно да бъде приет единен модел за пенсиите, който да се прилага във всички държави-членки на Европейския съюз. Все пак в момент на икономическа криза и демографски промени реформите на националните пенсионни системи стават неизбежни. Вече много страни изпитват проблеми поради нарастващите разходи за пенсии, а тези проблеми могат да подкопаят принципа на солидарност между поколенията. Трябва обаче да не забравяме, че пенсиите трябва да са сигурни и стабилни и че трябва да вземат предвид доходите, които получаваме. В този контекст искам да бъде обърнато по-голямо внимание на разликата във възнагражденията между жени и мъже, тъй като по-ниските доходи на жените водят до по-ниски пенсии.
<SPEAKER ID="543" NAME="Rovana Plumb" AFFILIATION="S&amp;D">
(RO) Г-жо председател, искам да посоча, че дори в началото на разискването членът на Комисията говори за успехите на европейския социален модел. Един от тези успехи е постигането на равни възможности за жени и мъже. Надявам се, че докладът ще изпрати ясно послание за интегриране на равенството между половете като част от постигането на справедлива пенсионна система.
<P>
Затова бих искала, ако ми позволите, да подчертая три аспекта. Първо, оценката на въздействието върху обществото и заетостта на жените на мерките за признаване на работата в дома, включително чрез използването на остойностено изчисление на тази работа по отношение на пенсиите. Призовавам Комисията да инициира процедура, насочена към премахване на член 5, параграф 2 от Директива 2004/113/ЕО, който дава възможност за дискриминация на жените по отношение на пенсионните продукти.
<SPEAKER ID="544" NAME="Izaskun Bilbao Barandica" AFFILIATION="ALDE">
(ES) Г-жо председател, пенсионната система е основен елемент от европейския социален модел, който трябва да бъде запазен. Това е отговорност на държавите-членки, но за да се гарантира нейното оцеляване, трябва да предприемем мерки с възможно най-широко съгласие от страна на социалните партньори и гражданското общество. Тези мерки трябва да бъдат съсредоточени върху установяването на европейски стандарт, който гарантира платежоспособността на всички системи, като прилага спрямо тях критерии за надзор, за да ограничи дефицита в публичните финанси във всички държави-членки, и като включи в гаранциите, които ще се изискват от застрахователните дружества от 2013 г., и кооперативните дружества, които управляват тези системи в някои държави-членки.
<P>
Този стандарт трябва да бъде създаден, за да се рационализира разискването, защото решаването на този проблем означава повече от обикновено постановяване на пенсионната възраст в закона. Трябва да вземем под внимание трудовия стаж на лицето и равнищата на вноските, а също така да включим фактори, свързани с желанията на пенсионерите. Удължаването на трудовия живот трябва да води до по-добра пенсия.
<P>
Този стандарт трябва също така да бъде ориентиран и към бъдещето. Мобилността на работниците ще изисква безпроблемно прехвърляне на пасивни права от една държава в друга. Когато се преместят в друга държава, европейците трябва да имат възможност за достъп до сведенията за трудовата си дейност във всички държави-членки, в които са плащали осигуровки.
<P>
Считам също така, че трябва да обърнем специално внимание на въпроса за половете и хората с увреждания.
<SPEAKER ID="545" NAME="Elisabeth Schroedter" AFFILIATION="Verts/ALE">
(DE) Г-жо председател, г-н Андор, искам да попитам дали има смисъл отговорът на разискването и на доклада да бъде Бяла книга. Не е ли по-добре да направим опит да решим действително спешните проблеми? Считам, че има два проблема: първият е фактът, че има огромна разлика между действителната пенсионна възраст и предвидената в закона пенсионна възраст. Това означава, че е налице реална необходимост от антидискриминационни мерки под формата на действия или мониторинг от страна на Комисията с цел подобряване на положението, защото по този начин ще се постигне устойчивост на пенсиите.
<P>
Вторият проблем е, че докладът ясно призовава за незабавни действия относно преносимостта на професионалните пенсии, което означава да се обмисли изготвянето на нова директива. Това е много по-спешно, защото работниците, които се местят от едно дружество в друго, губят големи суми от пенсиите си, което би им дало сигурност в напреднала възраст. Поради тази причина трябва да предприемем мерки в тази област. Изготвянето на Бяла книга е просто загуба на време.
<SPEAKER ID="546" NAME="Alfreds Rubiks" AFFILIATION="GUE/NGL">
(LV) Г-жо председател, госпожи и господа, в резултат от икономическата криза и застаряването на населението вноските в бюджетите за социално осигуряване намаляват. Това е общопризнат факт. Броят на пенсионерите се увеличава. Това представлява заплаха за устойчивостта на пенсионната система. От ключово значение е да адаптираме социално-осигурителната и пенсионната система към съвременните предизвикателства. Съгласен съм с члена на Комисията, когато каза, че изготвянето на документа ще коства много усилия. Независимо от това считам, че трябва да създадем социален фонд, който да обхваща целия Европейски съюз, по примера на Кохезионния фонд, като целта е да оказваме помощ на пенсионерите в държавите със сравнително ниски доходи. Националните бюджети не могат да осигурят достойни старини. Вече имаме такъв опит. Миналата година се борихме с бедността и резултатът е, че имаме повече бедни, отколкото преди.
<SPEAKER ID="547" NAME="Ласло Андор">
член на Комисията. - (EN) Г-жо председател, искам отново да поздравя всички комисии, които участваха в обсъждането и в изготвянето на докладите.
<P>
Разбирам, че е трудно да бъдат съгласувани становищата на толкова различни политически и национални интереси, но гласуванията в участващите комисии показват, че докладите получават широка подкрепа. Това изпраща ясен сигнал към Комисията относно действията след Зелената книга. Очаквам публикуването на обобщение следващия месец, което ще включва становището на Парламента. Последващите ни действия през втората половина на 2011 г. предвиждат Бялата книга, която споменах в предишното си изказване, която ще бъде придружена от оценка на въздействието. Това ще предостави на всички заинтересовани страни възможността отново да вземат участие в разискването.
<P>
Групата от членове на Комисията по въпросите на пенсиите проведе обсъждане миналата седмица относно евентуалните варианти в политиките за това как да бъде актуализирана и подобрена европейската рамка на пенсиите. Имаше съгласие, че следва да продължим с холистичния подход към пенсионните реформи.
<P>
Като част от това трябва да продължим диалога с основните заинтересовани страни както по отношение на възможни нови регулаторни инициативи в области като преносимост, професионални пенсионни схеми и защита от неплатежоспособност, така и по отношение на други олекотени форми на регулиране, като например кодекси с добри практики. Взехме също така решение да обърнем повече внимание на измерението, свързано с половете, и да го разгледаме по-подробно в Бялата книга, отколкото в Зелената книга.
<P>
Междувременно искам да се уверя, че Зелената книга и Бялата книга няма да бъдат сбъркани с други летящи предмети в европейското небе. Комисията няма абсолютно нищо общо с подходи, които застъпват разбирането, че би могло да има уеднаквена пенсионна възраст в Европейския съюз. Разнообразието е ключова характеристика на Европейския съюз и тя се прилага и по отношение на разнообразието в демографската картина, като трябва да проучим този аспект по-задълбочено, отколкото преди.
<P>
Следва също така да признаем, че извършващите се в момента реформи носят нови рискове, тъй като те правят бъдещите пенсии далеч по-зависими от дългосрочни събития на пазара на труда и на финансовите пазари. Това означава, че трябва да създаваме възможности за заетост и за хората с увреждания и да повишим стабилността на финансовите системи.
<P>
Очаквам с нетърпение бъдещата работа с Парламента и неговите комисии по тази така важна тема.
<SPEAKER ID="548" NAME="Ria Oomen-Ruijten">
докладчик. - (NL) Г-жо председател, искам да използвам възможността да изкажа благодарност за работата на моите колеги по доклада: George Cutaş, Barbara Matera и Cornelis de Jong. Не знам къде е г-н De Jong. А, ето го, в дъното. Той направи няколко забележки, които не разбирам, например когато каза, че искаме да намерим европейско решение за всичко. Това не е вярно. Тук ръководният принцип е субсидиарността.
<P>
Ако ми позволите да изясня аспекта, който г-н De Jong счете за проблемен по отношение икономическото управление: желаем икономическо управление, което ще гарантира, че всеки, който полага максимални усилия, ще спечели. Именно това искаме, а не няколко държави-членки - десетте, които са ни написали писмо - да бъдат санкционирани за това, че са се осигурили добре за в бъдеще, осигурили са пенсиите. Надявам се, че това Ви удовлетворява, г-н De Jong.
<P>
Kartika Liotard не е тук, но съм изключително изненадана, че както изглежда, тя не е прочела доклада и въпреки това прави забележки сякаш е запозната с него.
<P>
Г-жо председател, вече благодарих на моите колеги Cutaş, Matera и De Jong, но искам да благодаря и на Frédéric Daerden, Marianne Harkin, Julie Girling и Jean Lambert, които направиха изказвания от името на своите групи, както и на Danuta Jazłowiecka, докладчикът в сянка от моята партия, групата на Европейската народна партия (Християндемократи), за приноса й към доклада. Считам, че изготвихме качествен анализ на онова, което трябва да се направи.
<P>
Знам също така, че все още има няколко чувствителни области в доклада, които засягат отделни държави-членки. Независимо от това се надявам, че ние, комисията, и Вие, г-н Андор, спомогнахме за определяне на правилната посока, че ще съумеем да се обединим около Бялата книга, а също и в Парламента, и че всички ще гласуват в нейна подкрепа. Това беше трудно досие, но се надявам, че утре ще можем да си кажем: "всичко е добре, когато завършва добре".
<SPEAKER ID="549" NAME="Председател">
Разискването приключи.
<P>
Гласуването ще се проведе в 12,00 ч. утре (сряда, 16 февруари 2011 г.).
<P>
Ще напомня на онези от вас, които не са имали възможност да направят изказване, че ако имате желание, можете да внесете писмено изявление не по-дълго от 200 думи, което ще бъде приложено към пълния стенографски протокол, в случай че искате да имате архив на онова, което сте искали да кажете, ако бяхте имали тази възможност.
<P>
Писмени изявления (член 149)
<SPEAKER ID="550" NAME="Corina Creţu" LANGUAGE="RO">
Най-уязвимата пенсионна система в Европейския съюз е публичната система, основана на солидарност между поколенията. Пенсията обаче е наследено право и правителствата не могат да го нарушават, независимо дали има криза или не, дори и ако някои правителства, като например румънското, считат, че им е позволено всичко по отношение на размера на пенсиите и начина, по който той се изчислява. Демографската картина също не е благоприятна. Ето защо устойчивостта на системата се превръща в належащ проблем. Публичните пенсионни системи обаче не се финансират от правителства, а от онези, които правят вноски в тях: социални партньори, заети лица и работодатели, независимо от вида. Тези системи са сериозно засегнати от два фактора: незаконна заетост и невъзможността на европейските икономики да създават нови работни места, които да предлагат достойно заплащане и разумна продължителност. Лошо заплатени, непостоянни работни места под претекста, че така се постига по-голяма гъвкавост на пазара на труда, означава, че публичните системи ще бъдат в постоянна криза. Считам, че буди оптимизъм фактът, че резолюцията на Европейския парламент относно пенсионните системи подчертава дискриминацията спрямо жените що се отнася до размера на пенсията, въпреки че възрастта и продължителността, през които са правени вноски, ще бъдат на практика един и същ като този при мъжете. Това е първа стъпка към поправянето на една несправедливост, която трябва да бъде последвана от допълнителни мерки.
<SPEAKER ID="551" NAME="Vilija Blinkevičiūt" LANGUAGE="LT">
Зелената книга на Европейската комисия съдържа убедителни доводи за необходимостта от подобряване на съществуващите пенсионни системи. Не трябва да забравяме обаче, че повечето от предложените решения са социално чувствителни.
<P>
Ето защо трябва внимателно да оценяваме не само ползите от тези решения, но и потенциалните рискове, по-специално когато говорим за увеличаване на пенсионната възраст или за намаляване на влиянието на държавите-членки върху пенсионната политика. Макар Комисията да счита, че увеличаването на пенсионната възраст е един от по-малко болезнените начини за приспособяване към увеличаващата се продължителност на живота, тя не представя конкретни предложения относно заетостта на възрастните хора на пазара на труда. При наличието на възможност за отлагане на пенсионирането много незаети лица под пенсионна възраст може да се окажат в капана на бедността. Недостатъчно внимание е обърнато и на това доколко здравето на хората ще им позволи да работят по-дълго. Освен това трябва да вземем под внимание факта, че жените са заети на по-ниско платени работни места или работят на непълен работен ден много по-често, отколкото мъжете, и че поради раждане и майчинство, както и грижа за деца и членове на семейството с увреждания, те губят застрахователни гаранции и в крайна сметка получават по-малки пенсии. Считам, че трябва също така да отделим по-голямо внимание на други начини за подобряване на пенсионните системи, като например определяне на момента за започване на трудовия живот, по-добро съгласуване между трудов и семеен живот, "гъвкава" оценка на пенсионната възраст, въвеждането на минимални стандарти за пенсии и т.н.
<P>
Във всеки случай считам, че Зелената книга е сериозна крачка към гарантиране на нормални условия на живот за настоящите и бъдещите пенсионери.
<SPEAKER ID="552" NAME="Alajos Mészáros" LANGUAGE="HU">
Променящите се демографски показатели и по-голямата продължителност на живота ни налагат необходимостта да разработим нова стратегия по отношение на пенсионните системи. Трябва отново да определим проблемите, свързани с бъдещето, що се отнася до младите и възрастните хора, за да можем да гарантираме устойчиво, сигурно и адекватно изплащане на пенсии. Наблюдават се сериозни различия между държавите-членки по отношение на пенсионните им системи. Докато западноевропейските държави изпитват трудности с повишаващите се текущи и бъдещи разходи, новите държави-членки се опитват да създадат диверсифицирани системи. Докато през 2008 г. четири заети лица издържаха един пенсионер, през 2020 г. ще бъдат вече пет. Сред причините за това е и фактът, че благодарение на по-продължителното си, по-цялостно обучение европейските младежи навлизат на пазара на труда на по-късна възраст, а също и че трудовите взаимоотношения на заетите лица не продължават до законово определената пенсионна възраст.
<P>
Трябва да създадем система, която е устойчива и гарантира пенсиите, вземайки под внимание положението на държавите-членки. Трябва също така да разглеждаме възможността за свободно движение в рамките на Европейския съюз. Трябва да изхождаме от предположението, че ефективният и успешен пазар на труда на новото поколение ще изисква и мобилност. За бъдещата реформа на пенсионните системи е от ключово значение да свържем първия и втория стълб, които вече се припокриват частично в различни държави-членки, като те също така трябва да бъдат тясно свързани с третия стълб. Трябва също така да се стремим към премахването на незаконната заетост, която има също толкова важна роля за запазването на пенсионните ни системи.
<SPEAKER ID="553" NAME="Vasilica Viorica Dăncilă" LANGUAGE="RO">
Тенденцията на застаряване на населението, пред която е изправена Европа през последните години, създава сериозни предизвикателства в областта на медицината и навиците на потребителите, както и по отношение на структурата на населението и социално-осигурителната система. При тези обстоятелства гарантирането на бъдещата жизнеспособност на пенсионните системи е тясно свързано с продължителността на периода, през който гражданите на Европейския съюз са ефективно активни на пазара на труда. Приветствам факта, че стратегията "ЕС 2020" подкрепя активна, целенасочена политика по отношение на пазара на труда, което ще спомогне за увеличаването на равнището на заетост при по-възрастните работници, жените, членовете на малцинствата и дълготрайно безработните. Ако постигнем тази цел, считам, че Европа ще успее да увеличи броя на заетите лица, а оттам и по-висок икономически растеж, което ще повлияе положително върху жизнеспособността на пенсионните системи на равнище Европейски съюз.
<SPEAKER ID="554" NAME="Jarosław Kalinowski" LANGUAGE="PL">
Добре ни е известно, че не съществува идеален модел за пенсионни системи. Всяка държава е разработила свои собствени решения и има планове за бъдещи реформи, които са приспособени целесъобразно. Въпреки сериозните разлики между отделните системи считам, че Европейският съюз следва да набележи посоката, която трябва да следват всички държави-членки, когато извършват промени. В комисията многократно беше подчертавано, че финансово-икономическата криза от последните години открои спешната необходимост от извършването на реформи в пенсионните системи. Принципите на солидарност и субсидиарност ни задължават да укрепим сътрудничеството между държавите-членки в тази област. Обменът на опит ще ни помогне да не губим време в дублиращи се действия, които вече доведоха до катастрофа в една държава, а обменът на информация за най-добрите практики ще ни даде възможност да разработим ефективно най-добрите практики.
<P>
Нека не забравяме, че реформите не трябва да се ограничават единствено до повишаване на осигурителните вноски и удължаване на срока, през който те трябва да бъдат внасяни. Бюджетна стабилност, трансгранична координация на пенсиите, разработването на минимални гаранции и равни права за мъже и жени са само няколко от въпросите, които следва да бъдат обсъдени във всяка държава-членка. Устойчива система, основана на взаимнозависими и допълващи се стълбове, следва да бъда развита в цяла Европа, в която да намерят място публични, професионални и частни пенсионни фондове, както и капиталопокривни и некапиталови пенсионни фондове. Считам, че това решение ще гарантира създаването на стабилни и справедливи пенсионни системи, които в същото време ще продължат да бъдат достатъчно гъвкави, за да се приспособят към социално-икономическите промени, които преживяваме.
<SPEAKER ID="555" NAME="Zuzana Roithová" LANGUAGE="CS">
Поради застаряващото си население почти всички държави в света са изправени пред въпроса как да финансират пенсионните си системи въз основа най-вече на гъвкаво финансиране в бъдеще. Приветствам отличния доклад на г-жа Oomen-Ruijten, който открива път към възможно решение, като същевременно зачита субсидиарността. Искам да спомена решение, което беше посочвано многократно през годините от страна на Християндемократическия съюз - Чехословашка народна партия (KDU-ČSL) в Чешката република. Деца, които получават трудово възнаграждение, следва да имат възможността да пренасочат част от задължителните си осигурителни вноски към гъвкавата система по пенсионната сметка на своите родители и частично да компенсират разходите по грижите за тях през детството посредством този принос за по-висока пенсия на родителите си. От една страна, тази индивидуализирана солидарност между поколенията би била по-справедлива спрямо настоящите пенсионери, които са се справили достойно с отглеждането на новото поколение, а от друга страна, определено би спомогнала за връщане на положителните социални нагласи спрямо големи семейства. Би следвало да има изгода от отглеждането на деца, а не само да е свързано с разходи. Това е ключът към трайно решение както на последиците, така и на основната причина на проблема ни с пенсиите.
<SPEAKER ID="556" NAME="Jaromír Kohlíček" LANGUAGE="CS">
Десетте години работа по Зелена книга, погрешно озаглавена "Към адекватни, устойчиви и сигурни европейски пенсионни системи", доведе единствено до произволен сбор от безсмислени твърдения. Не знам как е в други държави, но в Чешката република например прогнозираната от специалистите преди 10 години раждаемост се различава толкова рязко от настоящото положение, че считам твърденията в Зелената книга за периода 2040-2060 г. за безсмислени. Ако специалистите не могат да предвидят промяната на раждаемостта дори в период от пет до седем години, каква стойност могат да имат прогнозите им за период от над 30 години? Цялата Зелена книга се основава на погрешното разбиране, че ако бъдат наложени правни задължения на данъкоплатците да инвестират част от ресурсите, определени за пенсионната системи, във фонд, който не е гарантиран от държавата, те ще получават по-висока пенсия, отколкото биха получавали само от първия стълб. Отговорен конституционен съд неизбежно би определил такъв закон като противоконституционен. Дори и в страни, където в миналото е бил въведен вторият стълб, той очевидно не е довел до очакваните резултати. В Чили например през 70-те години на ХХ в. след свалянето на Пиночет частни фондове, които не са гарантирани от държавата, стават задължителни за гражданите, които не работят в системите на армията или полицията. Защо е направено това? Защо настоящото консервативно правителство в Унгария също премахва неефективния втори стълб на пенсионно осигуряване? Това са основните причини, поради които Конфедеративната група на Европейската обединена левица - Северна зелена левица не може да подкрепи доклада на г-жа Oomen-Ruijten. Не можем да подкрепим планираното престъпление на века.
<SPEAKER ID="557" NAME="Louis Grech" LANGUAGE="EN">
Европейският съюз и държавите-членки са изправени пред едно от най-големите предизвикателство що се отнася до гарантиране на адекватни и устойчиви пенсионни системи в Европа. Предвид факта, че препитанието на голям процент от гражданите е силно зависимо от съответните пенсионни схеми, искам да подчертая важността на държавно финансираните пенсионни системи, основани на принципа на солидарността.
<P>
С оглед на многообразието от различни традиции и видове пенсионни схеми и предвид това, че основната отговорност за пенсионна реформа е в сферата на компетентност на държавите-членки, не е възможно да бъде приложен универсален принцип. Все пак Европейският съюз може да добави стойност, като предвиди координация между различни схеми и обмен на най-добри практики.
<P>
Всеки преглед на пенсионните системи следва да бъде извършен по прозрачен начин, защитавайки нуждите на потребителите и информирайки гражданите за техните права по отношение на различните пенсионни схеми и възможните рискове по-специално за рисковете, свързани с трансграничната мобилност. Пенсионните системи следва да могат да устояват на всеки бюджетен и пенсионен натиск, който изпитват държавите-членки, без да оказват неоправдан натиск върху обикновените граждани.
<P>
Всичко това трябва да бъде разглеждано през призмата на демографските и социално-икономически предизвикателства на бъдещето, като например развитието на нетипична заетост, нарастващото участие на жените на пазара на труда, промените на семейните структури и младежката безработица.
<SPEAKER ID="558" NAME="Angelika Werthmann" LANGUAGE="DE">
Считам някои от темите в инициативата на Комисията за тази Зелена книга за изключително важни. Смятам, че е наш дълг да не допуснем най-вече възрастни граждани, които са помагали за създаването на настоящите равнища на просперитет в хода на трудовия си живот, в напреднала възраст да се окажат в уязвимо положение. В същото време докладът надлежно отчита принципа на субсидиарност. Комисията следва да отправи ясен призив за равенство между мъже и жени. В сравнение с мъжете жените по-често работят с нетипични договори за работа. Често пъти пенсиите им са по-малки и следователно има по-голям риск от бедност в напреднала възраст. Адекватни и сигурни пенсионни системи представляват дългосрочни договори между поколенията. Ето защо искам да насърча Комисията да използва Зелената книга, за да започне инициативи, които да доведат до по-голяма обществена осведоменост за солидарността между поколенията относно пенсионното осигуряване.
<SPEAKER ID="558" NAME="Elena Băsescu" LANGUAGE="RO">
Считам, че Европейският съюз трябва да създаде отворена единна пенсионна система, която да вземе под внимание демографските тенденции и въпроса за мобилността. Позволете ми да дам пример от моята страна. В Румъния годишните разходи за пенсии представляват най-голямата категория бюджетни разходи. Държавният социално-осигурителен бюджет редовно регистрира годишен дефицит от 2006 г. насам, като през 2009 г. той достигна 1,5 млрд. евро. Според изчисленията на Световната банка през 2050 г. дефицитът вследствие на разходите за пенсии ще достигне приблизително 12% от БВП по старата система. Именно поради тази причина, приемайки Закон № 263/2010, Румъния въведе поредица от сериозни реформи, които ще гарантират устойчивостта на публичната пенсионна системи в средносрочен и дългосрочен план. Тези реформи включват: - да не се насърчава ранното пенсиониране и пенсионирането поради увреждане, което не е медицински обосновано; - увеличаване на броя на лицата, които внасят осигуровки в единната публична пенсионна система; - постепенно увеличаване на обичайната пенсионна възраст за мъже и жени - до 65 години за мъжете до 2015 г. и до 63 години за жените до 2030 г.
<SPEAKER ID="558" NAME="Ville Itälä" LANGUAGE="FI">
Понастоящем всички пенсии са отговорност на отделните държави-членки, но Европейският съюз също има важна роля в пенсионната политика. За да можем да постигнем целта си за реално свободно движение на хора и работна сила, пенсионните системи трябва да бъдат достатъчно хармонизирани. Трябва да се гарантира и минимално равнище на пенсиите, което да позволи на семействата да се придвижват напълно свободно. Следователно трябва да се стремим към хармонизирана система и колкото по-рано я постигнем, толкова по-добре. В противен случай една разпокъсана пенсионна система на практика ще създаде пречка за свободното движение в Европейския съюз.
<SPEAKER ID="558" NAME="Joanna Katarzyna Skrzydlewska" LANGUAGE="PL">
Със задоволство научих, че докладът относно Зелената книга на Комисията за адекватни, устойчиви и сигурни европейски пенсионни системи ще бъде включен в днешния дневен ред. Въпросът за бъдещите пенсии, доколко са сигурни и какви доходи ще осигурят в момента, е един от най-важните проблеми, пред които е изправено обществото. Въпреки че държавите-членки носят отговорността за решенията, свързани със структурата на пенсионните системи, а по принцип Европейският съюз няма правомощия да предприема действия в тази област, на равнище Европейски съюз следва да бъдат изготвени определени законодателни решения, свързани с пенсионните системи. Искането на Парламента Комисията да разработи насоки за правителствата на държавите-членки е изключително важно за икономическата сигурност на пенсионерите, тъй като тези насоки ще определят минимални равнища на пенсиите и критерии за изчисляване на пенсиите, което ще означава, че пенсиите на жените вече няма да са по-малки от тези на мъжете. Жените са обречени да получават пенсии, които са по-ниски от тези на мъжете, за което нямат никаква вина и което се дължи на факта, че те получават различно възнаграждение за същия труд или на необходимостта да прекъснат професионалното си развитие, за да отглеждат деца, което води до по-ниски вноски в хода на трудовия им живот. Ето защо в контекста на заплахите за стабилността на пенсионните системи Комисията следва да не забравя да гарантира, че ще бъдат въведени правни решения, които гарантират равното третиране на мъжете и жените в Европейския съюз като цяло, що се отнася до равнището на бъдещите пенсии.
<SPEAKER ID="558" NAME="Mara Bizzotto" LANGUAGE="IT">
С достигането на шокиращата цифра от 23 млн. безработни през 2011 г. Европа счупи всички отрицателни рекорди на десетилетието в областта на политиките на заетост, като по този начин официално ги обяви за провал. Кризата представлява повече от достатъчно основание за приемането на текст, в който призивът за прилагане на принципа на субсидиарност в областта на пенсиите показва, че еврократите са станали отново по-разумни в преразглеждането на европейския социален модел, който определено претърпя крах. След десетилетие на поставяне в изолация правителствата се намесват и стават основните участници в повторното изграждане на социална Европа. Това обаче не е достатъчно: реална промяна в посока към обновяване може да има само при условие, че бъде взето смело решение в полза на социалната демокрация, основано на реформи в областта на заетостта, които да направят трудовата дейност по-привлекателна, и на федерализъм на заплащането, който взема под внимание различния стандарт на живот в отделните региони на Европа, спрямо които ще бъдат индексирани както заплатите, така и пенсиите. Намаляването на разходите за труд посредством намаляване на данъците и осигуряването на възможност за малките ни предприятия да продължат да работят и да инвестират в региона са основни действия, които целят да гарантират изравняване на осигурителните вноски за по-възрастните поколения и сигурно бъдеще и качество на живот за младите.
