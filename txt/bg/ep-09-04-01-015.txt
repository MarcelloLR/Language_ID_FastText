<CHAPTER ID="015">
Финансово управление на ЕФРР, ЕСФ и Кохезионния фонд - Нови видове разходи, допустими за финансиране от ЕСФ - Инвестиране в енергийна ефективност и енергия от възобновяеми източници в жилищното строителство и ЕФРР (разискване)
<SPEAKER ID="138" NAME="Председател">
Следващата точка е общо разискване относно:
<P>
препоръка на г-жа García Pérez - от името на комисията по регионално развитие, относно предложението за регламент на Съвета за изменение на Регламент (ЕО) № 1083/2006 за определяне на общи разпоредби за Европейския фонд за регионално развитие, Европейския социален фонд и Кохезионния фонд по отношение на някои разпоредби относно финансовото управление (17575/2008 - C6-0027/2009 - 2008/0233 (AVC))
<P>
доклад на г-жа Jöns - от името на комисията по заетост и социални въпроси, относно предложението за регламент на Европейския парламент и на Съвета относно изменение на Регламент (EО) № 1081/2006 относно Европейския социален фонд с оглед разширяване кръга на видовете разходи, допустими за финансиране от ЕСФ - C6-0454/2008 - 2008/0232 (COD)), и
<P>
доклад на г-н Angelakas - от името на комисията по регионално развитие, относно предложението за регламент на Европейския парламент и на Съвета за изменение на Регламент (ЕО) № 1080/2006 относно Европейския фонд за регионално развитие по отношение на допустимостта на инвестиране в енергийна ефективност и енергия от възобновяеми източници в жилищното строителство - C6-0473/2008 - 2008/0245 (COD)).
<SPEAKER ID="139" NAME="Iratxe García Pérez" LANGUAGE="ES">
Г-н председател, бих искала първо да благодаря на всички мои колеги от комисията по регионално развитие, които работиха много усилено, за да бъде внесено това важно споразумение днес. То засяга изменения в някои правила с цел да се разреши незабавното изпълнение на пакет от промени.
<P>
Европейският съюз е изправен пред безпрецедентна икономическа криза, която доведе до рецесия в повечето държави-членки. В рамките на Европейския план за икономическо възстановяване Европейската комисия прие редица мерки за въвеждане на промени в правилата на структурния и кохезионния фонд, които целят насърчаване на инвестициите. Тези промени съдържат два ясни приоритета: увеличаване на разходите, за да се подобри ликвидността, и опростяване на правилата, за да се даде възможност за по-бързо одобряване на проектите.
<P>
Пакетът от промени бе замислен като временни мерки за справяне с критична ситуация, макар че всъщност той отговаря и на призива на Европейския парламент за по-голямо опростяване и гъвкавост, отправян по редица други поводи.
<P>
Бих искала да кажа няколко думи за предлаганите изменения, така че всички ние да разберем тяхното значение за постигането на определените цели:
<P>
увеличаване на помощта от Европейската инвестиционна банка и Европейския инвестиционен фонд, както и по-голяма финансова подкрепа за техническите дейности, свързани с подготовката и изпълнението на проекти;
<P>
опростяване на правилата за допустимост на разходите;
<P>
увеличаване на предварителното финансиране за Европейския фонд за регионално развитие (ЕФРР) и Европейския социален фонд (ЕСФ); общият размер на допълнителните авансови плащания по тази мярка ще бъде 6,25 млрд. EUR;
<P>
ускоряване на разходите за големи проекти чрез премахване на настоящия максимален праг от 35 % за авансовите плащания, с което ще се разреши те да достигнат до 100 % за бенефициерите на държавни помощи.
<P>
Ние в Парламента сме наясно, че тези мерки трябва да бъдат приети възможно най-бързо, за да се отговори на непосредствената необходимост от ликвидност в държавите-членки, и знаем, че те със сигурност ще окажат положително въздействие във всички европейски региони и общини.
<P>
Миналата седмица разисквахме бъдещето на политиката на сближаване и бяхме единодушни, че тя е довела до огромен напредък в икономическото и социално развитие на много от нашите региони.
<P>
При съществуващата в момента повишена несигурност е по-важно от всякога да се защитят принципите на солидарност и сътрудничество между териториите, тъй като хората трябва да разберат, че ние в Европа можем да помогнем, за да се намери изход от тази криза, която поставя милиони хора в наистина трудни ситуации. Днес повече от всякога се нуждаем от силни инструменти, посредством които да решим проблемите.
<P>
С въвеждането на тези изменения ще улесним ускоряването на проектите и инвестициите в тях, което ще бъде важно и за създаването на работни места.
<P>
Нещо повече, благодарение на Европейския социален фонд можем да подготвим инициативи за обучение и преквалификация, за да помогнем на най-уязвимите слоеве от обществото и на онези, които изпитват най-големи трудности, да се включат в пазара на труда. Това важи за жените, хората с увреждания или трайно безработните. Не трябва да забравяме, че те са най-уязвими по време на криза.
<P>
Тук отново искам да подчертая, че, както се посочва в изложението на мотивите към доклада, макар да е наясно с необходимостта от спешно решаване на този въпрос, Парламентът би желал да имаше възможност за по-голямо участие в подготовката на тези предложения с оглед на постигането на по-качествен и задълбочен диалог.
<P>
Затова, имайки предвид сегашните проблеми в Европа, ние напълно подкрепяме предложението за мерки за изменение на структурните фондове, за да се ускори намирането на изход от настоящата ситуация.
<SPEAKER ID="140" NAME="Karin Jöns" LANGUAGE="DE">
Г-н председател, г-н член на Комисията, госпожи и господа, рядко сме свидетели на нещо подобно - за първи път ще приемем предложение на Европейската комисия за регламент относно структурните фондове, по което няма почти никакви изменения; и всъщност това подчертава важността на разискванията, на настоящите изменения и спешната необходимост от действия.
<P>
С облекчение констатирах изразеното единодушие по време на разискването по предложението на Комисията за регламент относно Европейския социален фонд и бих искала да благодаря на всички вас, че изпълнихте моята препоръка да не се внасят изменения във връзка с Европейския социален фонд. Пределно ясно е, че финансовата и икономическа криза изисква, особено сега, всички ние отново да се ангажираме нашите работници да получат най-подходящата квалификация и, преди всичко, това да стане в много кратки срокове. Все повече и повече хора страдат от последиците на международната финансова криза върху пазара на труда. Те очакват от нас решения, очакват закрила и ние трябва да отговорим на тези очаквания именно сега, а не след няколко месеца.
<P>
Затова промените в регламента за Европейския социален фонд, които ще приемем утре, ще влязат в сила незабавно. Това ще има съществен принос за намаляване на бюрокрацията във връзка с Европейския социален фонд. Разпределянето на средствата е опростено, което също ще ускори отпускането на средствата. Продължаващите с месеци процедури за кандидатстване и сложните методи на изчисление, които бяха необходими досега, за да се докаже допустимостта на разходите за трамвайни и автобусни билети на участници в схемата, ще останат в миналото.
<P>
Понякога обаче се питам - трябваше ли да изпаднем в толкова тежка криза, за да направим тази стъпка. Разбира се, никога не е твърде късно и с тези промени поне гарантираме, че средствата ще може да бъдат използвани изцяло, и да се надяваме, че те много бързо ще достигнат по най-добрия възможен начин до най-засегнатите. Трябва да дадем възможност на тези хора да се реинтегрират на пазара на труда възможно най-бързо. В никакъв случай не трябва да се допуска те да изпадат в по-продължителна безработица, защото в момента това бързо може да доведе до утежняване на ситуацията или до обедняване.
<P>
Какво е променено? Или може би трябва да кажа: какво ще се промени, когато приемем предложението утре? В бъдеще кандидатите по проекти ще могат да използват единни ставки в своите изчисления, ще имат също възможност да кандидатстват за еднократни суми в размер до 50 000 EUR за всяка мярка. За всички скептици бих искала да повторя, че проверките за правилното разпределение на средствата ще бъдат запазени, тъй като, първо, както единните ставки, така и еднократните суми, ще бъдат определяни от самите държави-членки, и второ, Комисията ще проверява предварително дали те са - цитирам - "коректни, справедливи и доказуеми". Всъщност процедурата явно е редовна, тъй като доста изненадващо нашите контрольори по бюджета нямаха възражения относно настоящия регламент.
<P>
По този начин опростяваме процедурата, без обаче да променяме основните приоритети на Европейския социален фонд. В момента няма основания за това, тъй като на кандидатите по проекти се предоставят достатъчно възможности да реагират сами по подходящ начин на специфичните нужди на пазара на труда.
<P>
И накрая, бих искала да кажа, че размерът на авансовите средства за тази година, които ще бъдат предоставени на държавите-членки за обучение и допълнителни мерки за обучение, ще бъде увеличен с още 1,8 млрд. EUR. Мисля, че така Парламентът дава ясен сигнал, че в тази криза предприемаме бързи действия и показваме солидарност.
<P>
Бих искала да се извиня, че няма да имам възможност да остана до края на разискванията, тъй като трябва да присъствам в помирителния комитет във връзка с Директивата за работното време.
<SPEAKER ID="141" NAME="Emmanouil Angelas" LANGUAGE="EL">
Г-н председател, г-н член на Комисията, и аз на свой ред искам да благодаря на колегите си от комисията по регионално развитие за духа на сътрудничество, в който протече нашата работа.
<P>
След кредитната криза, която ни сполетя преди няколко месеца, всички знаем, че на 26 ноември 2008 г. Комисията публикува съобщение относно Европейски план за икономическо възстановяване на държавите-членки и техните региони, в основата на който стоят укрепването на европейската икономика и на основните ценности на Лисабонската стратегия за растеж и работни места.
<P>
Наред с други неща, в тази програма държавите-членки бяха настоятелно приканени да препрограмират своите оперативни програми за структурните фондове и енергийния сектор, като обърнат особено внимание на подобряването на енергийната ефективност на сградите, имайки предвид, че строителството е един от промишлените отрасли, който създава много работни места.
<P>
Поради тази причина възникна необходимостта от преразглеждане на общия Регламент (ЕО) № 1083/2006 относно структурните фондове. В тази рамка, и по-специално във връзка с енергийната ефективност на сградите, се ангажирах да преработя въпросния регламент като докладчик на Европейския парламент.
<P>
И като докладчик, бих искал да отбележа следното. Досега Европейският фонд за регионално развитие (ЕФРР) разглеждаше като допустими разходи за жилищно строителство само разходите, направени в държавите-членки, които се присъединиха към Европейския съюз след май 2004 г., най-вече тези за енергийна ефективност и възобновяеми източници на енергия в жилищното строителство.
<P>
Първо, реших, че ще бъде полезно в моя доклад рамката на прегледа на регламента да бъде насочена към улесняване на енергийната ефективност и възобновяемите източници на енергия в жилищния сектор във всичките 27 държави-членки. Смятам, че това предложение е особено важно, като се има предвид, че то се основава на икономическата ситуация в дадена страна или регион, а не на датата на присъединяване. Тук бих искал да отбележа, че в редица градове и региони в Европа, които невинаги се намират на територията на нови държави-членки, съществуват големи проблеми при достъпа до жилища.
<P>
Освен това смятам, че ще бъде от полза да се подкрепи праг на въпросните инвестиции в размер на 4 % от общия бюджет на ЕФРР и да се премахне посочването на домакинствата с ниски доходи - препоръка, която бе включена в първоначалното предложение на Комисията, което предвиждаше допустимите категории домакинства да се определят от държавите-членки. Въз основа на това считам, че е особено важно решението за категориите на допустимите домакинства да се остави в ръцете на държавите-членки, предвиждайки възможност те да определят важни за тях специфични критерии, като например финансово състояние на собствениците и географски райони (острови, планински, непланински и т.н.). И накрая, увеличаването на еднократната сума до 50 000 EUR е важно, защото отразява текущите разходи.
<P>
В доклада исках да изразя позициите на Европейския парламент по този въпрос, с което също така да представя постигнатия със Съвета компромис в рамките на процедурата за съвместно вземане на решение относно промените, които направихме по първоначалното предложение.
<P>
Прегледът на въпросния регламент не засяга допустимите разходи в жилищното строителство и засилва дейността на важни икономически отрасли, като строителството и секторите, които изграждат енергийни системи и възобновяеми енергийни системи.
<P>
В по-общ план той съответства на принципа на субсидиарност, тъй като осигурява подкрепа на държавите-членки; съответства на принципа на пропорционалност, тъй като засяга всички държави-членки; насърчава целите на политиката на сближаване, посочени в член 158 от Договора за ЕО, и не увеличава бюджета на Общността за периода 2007-2013 г., но ще ускори изплащането на авансовите и междинните плащания.
<P>
Тук искам ясно да посоча важността на добавянето на три допълнителни форми на допустими разходи: непреки разходи, разходи при единни ставки и еднократни суми.
<P>
В заключение бих искал да кажа, че днес при нас е г-н Баро, който представлява г-жа Хюбнер, член на Комисията, отговарящ за регионалната политика, и както бе уговорено, той ще направи обвързващо изявление на Комисията относно оценката на новите мерки за 2010 г. във връзка с трите регламента.
<SPEAKER ID="142" NAME="Jacques Barrot">
заместник-председател на Комисията. - (FR) Г-н председател, искам да благодаря на г-жа García Pérez, г-жа Jöns и г-н Angelakas. Изготвили сте три висококачествени доклада относно представеното пред Съвета и Европейския парламент предложение на Комисията за изменение на регламентите за структурните и кохезионни фондове в контекста на Европейския план за икономическо възстановяване, приет през месец ноември.
<P>
Трите доклада, свързани с общия регламент - Регламента относно Европейския социален фонд (ЕСФ) и Регламента относно Европейския фонд за регионално развитие (ЕФРР) - потвърждават загрижеността на Парламента за осигуряване на средства, чрез които Европейският съюз плавно и ефективно да се справи с ефектите от кризата по отношение на растежа и заетостта.
<P>
Кохезионната политика е мощен лост за стимулиране на реалната икономика: 347 млрд. EUR бюджетни кредити за периода 2007-2013 г. Ето как се създава солидна основа за бюджетна стабилност и за публични инвестиции в държавите-членки и регионите на Европейския съюз.
<P>
Точно поради тази причина кохезионната политика играе такава съществена роля в Европейския план за икономическо възстановяване (ЕПИВ). Всъщност в плана за възстановяване Комисията препоръчва действия в четири приоритетни области на Лисабонската стратегия: личности, предприятия, инфраструктура и енергия, и научноизследователска и развойна дейност.
<P>
Комисията също така предложи подходяща комбинация, обединяваща стратегия и човешки ресурси, която може да действа като катализатор за ключови инвестиции, които ще дадат възможност на Европейския съюз да възстанови икономическия си просперитет. По отношение на кохезионната политика основната цел на тази стратегия е да ускори прилагането на програмите и на инвестиционните проекти, които да подпомогнат гражданите на ЕС и икономическата активност.
<P>
Докладчиците току-що очертаха подробно нормативните изменения, които ви предлагат, а аз ще поставя акцент върху едно-две от тях.
<P>
Първо, за да се подобри управлението на фондовете се предлагат улеснения за държавите-членки и не на последно място допълнителни авансови плащания от 2 % или 2,5 %, възлизащи общо на 6,25 млрд. EUR през 2009 г. Жизнено важно е тези средства бързо да бъдат насочени към бенефициентите, за да се осигури повече -голямо финансиране, достъпно за приоритетни проекти.
<P>
По отношение на енергийната ефективност и на енергията от възобновяеми източници, изменението в регламента ЕФРР би означавало, че до 4 % от общия размер на финансовото подпомагане чрез този фонд може да бъде инвестирано в жилищната сфера. Това се равнява на пакет от общо 8 млрд. EUR, достъпен за всички държави-членки, и ще увеличи приноса на кохезионната политика за справяне с климатичните промени.
<P>
Във връзка с основните проекти предложеното изменение на общия регламент има за цел да разхлаби правилата за финансово управление, като позволи на управляващите органи да включат разходи, свързани с основните проекти, които все още не са предмет на решение на Комисията, в декларациите за разходите, които се предоставят на Комисията.
<P>
Финансовата и икономическа криза оказва влияние и върху малките и средни предприятия (МСП). Ето защо е особено важно в контекста на плана за възстановяване да се улесни използването на инструменти за финансов инженеринг от МСП, така че да могат да реализират проектите си, което по-конкретно ще се осъществи чрез съвместните европейски ресурси за микро-, малки и средни предприятия (Jeremie). Останалите предложения за преразглеждане на общия регламент също са в този дух: преки контакти с Европейската инвестиционна банка (ЕИБ), по-често прибягване до техническа помощ за големи проекти и допускане на апортни вноски при финансов инженеринг.
<P>
В предложението си Комисията също така се е опитала да опрости критериите за разпределяне на помощите от ЕФРР и ЕСФ. Благодарение на сходните изменения, предложени от Парламента и Съвета, регламентите относно ЕФРР и ЕСФ ще бъдат изменени по подобен начин, така че новите видове допустими разходи, изчислени на базата на единни ставки, да се добавят към съфинансирането за Общността.
<P>
Тези изменения ще опростят процедурата за признаване на разходите. Те ще допринесат за намаляване на обема на работа и на броя на допълнителните документи, които трябва да бъдат предоставени, без да се нарушават принципите на доброто финансово управление. Подобна рационализация ще спомогне за усвояването на бюджетните кредити от ЕФРР и ЕСФ в съответствие с принципите на тези два фонда, приложими и във време на криза. Ето защо това е нещо повече от отговор на кризата, това е отговор на постоянните призиви за опростяване на структурните фондове, отправяни от Европейския парламент и от Сметната палата.
<P>
Г-н председател, изказвам благодарност към тримата докладчици за тяхната подкрепа във връзка с редицата мерки, които ще ни дадат възможност да ускорим прилагането на проектите по места. Към тези законодателни мерки ще има и препоръки към държавите-членки. Препоръките се съдържат в съобщение на Комисията, прието на 26 декември 2008 г. Комисията подчертава, че оперативните програми могат да бъдат преобразувани, така че да се фокусират върху произтичащите от кризата приоритети.
<P>
Европейският парламент също така изрази безпокойство относно необходимостта от незабавни действия в тази ситуацията и гарантира, че тези три регламента ще бъдат приети възможно най-бързо и че мерките ще бъдат приложени в държавите-членки своевременно. Изказвам благодарността си към Парламента за това, че споделя тази амбиция, тъй като това всъщност би означавало, че ще бъдат извършени авансовите плащания за държавите-членки за месец май.
<P>
Комисията е взела предвид призива на Парламента и се е уверила, че мерките, приети съгласно плана за възстановяване, ще бъдат наблюдавани отблизо и че докладът относно прилагането на мерките и действителните резултати от тях ще бъдат представени на Европейския парламент.
<P>
Ето защо през втората половина на 2010 г. Комисията ще изготви доклад относно прилагането на мерките, приети в рамките на плана за възстановяване в областта на кохезионната политика в Европейския съюз. Този доклад, който ще бъде изготвен - повтарям - през втората половина на 2010 г., ще се базира на годишните доклади за изпълнение, изготвени от държавите-членки през юни 2010 г. В докладите си последните ще бъдат поканени да направят преглед на прилагането на мерките, приети в плана за възстановяване, като посочват резултатите, постигнати в областта на кохезионната политика.
<P>
Ето защо, г-н председател, във връзка с това Комисията прие декларация, с която ще запозная Европейския парламент. Благодаря на всички колеги и най-вече на тримата докладчици за вниманието. В бъдеще се надявам на ползотворно разискване и оставам на разположение, за да изслушам коментарите ви по предоставените предложения за преразглеждане на регламентите.
<P>
(FR)
<P>
Изявление на Комисията
<P>
Доклад Angelakas
<P>
Комисията приветства положените за много кратък период от време усилия за приемане на изменения в регламентите относно структурните фондове и Кохезионния фонд, представени в рамките на Европейския план за икономическо възстановяване (ЕПИВ).
<P>
Това е резултат от ползотворното и ефективно сътрудничество между Съвета, Европейския парламент и Комисията, с подкрепата на Комитета по регионите и на Европейския икономически и социален комитет, и е в полза на националните и регионални икономики на Европейския съюз.
<P>
Този законодателен пакет ще улесни изпълнението на оперативните програми и ще увеличи инвестициите в полза на европейската икономика, което по-конкретно ще се осъществи чрез няколко мерки за опростяване.
<P>
През втората половина на 2010 г. Комисията ще изготви доклад относно прилагането на мерките, приети в рамките на плана за възстановяване, в областта на кохезионната политика в Европейския съюз. Този доклад ще се основава на годишните доклади за изпълнение, които ще бъдат изготвени от държавите-членки през юни 2010 г. Ето защо в тези доклади държавите-членки се приканват да направят преглед на прилагането на мерките, приети в плана за възстановяване, като посочат резултатите, постигнати в областта на кохезионната политика.
<SPEAKER ID="143" NAME="Nathalie Griesbeck" LANGUAGE="FR">
Г-н председател, като постоянен докладчик за структурните фондове в комисията по бюджети аз имам две основания да приветствам докладите, представени тази вечер.
<P>
Първото основание е, че структурните фондове са основната позиция в бюджета на ЕС, а второто, на което аз и моите колеги ще обърнем внимание тази вечер, е скоростта, с която работихме, за да предоставим практични и подходящи решения за справяне с икономическата криза независимо от ограничения бюджет, който, разбира се, ще трябва да предоговорим с държавите-членки, когато настъпи подходящият момент.
<P>
В допълнение искам също да повторя, че първоначално възнамерявахме да изтеглим европейски кредит, за да подпомогнем тези мерки. Улесненията за стимулиране на паричните потоци, за ускоряване усвояването на средствата и спешните мерки, които очакваме отдавана, е това, от което се нуждае европейската икономика, за да се съживи в това време на голяма несигурност.
<P>
Това е целта на европейските действия, това символизира нашата Европа: стимулиране на секторите с висока добавена стойност и очакване, сега повече от всякога, че краят на кризата ще настъпи в резултат от инвестиране в традиционни области, но преди всичко във всички онези сектори, които биха могли да премахнат риска от безработица за нашите съграждани.
<P>
Въпреки това - и това е моето послание тази вечер, - макар че Парламентът успя да реагира бързо и адекватно, сега е важно държавите-членки да се организират, за да се изправят пред предизвикателствата, тъй като закъсненията, а това са милиарди от помощи, могат да се дължат на инертността на администрациите на самите държави-членки, на затрудненията им при определяне на стратегическите цели и на отказа им да съфинансират проекти.
<P>
Така е устроено всичко в Европа, а както казваме в моята страна "умният разбира от половин дума" - последното адресирам към държавите-членки.
<SPEAKER ID="144" NAME="Gabriela Creţu" LANGUAGE="RO">
Финансовата криза наложи много по-разумна кредитна политика, необходима за банките, но сурова за икономиката. Неблагоприятните ефекти се усещат от реалната икономика и най-вече от малките и средни предприятия (МСП) и публичните органи, които имат проекти, насочени към подобряване на социалното и регионално сближаване, създаване на работни места, използване на ресурсите по места и улесняване влизането или завръщането на пазара на труда.
<P>
В днешно време общият бюджет, който по принцип е важен, е основният източник на финансиране за предотвратяване на натрупването на неблагоприятните ефекти. Поради тази причина, комисията по заетост и социални въпроси подкрепя опростяването на правилата и улесняването на достъпа до структурните фондове и до ЕСФ. Това ще бъде двойно по-полезно за онези държави, които имат по малко опит с достъпа до тези средства.
<P>
Ние считаме, че това е необходимо и приветстваме идеята европейските финансови институции да вземат участие в споразуменията за финансиране, промяната на структурата на допустимите активи, премахването на тавана за авансовите плащания или предварителното уведомление. Достъпът до средствата обаче сам по себе си не е краят. Финансовото измерение е далеч над 6,3 млрд. EUR, а това всъщност е значителна сума.
<P>
Като представители на гражданите на нашите държави ние сме заинтересовани средствата да бъдат използвани за постигане на целите, за които са предназначени. Днес издаваме празен чек и изискваме необходимата прозрачност относно това как се изразходват тези средства. Надяваме се също така да създадем една добра съдебна практика. В миналото редица инициативи - най-вече в областта на социалната сфера - бяха отхвърляни с аргумента, че липсва правно основание. Изменението на регламента доказва, че ако такова изобщо е необходимо, то ако има политическа воля, ще има и правно основание. Нека не забравяме този факт.
<SPEAKER ID="145" NAME="Jamila Madeira" LANGUAGE="PT">
Г-н председател, госпожи и господа, в отговор на глобалната финансова криза ЕПИВ гласи, че кохезионната политика допринася в значителна степен за публичните инвестиции от държавите-членки и регионите и трябва да действа като средство за възстановяване от настоящата криза. В него по-конкретно се предлага да се приеме план за действие в приоритетните области, очертани в Лисабонската стратегия, с цел постигане на растеж и заетост. Всички задействани инструменти са насочени към постигане на тази цел и към по-бързи резултати.
<P>
Във връзка с това разширяването на приложното поле на Европейския фонд за приспособяване към глобализацията (ЕФПГ) и оптимизирането на ЕСФ имат за цел да отговорят на множество извънредни случаи в социалната и икономическа област, при които е нужна помощ. Сега, както и преди, съм убедена, че колкото по-допълващо е тяхното действие и приложно поле, толкова по-голяма ще бъде ефикасността им. Предвид факта, че не са предвидени никакви нови средства или нови действия по места обаче, използването на пълния потенциал на ЕСФ за справяне с безработицата и нарастващия с бързи темпове конкурентен натиск върху европейската икономика в резултат от настоящата финансова криза и икономическия спад е от изключително значение.
<P>
Искам да подчертая, че комисията по регионално развитие нееднократно посочваше предложеното от Европейската комисия опростяване като важно средство за подобряване управлението и прилагането на структурните фондове. От нас обаче се иска да се справим с неотложния въпрос и ние взехме предвид този факт при приемане на пакета от нормативни актове. Парламентът никога не е избягвал политическа отговорност. Ето защо, макар поради спецификата на настоящия момент да изплуват редица възгледи, за сега ние ще се въздържим от предложения за допълнителни изменения с цел постигане на по-бърза процедура и реални ползи за обществеността, към което е насочено предложението. Въпреки това подчертаваме необходимостта от незабавно изготвяне на оценка на този фонд с цел да се направи допълнителен преглед възможно най-скоро.
<SPEAKER ID="146" NAME="Iosif Matula" LANGUAGE="RO">
Г-н председател, госпожи и господа, преди всичко бих искал да приветствам доклада на г-жа García Pérez.
<P>
Като част от кохезионната политика реформите са изключително важни и са насочени към намаляване на неблагоприятните ефекти от финансовата криза. Осигуряването на гъвкавост при разпределяне на средствата на Общността ще осигури на националните икономики непосредствен паричен поток, който ще им даде възможност да инвестират в реалната икономика. Ефектът от тези действия ще бъде незабавен и със сигурност ще станем свидетели на първите резултати през следващите месеци.
<P>
Европейската комисия подкрепя икономиките на държавите-членки на базата на четири основни приоритета, най-важният от които е увеличаването на предварителното финансиране от ЕФРР и ЕСФ и на подкрепата от Европейската инвестиционна банка (ЕИБ) и Европейския инвестиционен фонд (ЕИФ). Всъщност през 2009 г. предварителното финансиране, което ще получат държавите-членки, може да спомогне за преодоляване на кризата, както и за постигане на социално и териториално сближаване.
<P>
Трябва да се придаде голямо значение и на доклада относно допустимостта на инвестиране в енергийна ефективност и енергия от възобновяеми източници в жилищното строителство. Обновяването на системите за топлоснабдяване на жилищните сгради трябва да присъства в списъка с приоритети на Европейския съюз, като се има предвид ефектът от тази мярка.
<P>
Във време, когато разходите за отопление постоянно нарастват, държавите-членки трябва да включат в програмите си за справяне с финансовата криза и проекти за енергийна ефективност. Ползите от тези програми за икономиката и населението са инжектиране на паричен поток в икономиката наред със създаване на работни места, намаляване на разходите за отопление, защита на околната среда чрез намаляване на емисиите на парникови газове, осигуряване на социално сближаване и подпомагане на семействата с ниски доходи.
<P>
В Румъния 1,4 милиона жилища спешно се нуждаят от инвестиции за обновяване.
<SPEAKER ID="147" NAME="Constanze Krehl">
от името на групата PSE. - (DE) Г-н председател, госпожи и господа, обсъждаме трите доклада, когато сме изправени пред една от най-големите и най-тежките икономически и финансови кризи в историята на Европейския съюз. Вярно е, разбира се, че кохезионната политика трябва да има своята роля за смекчаване на последиците от тази икономическа криза. Аз обаче искам да се възползвам от възможността още веднъж да подчертая, че макар да е вярно, че бюджетът за кохезионната политика е най-големият отделен бюджет в Европейския съюз, то за съжаление е вярно и че приносът на държавите-членки към бюджета на ЕС е едва малко над 1 % от брутния им вътрешен продукт. Това означава, че дори и да похарчим над 6,25 млрд. EUR за финансиране на междинни и авансови плащания, това е просто капка в морето и не е достатъчно. Това ще смекчи последиците, ще осигури възможност за заемно финансиране, но също така ще са необходими и усилия от страна на отделните държави. Навярно трябва да имаме това предвид при следващото разискване относно финансовите перспективи.
<P>
Нашата група обсъди подробно и трите доклада и би могла да допринесе за разискването с редица други добри идеи. На редица места, както вече спомена и г-жа Jöns, бяхме изненадани, че трябваше да се стигне до икономическа криза, за да се намали бюрокрацията в Комисията. Няма да предлагаме други изменения, тъй като знаем, че са необходими незабавни действия в регионите, както и че ще трябва да обсъдим промени в структурната политика навсякъде.
<P>
Ето защо подкрепяме целия пакет, предложен от Комисията, и се надяваме, че той ще достигне регионите възможно най-бързо, както и че средствата действително биха могли да помогнат за справяне с финансовата криза.
<SPEAKER ID="148" NAME="Jean Beaupuy">
от името на групата ALDE. - (FR) Г-н председател, г-н член на Комисията, госпожи и господа, моите колеги от групата на Алианса на либералите и демократите за Европа и аз, разбира се, ще гласуваме в подкрепа на тези три доклада. Ще гласуваме за тях не защото са напълно задоволителни, както споменаха моите колеги и ние бихме искали да предложим редица изменения, а защото са необходими бързи действия. Г-жа Krehl току що направи това уточнение.
<P>
Въпреки това, г-н председател, г-н член на Комисията, госпожи и господа, простете ми, но се питам дали изобщо имаме представа за проблемите. Ние тук се намираме в топла и добре осветена зала. А знаете ли, че точно в този момент в Европа има 30 милиона жилища с течащи покриви и стени, пропити от влага.
<P>
Разбира се, с 4 % от ЕФРР ще успеем да поправим това положение за 1 милион жилища. Тази работа, ако я наблюдаваме, за което след малко ще отправя молба към Вас, г-н член на Комисията, ще създаде 250 000 работни места и ще подобри състоянието на 1 милион жилища. По този начин ще се намалят емисиите на CO2 с 40 милиона тона, а сметките за електричество на всяко семейство - с 450 EUR на година. Това са данните, които представям на Вашето внимание и които са изготвени от важна европейска организация, известна със сериозния си подход.
<P>
Ето защо това означава, че решението, което сега ще вземем, е важно не само за гарантиране на възстановяването, но също така и за добруването на гражданите на Европейския съюз, а за това има едно съществено условие: решенията, взети от Парламента днес и съгласувани с Комисията, на практика да влязат в сила през следващите седмици и месеци.
<P>
Г-н член на Комисията, преди малко изслушахме внимателно изказването Ви. Съобщихте ни - и ние Ви вярваме - че до 30 юни 2010 г. ще изискате от всяка държава-членка да представи на Комисията доклад. Аз и моите колеги от комисията по регионално развитие, независимо от политическите си убеждения, сме готови да се обзаложим. Във всички държави оперативните програми бяха приети току-що и знаем, че по-голяма част от ръководните органи в тези държави няма да искат да ги променят.
<P>
След 15 месеца - на 30 юни - г-н член на Комисията, не наемайте твърде голям състав за изготвянето на докладите, т.е. за анализ на това, което ще бъде постигнато, тъй като ако чакате държавите-членки, ръководните органи и партньорите да се заловят за работа, няма да постигнете много.
<P>
От една страна, имаме на разположение 8 млрд. EUR, а, от друга - 30 милиона жилища с проблеми. Какво следва да направим?
<P>
Г-н член на Комисията, във връзка с това аз и моите колеги ще Ви направим предложение. Европейската комисия трябва да надхвърли правомощията си и да действа твърдо - едва не казах "рязко" - спрямо правителствата и ръководните органи и да им нареди да приложат тези разпоредби незабавно. Членовете на Европейския парламент обичат да гласуват текстове. Toва е работата ни. И все пак ние сме по-доволни тогава, когато тези текстове се прилагат. Нуждаем се и се надяваме Комисията да послуша съвета ни.
<SPEAKER ID="149" NAME="Mieczysław Janowski" LANGUAGE="PL">
Г-н председател, днес разглеждаме докладите за регионална политика, които въвеждат полезни изменения и опростяване. Можем единствено да съжаляваме, че точно кризата ни принуди да реагираме бързо и, да се надяваме, ефективно на ситуацията в момента. Приветствам възможността да се въведе по-голяма гъвкавост, тъй като това не е свързано с увеличаване на бюджета на Европейския съюз. Бих искал да поясня това. Днес чухме препратки към квотите. Това е капка в морето, тъй като бюджетът на Европейския съюз възлиза на около 1 % от БВП на държавите-членки. Можем единствено да се надяваме, че тази малка капка ще има съживяващ ефект. Така трябва да бъде.
<P>
Приветствам също така повишаването на гъвкавостта чрез подкрепа от ЕИБ и ЕИФ. Щастлив съм и от опростяването на процедурата за допустимост на разходите, което ще се въведе със задна дата. Добре е, че увеличаваме плащанията по вноските и ускоряваме авансовите плащания за разходи по големи проекти, както и че плащанията ще могат да се извършват преди одобряването. Мога единствено отново да подчертая, че се надявам всичко това да има оздравителен ефект.
<SPEAKER ID="150" NAME="Elisabeth Schroedter">
от името на групата Verts/ALE. - (DE) Г-н председател, г-н член на Комисията, госпожи и господа, ние от групата на Зелените/Европейски свободен алианс разглеждаме финансовата криза във връзка с кризата по отношение на климатичните промени, тъй като неблагоприятните ефекти от тях върху регионите са дълготрайни и са свързани с огромни разходи. Те затрудняват икономическото, социално и териториално сближаване. Ето защо трябва да предприемем действия незабавно.
<P>
Изолацията на сградите и използването на енергия от възобновяеми източници в рамките на ЕФРР е първата стъпка в тази посока. За какво ни е този напредък обаче, ако в същото време на държавите-членки се разрешава да инвестират средства от ЕФРР за планиране на пътища и огромни заводи за изгаряне на отпадъци, чието използване допълнително влошава климатичните промени и вреди на околната среда. Това са нерешителни и непоследователни действия.
<P>
Вашата енергична реч, г-н член на Комисията, също не отговаря на въпроса защо Комисията отхвърля предложението ни регионалната политика като цяло да се насочи по-решително към опазване на околната среда и климата. Да не би на Комисията да й липсва кураж да отстоява пред държавите-членки преразглеждане на регламента ЕФРР, което в по-голяма степен да е съобразено с климатичните промени? Защо няма план за действие на Комисията относно регионалната политика? Резервите на Генерална дирекция "Регионална политика" във връзка с опазването на климата са причина нашите предложения за изменения да не получат необходимото мнозинство в комисията. Въпреки това ние отново ще ги поставим за разглеждане и ще поискаме поименно гласуване. По този начин ще проверим дали гласоподавателите могат да Ви вярват, че подкрепяте опазването на климата.
<SPEAKER ID="151" NAME="Bairbre de Brún">
от името на групата GUE/NGL. - (GA)
<P>
Г-н председател, искам да приветствам представения днес доклад на г-н Angelakas. В този доклад той подкрепя предложението на Европейската комисия за предоставяне на средства за финансиране на държавите-членки от ЕФРР за енергийна ефективност и енергия от възобновяеми източници в жилищното строителство.
<P>
Изправени сме пред извънредна икономическа ситуация. Например в моята държава, Ирландия, хората, които работят в сектора на строителството, са поставени в изключително затруднение. Надявам се, че в резултат от това решение на ЕС ще можем да осигурим частично финансиране за програмата за обновяване с цел подобряване на енергийната ефективност. Подобна програма ще подобри състоянието на отрасъла на строителството в Северна и Южна Ирландия, което ще спомогне за запазване на работните места и за изпълнение на задълженията ни във връзка с климатичните промени и, както бе споменато по-рано по време на настоящото разискване, за справяне с енергийната бедност. Това означава да помогнем на хората, които изразходват голям процент от доходите си за горива.
<P>
Считам, че Комисията е постъпила правилно, като е поставила акцент върху жилищата на хората с ниски доходи като основен аргумент за промяната на този критерий. Хората с ниски доходи са тези, които ще пострадат най-сериозно, ако се влоши икономическата конюнктура. В същото време тези хора няма да имат възможност да обновят жилищата си, за да повишат енергийната ефективност без финансова помощ. Ето защо, ако тази схема се използва правилно, тя ще спомогне за справянето с най-тежките последици от енергийната бедност, които се отразяват неблагоприятно на много хора.
<P>
Надявам се, че местните, регионални и национални органи ще се възползват от тази възможност и че няма да откажат да предоставят средствата, необходими за влизане на предложението в сила.
<SPEAKER ID="152" NAME="Fernand Le Rachinel" AFFILIATION="NI">
(FR) Г-н председател, г-н член на Комисията, в периода 2007-2013 г. регионалната политика ще бъде основен показател в бюджета на Европейския съюз с 347 млрд. EUR за структурни фондове.
<P>
Ще помогне ли това да опазим икономиката си от ефектите на глобалната икономическа криза, както твърди Комисията? Простете ми, но се съмнявам.
<P>
Първо, нарастването на регионалните разходи е в ущърб на някои държави-членки, и по-специално на Франция. Това увеличение е за сметка на общата селскостопанска политика (ОСП), т.е. за сметка на френското селско стопанство, което доскоро бе основният бенефициер на общата селскостопанска политика.
<P>
В допълнение, делът на структурните фондове, изплащан на френските региони, продължава да намалява, като най-голям процент се дава на Източна Европа, разрушена от 40-годишен период на комунизъм.
<P>
Така Франция, чийто принос в приходната част на бюджета на Европейския съюз възлиза на 16 %, дава все повече и повече средства на Брюксел, но получава все по-малко в замяна. Преди всичко европейската регионална политика не само не защитава бенефициентите си от икономическата криза, но допринася за задълбочаването й, тъй като е част от изключително свободната пазарна логика на Лисабонската стратегия.
<P>
Ето защо предложените от Комисията промени при управлението на структурните фондове няма да помогнат на страните ни да се справят с тази криза, която е следствие от необмисленото отваряне на границите и дерегулирането на финансовите пазари.
<P>
Сега повече от всякога ние трябва да градим нова Европа - Европа на суверенните нации, основана на следните три принципа: икономически и социален патриотизъм, европейски протекционизъм и общностни преференции.
<SPEAKER ID="153" NAME="Richard Howitt" AFFILIATION="PSE">
(EN) Г-н председател, световната икономическа криза засяга всички държави и региони на ЕС. Вярно е, че днес приемаме спешни действия, за да ускорим финансирането чрез европейски фондове за хората в нужда в момент, когато има такава. По-конкретно, приветствам съкращаването на канцеларската работа чрез единни ставки и отпускане на еднократни суми за разходи за повишаване на енергийната ефективност в жилищното строителство и изкарването на преден план на 6 млрд. GBP в началото на годината, както и улесняването на работата с кредити на ЕИБ. Когато един информационен център на жилищноспестовно дружество в Hertfordshire, който е в моя избирателен район, съкрати работни места, в рамките на 24 часа успяхме да си осигурим помощи при съкращения чрез европейско финансиране и показахме, че Европа наистина може да помогне на местните общности.
<P>
По отношение на промените, които договаряме тази вечер, Агенцията за развитие на Източна Англия (EEDA) одобрява факта, че се предвижда ръководено от бизнеса, кратко и специализирано обучение, и заявява, че ще ни помогне да изпълним ангажимента си да помогнем на 124 000 души в нашия регион единствено чрез финансиране от ЕСФ.
<P>
В заключение, горд съм от това, че членът на Комисията г-жа Хюбнер лично посети Lowestoft, който е в моя избирателен район, за да даде старт на нашата програма за европейско регионално развитие на стойност 100 млн. GBP и която е от значение за подпомагането на предприятията да се адаптират към нисковъглероден растеж. Икономическата криза не трябва да отклонява вниманието ни от предизвикателството, свързано с климатичните промени в дългосрочна перспектива. Всъщност управляващите органи трябва да насочат усилията си за възстановяване към инвестиции в екологосъобразни технологии и Агенцията за развитие на Източна Англия възнамерява да застане твърдо зад тази цел.
<SPEAKER ID="154" NAME="Marian Harkin" AFFILIATION="ALDE">
(EN) Г-н председател, аз също приветствам предложението, тъй като това е пряко и реално действие от страна на ЕС в отговор на икономическата криза. Ние реагираме, като използваме наличните ни инструменти, но до голяма степен съм съгласна с моя колега г-н Beaupuy, който казва, че трябва да действаме заедно и незабавно да направим нещо за семействата и общностите си.
<P>
Второ, приветствам опростяването и повишаването на гъвкавостта, които се въвеждат чрез това предложение - нещо крайно необходимо. Отново и отново научавам, че кръгове, които имат достъп до финансиране, се оплакват от формалностите и бюрократичните пречки. Ако този пакет от мерки не разреши проблемите им, то поне ще помогне.
<P>
Трето, изключително доволна съм от факта, че апортните вноски вече се признават като допустими разходи. В моя доклад за ролята на доброволческата дейност и приноса й за икономическо и социално сближаване, одобрен от Парламента, призовавам за въвеждане на тази мярка. Това означава, че доброволческата и други дейности сега ще се разглеждат като принос към различни проекти и макар да трябваше да се стигне до икономическа криза, за да тръгнем в тази посока, приветстваме тази стъпка.
<P>
Чрез тази мярка приносът на доброволческата дейност и отделеното за нея време на практика ще бъдат признати и ще даде отговор на въпроса как тя може да бъде част от действията ни в отговор на кризата. Това е възможност да работим съвместно с нашите съграждани като партньори. От сателитните сметки, публикувани от различни държави-членки, знаем, че между пет и седем процента от БВП дължим на сектора с нестопанска цел. Сега признаваме и оценяваме това и казваме на гражданите: вашите усилия, вашето време, вашата решителност са важни и ние ще работим заедно с вас.
<SPEAKER ID="155" NAME="Guntars Krasts" AFFILIATION="UEN">
(LV) Благодаря Ви, г-н председател. Аз подкрепям промените, предложени от отговорната комисия, в предложението на Комисията относно енергийната ефективност и инвестициите в енергия от възобновяеми източници в жилищното строителство. Предложението на комисията ще насърчи увеличаването на търсенето и по-бързия поток от средства за мерките за увеличаване на енергийната ефективност. На държавите-членки сега се дават възможности да насочат тези ресурси, така че да постигнат максимален ефект при увеличаването на енергийната ефективност. Най-изчерпателни резултати ще бъдат постигнати чрез използването на тези ресурси за цели, които ще дадат пълна свобода на инициативите на потребителите за повишаване на енергийната ефективност, като най-насърчаващи ще бъдат мерките, намаляващи рисковете за тези, които сами обмислят инвестиции в енергийна ефективност. Въпреки това аз признавам, че комисията трябва да даде някакви насоки относно този въпрос за по-нататъшната дейност на държавите-членки. Един такъв подход не само ще има мултиплициращ ефект за стимулиране на икономиката, но също ще насърчи по-бързото разпространение на компетентността относно спестяванията на енергия в държавите-членки. Въпреки това количеството на наличните ресурси изисква от държавите-членки да ограничават броя на получателите на помощи и в този смисъл ще бъде разумно те да се ръководят от предложението на Комисията, като насочват тези ресурси най-напред към домакинствата с по-ниски доходи. Благодаря ви.
<SPEAKER ID="156" NAME="Jan Olbrycht" AFFILIATION="PPE-DE">
(PL) Г-н председател, днес обсъждаме изключително важни промени. Те са важни не само по отношение на отговора на затрудненията, свързани с финансовата криза, а и тъй като могат да засегнат характера на политическото сближаване през периода след 2013 г. Ясно е, че въвеждането на такива важни промени не може да се възприема единствено като временна мярка.
<P>
За пръв път ние сме свидетели на това как Европейската комисия, като действа в съгласуваност с Парламента и Съвета, е предприела действия, които дълго време са били предмет на разискване и са се оказали много трудни. Всъщност ние сме свидетели на истинско опростяване, истинско ускоряване и, разбира се, промяна на стратегията чрез включване на инвестиционни действия в областта на мерките за спестяване на енергия. Това представлява много положителен признак относно факта, че можем да реагираме на ситуацията на етапа на изготвяне на програмите и да не се придържаме догматично към изготвените по-рано принципи.
<P>
Има тенденция Европейският парламент да се възприема по-скоро като млад партньор на Съвета и на Комисията. Независимо от това Парламентът е на мнение, че неговите действия ще покажат готовността ни да си сътрудничим за бърз отговор на новите предизвикателства, пред които сме изправени.
<SPEAKER ID="157" NAME="Gábor Harangozó" AFFILIATION="PSE">
(HU) Смятам, че днес трябва всъщност да празнуваме. Парламентът в продължение на много години защитава идеята, че ние трябва не само да предоставяме финансиране за недействителни мерки в областта на жилищното строителство, а че трябва да се решим да предприемем истински мерки.
<P>
Значителна част от населението на Европейския съюз живее в апартаменти в жилищни блокове. Чрез развиването на тези жилищни проекти ние осезателно можем да подобрим материалните условия на техните жители и да намалим потреблението на енергия в сградите, както и да създадем и да запазим работни места. Настоящите промени дават възможност в моята страна да се обновят 90 % от жилищните блокове, като това определено е огромна стъпка.
<P>
Въпреки това, тъй като фондовете единствено ще продължат да финансират такива обновявания в градските райони, ние не можем да се радваме безрезервно. Обеднялото население в селските райони, което най-много има нужда от финансиране, отново е оставено да разчита единствено на себе си. Тъй като не искаме по какъвто и да е начин да застрашаваме програмата за жилищните блокове, която е важна за всички нас, най-накрая ние се съгласихме засега да не внасяме изменения. В замяна на това обаче ние очакваме Комисията да включи нашите препоръки в своя пакет преди лятната ваканция.
<P>
Първата и най-важна стъпка към ефективна и устойчива социална интеграция на най-необлагодетелстваните области е окончателно да се сложи край на изключването и гетата. Обновяването на селища, които са изоставени, е просто безсмислено. Вместо обновяване, решението е реконструиране, подпомагано от комплексни програми, които създават обществена заетост.
<P>
Уважаеми колеги, наистина ще имаме причина да празнуваме, когато на мястото на изселените селски гета хората, работещи в новосъздадените социални кооперации, като се върнат в новите си жилища, ще казват на своите деца да учат и да полагат усилия, защото могат да станат каквито поискат.
<SPEAKER ID="158" NAME="Samuli Pohjamo" AFFILIATION="ALDE">
(FI) Г-н председател, г-н член на Комисията, госпожи и господа, първо искам да благодаря на докладчиците за тяхната отлична подготвителна работа. Предложените изменения в регламентите за структурните фондове ще ускорят използването на фондовете и ще опростят правилата - наистина си заслужава те да бъдат подкрепени. По този начин можем да гарантираме, че средствата от структурния фонд могат да бъдат изразходени за възстановяване и могат да предотвратят неблагоприятното влияние на рецесията върху икономиката и заетостта. Това също е добро начало на реформата на структурната и регионална политика на ЕС, чиято цел трябва да бъде да се опростят и ускорят процедурите и да се засили гъвкавостта и постигането на резултати.
<P>
Докато намаляваме бюрокрацията по отношение на регламентите на Европейския съюз и се съсредоточаваме върху постигането на по-добри резултати, трябва да се уверим, че държавите-членки също са поели в същата посока. Трябва да бъдат предоставени повече правомощия на регионите и местните субекти, а централното управление трябва да намали своя стриктен контрол.
<SPEAKER ID="160" NAME="Ewa Tomaszewska" AFFILIATION="UEN">
(PL) Г-жо председател, настоящата криза призовава за стимулиране на икономическата дейност, подпомагане за запазването на работни места и защита на тези, които стават безработни. Предложението на Комисията за разширяване на обхвата на разходите, които се покриват от Европейския социален фонд, е стъпка в правилната посока.
<P>
Включването на финансиране за еднократни плащания, а също и за преки разходи и смесени разходи, и липсата на определена горна граница за плащанията са изключително полезни мерки по отношение на по-доброто използване на ресурсите на Европейския социален фонд. Въвеждането на еднократни плащания за преките разходи и за непреките разходи до 50 000 EUR ще опрости административните процедури. То ще премахне закъсненията при изпълнението на целите на фондовете. С оглед на спешната необходимост от въвеждане на тези мерки аз подкрепям приемането на предложението без изменения. Искам да благодаря на г-жа Harkin за това, че обърна внимание на признаването на стойността на доброволната работа.
<SPEAKER ID="161" NAME="Maria Petre" AFFILIATION="PPE-DE">
(RO) Искам да започна изказването си, като приветствам идеята за тези координирани мерки. Също искам да изкажа специални благодарности на докладчиците за тяхната работа.
<P>
Ние всички осъзнаваме какви са ефектите от кризата във всяка от нашите страни, които варират от спад на икономическия растеж и перспективите за работа до увеличение на бюджетния дефицит и рецесия. Политиката на сближаване на Европейския съюз може да бъде също толкова надежден и ефективен инструмент в този контекст. Както много добре осъзнаваме, Европа беше силно засегната от тази криза и фактът, че Европейският съюз съумя да отговори толкова бързо при намирането на решения, е обнадеждаващ.
<P>
Решението за промяна на регламентите за съществуващите фондове, които вече са показали ефективност, е най-подходящото такова. Процедурата за създаване на специфичен кризисен фонд щеше да е много дълга. Опростяването на критериите за допустимост на разходите, увеличаването на предварителното финансиране от Европейския фонд за регионално развитие (ЕФРР) и Европейския социален фонд и ускоряването на разходите за основни проекти са мерки, които, надявам се, ще помогнат на държавите-членки да излязат от икономическата и финансовата криза.
<P>
Докато Европа преминава през настоящата икономическа криза, ние осъзнаваме, че тя претърпява също и енергийна криза. Мярката, която позволява Европейският фонд за регионално развитие да се използва за инвестиране в енергийна ефективност и използването на енергия от възобновяеми източници за жилищното строителство, по мое мнение, трябва да има основно въздействие. Румъния, както другите страни в Централна и Източна Европа, има много проблеми с многоетажните жилищни блокове. Старите сгради са много лошо изолирани и много жители нямат възможност сами да платят изолацията на своите домове.
<P>
Надяваме се тази мярка да помогне на гражданите на Европа да пестят енергия, така че да имат повече средства и да подпомогнат ситуацията с глобалното затопляне. Настоящото румънско правителство определи тази мярка да има нулев приоритет и съоръженията вече са одобрени, което означава, че този приоритет вече е гарантиран.
<SPEAKER ID="162" NAME="Stavros Arnaoutakis" AFFILIATION="PSE">
(EL) Г-жо председател, госпожи и господа, днешният пакет от изменения на разпоредбите на регламентите относно структурния фонд е важна стъпка към опростяване и пряко активиране на ресурси както на европейско, така и на национално и местно ниво.
<P>
Това е важна стъпка за укрепването на европейската икономика в средата на безпрецедентна криза, която вреди на реалната икономика на всички нива все повече с всеки изминал ден. Това е стъпка, която съответства на продължителното търсене на Европейския парламент на още по-прости процедури и по-голяма гъвкавост при прилагането на правилата за структурните фондове.
<P>
Какъв е отговорът на днешните лидери на масивната криза, която претърпяваме понастоящем? Какви са европейските политики? За да гарантират, че необходимата ликвидност достига до своите получатели и изпълнението на проектите започва незабавно, държавите-членки трябва да отговорят на обстоятелствата. Ресурсите на политиката на сближаване трябва да се предоставят незабавно и бързо на действителните бенефициенти на регионално и местно ниво. Целта на задействането на оперативните програми трябва да бъде запазване на работни места, предприемачество и конкурентоспособност и използване на природните, културни и човешки ресурси на всеки регион.
<P>
Единствено незабавното задействане на програмите ще спомогне за запазване на сближаването и ще предотврати създаването на нови различия.
<P>
Може ли днешната криза да ни предостави възможност да обединим гласовете си, така че да има европейски глас при решаването на всички проблеми, които имаме?
<SPEAKER ID="163" NAME="Toomas Savi" AFFILIATION="ALDE">
(EN) Г-жо председател, присъединяването към Европейския съюз предостави достъп до структурните и кохезионни фондове на Европейския съюз, от които Република Естония се е възползвала с приблизително 800 млн. EUR през периода 2004-2006 г., докато други 3,4 млрд. EUR са предвидени в рамките на финансовата перспектива за периода 2007-2013 г.
<P>
Независимо от сериозността на икономическата криза постигането на целта на фондовете на Европейския съюз, която е да се премахнат различията в развитието в рамките на Съюза, е по-близо.
<P>
Силно приветствам предложението на Комисията до Съвета за предоставянето на допълнителни 6,3 млрд. EUR за противодействие на отрицателните ефекти от икономическата криза, което така да се каже ще ускори изпълнението на фондовете в полза на реалната икономика.
<P>
Въпреки това аз съм съгласен с докладчика García Pérez, че е необходим хомогенен подход във всички държави-членки, за да се избегнат увеличаващите се неравенства в рамките на Европейския съюз и злоупотреби с парите на европейските данъкоплатци.
<SPEAKER ID="164" NAME="Rolf Berend" AFFILIATION="PPE-DE">
(DE) Г-жо председател, госпожи и господа, има много начини за справяне с продължителните ефекти от непредвидената финансова и икономическа криза. Този пакет за преразглеждане, тази законодателна мярка в рамките на Европейския план за икономическо възстановяване имаше за цел да даде добро - макар и не съвсем достатъчно - решение на тази временна, макар и изключително критична ситуация.
<P>
Представлява и отговор, наред с останалото, на искането за по-голямо опростяване на процедурите и увеличена гъвкавост при прилагането на съществуващите правила съгласно Регламента за структурните фондове, който многократно беше предлаган от Европейския парламент през последните години. Искам да подчертая, че също трябва да приветстваме факта, че изменението на член 7 - "Допустимост на разходите", позволява на държавите-членки на Европейския съюз и на регионите да инвестират в мерки за енергийна ефективност и енергия от възобновяеми източници в жилищното строителство с подпомагането на структурните фондове на Европейския съюз и че тази мярка не е предназначена само за домакинствата с ниски доходи. Следователно подходящото изменение правилно елиминира позоваването на "домакинствата с ниски доходи" и вместо тава налага горна граница от 4 % от общите средства на Европейския фонд за регионално развитие (ЕФРР) за такива разходи за всяка държава-членка. Това е само едно от многото предложени подобрения.
<P>
Накратко, осъществяването на този цялостен пакет ще ускори разходите и така ще осигури допълнителна ликвидност от Европейския фонд за регионално развитие, Европейския социален фонд, Кохезионния фонд и структурните фондове за изпълнението на необходимите цели и ще опрости правилата, като по този начин ще позволи бързо изпълнение на програмите.
<P>
По мое мнение това представлява ефективен, макар и все още недостатъчен принос в справянето с настоящата криза.
<SPEAKER ID="165" NAME="Lidia Geringer de Oedenberg" AFFILIATION="PSE">
(PL) Г-жо председател, Европейският съюз е изправен пред широкоразпространена криза, ефектите от която понастоящем е невъзможно да бъдат предвидени. Забелязахме спад в темпото на растежа, увеличени бюджетни дефицити и драматично увеличение на безработицата. Европейската кохезионна политика с бюджет от 347 млрд. EUR за периода 2007-2013 г. изглежда е един от най-ефективните инструменти, с който отново да се стимулират инвестициите и да се предостави допълнително публично финансиране за националните икономики.
<P>
Комисията вече прие поредица от мерки, насочени към въвеждането на промени в съществуващия пакет от регламенти относно структурните фондове. Промените са насочени към ускоряване на разходите, увеличаване на ликвидността във връзка с изпълнението на проекти и опростяване на мерките за улесняване на бързото изпълнение на проекти в регионите. Основните области на действие се отнасят до увеличаване на подпомагането от Европейската инвестиционна банка (ЕИБ), Европейския инвестиционен фонд (ЕИФ) и опростяване на критериите за допустимост на разходите. Еднократните плащания и ускоряване на разходите за големи проекти също се препоръчват.
<P>
Аз приветствам бързите действия, предприети от Европейската комисия, и предложените законодателни промени. Въпреки това досега беше пренебрегвана друга важна промяна и сега призоваваме тя да бъде направена. Това е именно създаването на система за управление и контрол, която да гарантира истинска ликвидност в цялата икономическа система на Европейския съюз.
<SPEAKER ID="166" NAME="Oldřich Vlasák" AFFILIATION="PPE-DE">
(CS) Г-жо председател, госпожи и господа, предложението на Европейската комисия даде възможност на всички държави-членки да инвестират ресурси от структурните фондове в преобразуването и ремонта на жилищни блокове и други сгради. Това е изключително важно за Чешката република, тъй като до 26 % от чешките граждани живеят в остарели жилищни блокове. Ако предложението бъде прието утре и също така официално одобрено от Съвета на министрите през април, това ще даде възможност за инвестиране на още 16 млрд. CZK в отоплителни системи за апартаменти и къщи, и не само в Чешката република. Аз лично също приветствам премахването на изискването за използване на фондове единствено за домакинствата с ниски доходи, което считам за проблемно, тъй като вътрешните правила ги определят по различен начин.
<P>
По мое мнение държавите-членки трябва да имат възможност да решат кои категории сгради са допустими за финансиране съгласно техните правила и да определят свои собствени критерии съгласно своите нужди. Трябва да дадем възможност за по-качествени и по-евтини жилища за всички, не само за тези, които живеят в социални жилища. За съжаление именно финансовата криза трябваше да ни накара да подпомагаме повече инвестициите в жилищното строителство и да въведем тези мерки в целия Европейски съюз. Въпреки това аз чистосърдечно приветствам това решение, тъй като хората днес трябва да харчат парите си много внимателно и по този начин ние ще им помогнем да пестят от сметките си за отопление и топла вода и така да намалят разходите за жилища. Съгласно приблизително изчисление на Европейската асоциация за социални жилища (CECODHAS) европейските домакинства могат да спестяват средно 450 EUR на година от тези разходи и това е осезаемо подпомагане.
<SPEAKER ID="167" NAME="James Nicholson" AFFILIATION="PPE-DE">
(EN) Г-жо председател, първо искам да поздравя докладчиците за добре свършената работа по тези доклади, които предавам на залата. Мисля, че това подпомагане трябва да бъде сърдечно приветствано.
<P>
Ако държавите-членки се възползват от тази възможност да използват до 4 % от финансирането на Европейския фонд за регионално развитие (ЕФРР), за да улеснят инвестициите в енергийна ефективност в сектора на жилищното строителство, това ще има положителен принос за нашите икономики и за околната среда. Добре е да се види предложение на Комисията като това, което едновременно спомага за справяне с проблемите на икономическата криза и на околната среда.
<P>
Докладът представлява добра новина по-специално за старите държави-членки и се радвам да видя, че на старите държави-членки на Европейския съюз сега ще им бъде позволено да използват част от средствата на Европейския фонд за регионално развитие за намеса, която насърчава енергийната ефективност в сектора на жилищното строителство. Радвам се да видя, че критериите за допустимост са разширени и няма да се ограничават само до нискобюджетно жилищно строителство за домакинства с ниски доходи.
<P>
Въпреки това ние трябва също да осъзнаваме, че това не представлява увеличение на финансирането. Сега именно националните и регионални органи трябва да се възползват от тази възможност, за да пренасочат процент от техните средства от Европейския фонд за регионално развитие към финансиране на тези проекти. Това може да доведе до промяна на приоритети в техните оперативни програми. Считам, че в дългосрочен план това си струва да бъде направено.
<SPEAKER ID="168" NAME="Luca Romagnoli" AFFILIATION="NI">
(IT) Г-жо председател, госпожи и господа, тези мерки на Комисията изглеждат повече или по-малко добри. Прякото възлагане на обществени поръчки на Европейската инвестиционна банка и Европейския инвестиционен фонд изглежда е добра идея, както и опростяването на процедурите и ускоряването на плащанията.
<P>
Въпреки това, преди всичко има една основна препоръка: по мое мнение това е националната и регионална прозрачност по отношение на използването на фондовете, която липсва в някои случаи. Проверките трябва да се извършват бързо, както и плащанията трябва да се осъществяват бързо. В Италия, в определени региони като Лацио, средствата за фермерите се изплащат месеци или в някои случаи - години след като са преведени от Европейския съюз, но сега не разполагам с време да дам други примери. Поради това нека да смекчим кризата, като разгледаме не само различните видове намеса, а също и ефективното, своевременно и ефикасно използване на фондовете.
<SPEAKER ID="169" NAME="Zita Pleštinská" AFFILIATION="PPE-DE">
(SK) Структурните фондове също ни помагат да посрещнем новата икономическа действителност. Те позволяват на държавите-членки да оптимизират инвестициите на Европейския съюз като ефективно средство за преодоляване на продължаващата икономическа криза.
<P>
Европейският парламент, посредством комисията по регионално развитие, постоянно призовава за по-голямо опростяване на административните правила. Радвам се, че Комисията накрая обърна внимание на това и че намери общи позиции със Съвета.
<P>
Големите разходи за администрацията, забавените плащания и сложното потвърждаване на допустимостта на плащанията създават финансови затруднения за крайните получатели. Много служители в моята страна, Словакия, често обвиняват Брюксел за прекаленото наблягане на бюрокрацията и проверка на сметките до деветия знак. Те забравят, че важният въпрос е да се избере правилна дейност, съдържание и качество на проекта, ефективно изпълнение и ползи от проекта.
<P>
Хората в екипите на проектите трябва да се съсредоточат върху висококачествени проекти, които допринасят за създаването на конкурентна среда, а не да стоят в продължение на часове в счетоводните отдели и да губят ценно време и енергия, без да споменаваме огромната документация, която се изисква за заявленията. Проверката на незначителни елементи е много по-скъпа от самите елементи.
<P>
Поради това аз съм съгласна с разширяването на използването на еднократните суми и еднаквите ставки в регламентите на Европейския фонд за регионално развитие и въвеждането на три нови форми на допустими плащания: непреки разходи до 20 % от нивото на преките разходи, еднократни суми до 50 000 EUR и еднакви стандартни размери за индивидуалните разходи.
<P>
Поради тази причина считам приетия от Европейската комисия пакет от решения с цел увеличаване на гъвкавостта при усвояванията на средства от структурните фондове от държавите-членки за положителен отговор на продължаващата икономическа криза.
<P>
Вярвам, че опростяването на правилата и гъвкавото финансиране ще помогне на държавите-членки да изготвят добри проекти, насочени към секторите, които ще донесат добра възвръщаемост. Трябва да насочим инвестиции към енергийната ефективност и енергията от възобновяеми източници в областта на жилищното строителство с цел създаване на нови работни места и спестяване на енергия. Чрез подпомагане на чистите технологии ние можем да допринесем за възстановяването на автомобилната и строителна индустрия.
<SPEAKER ID="170" NAME="Avril Doyle" AFFILIATION="PPE-DE">
(EN) Г-жо председател, аз приветствам предложението за изменение на Регламента относно Европейския фонд за регионално развитие (ЕФРР) за искане на финансиране от ЕФРР за инвестиране в енергийна ефективност и в източници на възобновяема енергия в жилищното строителство. Също така искам да приветствам изменението, направено в оригиналното предложение на Комисията, за премахване на ограничението за допустимост на домакинствата с ниски доходи, като вместо това допустимостта се ограничава до намеси, които подпомагат социалното сближаване, като се оставя на преценката на държавите-членки да определят точните категории за допустимо жилищно строителство.
<P>
Въпреки това аз искам да задам един специфичен въпрос на Комисията. Какво имаме предвид под енергийна ефективност (и говорим за нея съгласно финансирането от Европейския фонд за регионално развитие)? Ще има ли хармонизиран метод за изчисляване на енергийната ефективност в целия ЕС-27 или ще има различни изчисления и различни съображения в различните държави-членки? Когато говорим за енергийна ефективност и инвестиции в енергийна ефективност в частното жилищно строителство, например, това ще означава ли, каквото означава съгласно Директивата за енергийните показатели на сградите, която се обсъжда понастоящем и когато има разискване относно необходимост от хармонизирани - или единствена основа за - изчисления, в действителност, които отчитат цифрите, относно енергийната ефективност, за да бъдем сигурни, че инвестицията се изразходва за действителна енергийна ефективност или за увеличаване на енергийната ефективност, или за въпроси с намаляване на емисиите на CO2?
<P>
Това е част от разискването тази сутрин на закуската със Съюза на малките и средни предприятия (МСП), домакин на която беше моят колега г-н Rübig, когато ни казаха много ясно, че има безизходни положения при изразходването на средства за енергийна ефективност в сградите: безизходни положения във финансирането поради критичното положение с кредитите. Трябва да разгледаме субсидиите и различните данъчни стимули. Трябва ни опростена администрация, така че да насърчаваме обикновените собственици на жилища да се възползват от тези фондове, независимо от това дали те са Европейския фонд за регионално развитие или фондовете на държавите-членки. Всъщност, в този ред на мисли трябва да отбележа, че нашето правителство неотдавна стартира схема за отпускане на средства за модернизиране на спестяванията на енергия в жилищата.
<P>
Но на нас ни трябва проста администрация. Трябва ни такова насърчаване, че инвестициите не само да намалят вноса на изкопаеми горива и емисиите на въглероден диоксид, а също и домакинствата да постигнат намаление на своите разходи за енергия.
<SPEAKER ID="171" NAME="Ljudmila Novak" AFFILIATION="PPE-DE">
(SL) Аз напълно подкрепям предложените изменения в регламента, които ще разширят финансирането с единни ставки и ще позволят използването на система на плащания с единни ставки. Това е подходяща мярка, която може да намали затрудненията, пред които са изправени безработните, при подходящите икономически обстоятелства.
<P>
Въпреки това, преди да приемем тези изменения искам да изтъкна, че трима от всеки четирима граждани на Европейския съюз са на мнение, че Парламентът играе важна роля в съвместното оформяне на европейските политики. При същата анкета беше установено също, че Парламентът вдъхва най-голямо доверие на анкетираните. Петдесет и един процента от анкетираните казват, че имат доверие на Европейския парламент, докато само 47 % изразяват доверие в Комисията и 42 % изразяват доверие в Съвета. В допълнение, тази зала вдъхва повече доверие от Европейската централна банка.
<P>
Защо изброявам тези статистически данни? Европейският парламент потвърди още през 2005 г., че необходимостта от по-голямо опростяване е от основно значение за европейските структурни фондове, и по-специално за Европейския социален фонд. Въпреки това Комисията едва е започнала да изпълнява нашите препоръки за подобряване на условията, съгласно които нашите граждани и дружества осъществяват търговска дейност, сега, когато сме изправени пред криза.
<P>
Въпреки че ще се радвам, ако нашите констатации и препоръки са реализирани поне частично, със съжаление трябва да отбележа, че се предприемат мерки за справяне с тези трудности едва след като те са възникнали. Въпреки това се надявам, че този опит ще насърчи Комисията да предприема по-бързи действия в бъдеще и че многото съществени и легитимни коментари и предложения на Парламента по-скоро ще бъдат приложени на практика.
<SPEAKER ID="172" NAME="Colm Burke" AFFILIATION="PPE-DE">
(EN) Г-жо председател, аз приветствам тези нови предложения. Сега живеем във време на криза. Наблюдаваме големи загуби на работни места в целия Европейски съюз.
<P>
Последните цифри относно безработицата бяха обявени днес в Ирландия. Процентите сега са се повишила на 11 - от 5,4 % само преди една година - реално са се повишили повече от два пъти. Тези цифри са шокиращи и плашещи. Въпреки това, изправени пред тази мрачна картина, трябва да търсим творчески решения, за да предоставим на безработните уменията, перспективите и надеждите за по-добро бъдеще.
<P>
Европейският социален фонд (ЕСФ), Европейският фонд за регионално развитие (ЕФРР) и Кохезионният фонд могат да изиграят решаваща роля. Чрез насочването на това финансиране ние можем да реорганизираме нашите икономики, за да излезем от рецесията. Дълг е на всички нас - като членове на Европейския парламент и като граждани - да представим това на вниманието на обществеността, която точно сега се страхува. Дълг е на всички нас да предадем това съобщение у дома, на нашите национални правителства - финансирането трябва да бъде предвидено и мобилизирано възможно най-бързо и ефективно. Аз също приветствам редуцирането на документацията. Това е стъпка в правилната посока.
<SPEAKER ID="173" NAME="Silvia-Adriana Ţicău" AFFILIATION="PSE">
(RO) През 2010 г. ще направим средносрочен преглед на начина, по който се използват структурните фондове, и мисля, че трябва да се даде приоритет на енергийната ефективност. Съжалявам, че измененията на тези доклади не бяха одобрени.
<P>
Като докладчик по Директивата за енергийните показатели на сградите аз предложих увеличение до 15 % на ставката на Европейския фонд за регионално развитие (ЕФРР), което може да се използва за подобряване на енергийната ефективност на сградите. В действителност става въпрос за осигуряване на по-голяма гъвкавост и държавите-членки трябва да решат дали и колко искат да предвидят за тази област.
<P>
Разбирам, че въпросът е спешен. Държавите от ЕС-15 трябва да могат да използват структурните фондове за енергийна ефективност. Смятам, че това ще позволи обмен на добри практики и ще направи възможно подпомагането на новите държави-членки. Призовавам Комисията да излезе с ново законодателно предложение до 30 юни 2010 г., така че максималната горна граница да може да бъде увеличена до 15 % или да определи минимален праг от 10 % за ставката на Европейския фонд за регионално развитие за енергийна ефективност на сградите.
<SPEAKER ID="174" NAME="Fiona Hall" AFFILIATION="ALDE">
(EN) Г-жо председател, през определено време обсъждането относно енергийната ефективност се съсредоточаваше върху факта, че може да бъде постигнато много повече - при това бързо - ако е налице единствено първоначално финансиране. Именно поради това е толкова важно да позволим финансирането от Европейския фонд за регионално развитие (ЕФРР) да се изразходва за енергийна ефективност, не само в ЕС-12, а също и в ЕС-15.
<P>
Независимо от значителния напредък, министърът на жилищното строителство на Обединеното кралство признава, че само 1 % от настоящите жилищни сгради са достатъчно енергийно ефективни, за да се избегне енергийна бедност. В моя регион, североизточна Англия, едно от всеки десет жилища е обявено за спадащо към заплаха за здравето от първа категория, тъй като те са студени и изложени на течение.
<P>
Поради това приветствам тази промяна и призовавам всички държави-членки и региони да се възползват напълно от новата гъвкавост. За целите на справянето с изменението на климата, енергийната бедност, безработицата и енергийната сигурност, и аз като г-жа Ţicău призовавам Комисията своевременно да увеличи значително настоящите процентни граници, както призовава комисията по промишленост, изследвания и енергетика в своя глас относно преработката във вторник.
<SPEAKER ID="175" NAME="Catherine Stihler" AFFILIATION="PSE">
(EN) Г-жо председател, аз искам да благодаря на докладчиците. Да се разглеждат начини, по които можем по-ефективно да използваме европейските структурни фондове, за да помогнем на засегнатите от глобалната икономическа криза, е едно от многото действия, които държавите-членки трябва да предприемат, за да помогнат на тези, които губят работните си места, да се върнат отново на работа възможно най-бързо.
<P>
Интересно е, че разискваме този въпрос в навечерието на Г-20. Г-20 има потенциал да стартира процес на създаване на глобални правила относно финансите, които са необходими, за да предотвратим повторна такава икономическа катастрофа.
<P>
Необходимо е да направим работните места и социалната програма ключови въпроси за европейските избори. Двадесет и пет милиона души в целия Европейски съюз, които ще останат без работа до края на годината, трябва да са в центъра на нашата работа в залата, за да задвижим отново икономиката и да помогнем на хората да се върнат на работните места.
<SPEAKER ID="176" NAME="Jacques Barrot" LANGUAGE="FR">
Г-жо председател, първо искам да благодаря на г-жа García Pérez, г-жа Jöns и г-н Angelaka, които предоставиха отлични доклади, и на всички членове, които се изказаха.
<P>
По-голямата част от тези речи бяха в подкрепа на мерките, предложени от Комисията, като наблягаха на тяхната уместност за ефективна борба с ефектите от кризата върху европейската икономика. Искам да ви благодаря за това от името на Комисията.
<P>
Вашите изказвания подчертаха желанието на Европейския парламент да предостави на Европейския съюз ресурси за противодействие на ефектите от кризата. Вие настоявате, че е необходимо да се действа бързо - това е нашата цел. Чешкото председателство, на което искам да благодаря тук за неговата подкрепа, също поема задължение да позволи окончателното приемане на регламентите възможно най-бързо.
<P>
Ако направим разумно оптимистично предположение, новите регламенти могат да влязат в сила през следващите седмици и по този начин да дадат бърз ефект по отношение на оперативните програми. Авансите, по-специално, могат да се изплатят изцяло в началото на май.
<P>
Освен това в други речи се настояваше за въвеждане на строго наблюдение за прилагането на тези мерки и за представянето на доклад през 2010 г., който да показва получените резултати. Комисията спази този ангажимент и това е включено в изявлението, което предадох на председателството.
<P>
Подготовката и одобряването на този законодателен пакет ще отнеме на европейските институции само четири месеца. Искам да спомена въпроса за енергийната ефективност, който беше повдигнат в много изказвания.
<P>
Искам да изтъкна на Парламента, че през юни ще се проведе семинар на тази тема - по време на семинара с управляващите органи на държавите-членки. Ние искаме от държавите-членки да ни опишат намеренията си по отношение на времето за подготовка в стратегическите доклади, които трябва да изготвят до края на 2009 г.
<P>
Очевидно е, че при настоящото състояние на нещата зависи от държавите-членки да определят критериите за енергийна ефективност и допустимите мерки. Именно за това се отнася субсидиарността. Въпреки това вярно е, че се разглежда директива относно енергийната ефективност и след като тази директива бъде приета, тя, разбира се, ще трябва да се прилага. Освен това с удоволствие ще прибавя своя глас към членовете, които наблягат на обстоятелството, че изследванията за енергийната ефективност на сградите имат двойно предимство, като създават работни места и впоследствие ни позволяват да се подготвим за бъдещето и ни помагат да решим промените с глобалното затопляне.
<P>
Също искам да кажа, че освен тази криза, която в някои отношения създаде много тясно сътрудничество между институциите, очевидно е, че става все по-важно да има възможност за осъществяване на партньорство между Комисията и Парламента, което се основава на голяма степен доверие. Комисията се стреми да отговори ефективно на предизвикателството на икономическата и финансова криза и в същото време тя иска да се възползва от това интерактивно обсъждане с държавите-членки и Европейския парламент, за да отговори на призивите за опростяване на тези процедури и политики.
<P>
Разбира се, в рамката на плана за възстановяване могат да се включат допълнителни предложения. Не всички те са включени, но ще допринесат за обсъждането, което ще започне Комисията, за да засили ефектите от плана за възстановяване и да предложи допълнителни съоръжения на националните органи, които управляват проектите. Поради това Комисията определи работна група по опростяването през ноември. Нейната работа вече доведе до проект за преработка на регламента за изпълнение на Комисията. Може да последват други предложения за изменение на общия регламент и специфичните за всеки фонд регламенти.
<P>
Г-жо председател, уважаеми колеги, очевидно е, че всички наблюдения, направени по време на това разискване, ще бъдат много полезни и други такива също ще бъдат приветствани. Аз искам да благодаря преди всичко на Европейския парламент за неговото задължение по-бързо да реши сериозните проблеми, създадени от кризата.
<P>
Относно въпроса за измененията в проекта за регламент относно Европейския фонд за регионално развитие, внесен от г-жа Schroedter, три от тях са свързани със съображенията и едно от тях със съдържанието. По отношение на съображенията - изменения от 8 до 10 - тяхното включване няма да промени общата структура на предложенията, представени от Комисията, но ще удължи процедурата за приемане на регламента.
<P>
По отношение на изменението на съдържанието - Комисията не се противопоставя на принципа. Въпреки това нейната цел е да се приеме механизъм, който не е включен в компромисния текст от Съвета, тъй като текстът предизвика затруднения при прилагането в държавите-членки.
<P>
Трябваше да направя тези пояснения и го направих в края на изказването си. Още веднъж искам да благодаря на Парламента за това, че ни даде възможност да действаме по-бързо за ограничаване на болезнените ефекти от кризата, които някои от вас изтъкнаха и описаха толкова добре.
<SPEAKER ID="177" NAME="Iratxe García Pérez">
докладчик. - (ES) Г-н член на Комисията, искам да ви благодаря за Вашите обяснения относно днешното разискване. Вероятно осъзнавате, че почти пълното единодушие в тази зала днес по отношение на току-що разискваното предложение не е просто съвпадение.
<P>
Всъщност, както коментира колегата г-жа Creţu, това е израз на политическа воля, която показва, че ние можем да дадем своя принос в търсенето на решения за настоящата криза. Тази криза в действителност води до наистина трудни ситуации и бедност за европейските граждани.
<P>
Това също е упражнение по отговорност, въпреки това - всъщност както изтъкнахте Вие, а аз повтарям - упражнение по отговорност, тъй като ние осъзнавахме, че това предложение, което ни беше представено днес, би могло да бъде по-добро. Бихме могли да включим други елементи в предложението, за да ускорим или опростим процедурите, но осъзнавахме, че за да може да бъдат изпълнени тези мерки възможно най-бързо, е необходимо докладите да останат такива, каквито са в момента.
<P>
Поради това искам просто да отправя искане до Комисията: сега, след като имаме преработен план за опростяване на формалностите, както беше обявено, надявам се Парламентът да има по-голяма роля при разискването и планирането на тези нови инициативи. Аз искам това от името на тази зала и на местните администрации, които участват в тези проекти на първо ниво и разбират своите собствени конкретни нужди по отношение на изпълнението на различните инициативи.
<SPEAKER ID="178" NAME="Emmanouil Angelakas" LANGUAGE="EL">
Г-жо председател, г-н член на Комисията, благодаря ви. Трябва да направя няколко коментари относно това, което току що чухме.
<P>
Г-н член на Комисията, радвам се на Вашето твърдение, че авансите най-вероятно ще започнат да се изплащат в началото на май и поради това предполагам, че тези изменения ще бъдат публикувани в Официален вестник в рамките на разумен срок от две, три или четири седмици от утре, така че да могат да се прилагат, както Вие казахте. Това е първият ми коментар.
<P>
Като втори коментар искам да кажа, че трябва да продължите със същото темпо през новия срок, като изменяте и опростявате други регламенти, както вече казаха други членове, и че Европейският парламент иска да допринесе активно за изследването, оценката и изготвянето на проекти за тези регламенти.
<P>
Трябва да кажа, че имахме много предложения и идеи, но предвид спешността на въпроса много от нас в комисията и в Парламента счетоха, че няма да е добрe да продължим с тези изменения.
<P>
Тъй като чухме, че първоначалната ставка за източници на възобновяема енергия в жилищата ще се увеличи, трябва да кажа, че съгласно цифрите, с които разполагаме, новите държави-членки понастоящем използват само от 1 % до 1,5 %, което означава, че вероятно има много затруднения. Смятам, че 4 %, които представляват максималната сума, определена от Европейския фонд за регионално развитие(ЕФРР), са задоволителни и се надявам нещата да се подобрят.
<P>
Също приветствам вашето твърдение, че ще внесете доклад относно плановете за възстановяване през втората половина на 2010 г. въз основа на програмите, които са ви представени от държавите-членки.
<P>
Накрая, искам да завърша, като наблегна на това, г-н член на Комисията, че сложността на процедурите е първият проблем, пред който са изправени държавите-членки и регионите при прилагането на тези процедури. Те спешно трябва да бъдат опростени. Смятам, че Вие също ще окажете помощ в тази насока, а Европейският парламент ще Ви подкрепи.
<SPEAKER ID="179" NAME="Председател">
Общото разискване приключи.
<P>
Гласуването ще се проведе утре.
<P>
Писмени декларации (член 142)
<SPEAKER ID="180" NAME="Šarūnas Birutis  " AFFILIATION="ALDE">
в писмена форма. - (LT) Настоящата финансова криза и икономическа рецесия имат отрицателно въздействие върху публичните бюджети. В повечето държави-членки икономическият растеж е намалял значително, като някои от тях дори претърпяват икономическа стагнация. Показателите за безработицата са започнали да се влошават. Когато възникне ситуация като икономическата рецесия, много е важно Европейският социален фонд да се използва всеобхватно за решаване на проблемите с безработицата, по-специално на най-засегнатите от нея.
<P>
Много е важно четирите основни области от дейностите на Европейския социален фонд да останат същите:
<P>
увеличаване на приспособимостта на работниците и предприятията;
<P>
създаване на по-добри условия за заетост, предотвратяване на безработицата, удължаване на работните дейности и насърчаване на по-активно участие на пазара на труда;
<P>
подобряване на социалната интеграция чрез насърчаване на хората, които получават социални помощи, да се върнат на работа, и борба с дискриминацията;
<P>
насърчаване на партньорството при изпълнението на реформата в областта на заетостта и интеграцията.
<SPEAKER ID="988" NAME="Sebastian Bodu  " LANGUAGE="RO">
Разширеният Европейски план за икономическо възстановяване или прегледът на Регламента относно Европейския фонд за регионално развитие (ЕФРР), ако трябва да бъдем по-прецизни, предлага много възможности за държавите-членки на Европейския съюз, като се има предвид, че глобалната икономическа криза води до забавяне на националните икономики. Предложената нова мярка в доклада относно прегледа на Регламента относно Европейския фонд за регионално развитие, относно инвестициите в енергийна ефективност и в използването на енергия от възобновяеми източници за жилищното строителство за всички държави-членки, води до създаване на нови работни места и подобряване на енергийната ефективност в жилищното строителство. Постигането на целите на стратегията на Общността относно енергията и промените в климата е много сериозен въпрос, който не трябва да взема предвид икономическата криза или други съображения. В това отношение предложенията от прегледа на Европейския фонд за регионално развитие ефективно съчетават мерки за борба с икономическата криза (чрез създаване на нови работни места, увеличаване на инвестициите и други) и мерки за опазване на околната среда (чрез топлоизолация на жилищни сгради и инвестиции в енергия от възобновяеми източници). Поради тези причини вярвам, че докладът относно "Инвестициите в енергийна ефективност и енергия от възобновяеми източници за жилищното строителство" е важна стъпка, която Европейският съюз предприема, и съм уверен, че държавите-членки ще могат да се възползват максимално от тази възможност.
<SPEAKER ID="987" NAME="Corina Creţu  " LANGUAGE="RO">
Болезнените социални последици от кризата все повече се усещат във всички държави-членки. По-специално по отношение на работните места ние сме изправени пред ситуация, която се влошава бързо във всички държави-членки. Генералният секретар на Организацията за икономическо сътрудничество и развитие подчертава факта, че приблизителната норма на безработицата в Европейския съюз и САЩ може да достигне 10 % през тази година. Това е смущаващо увеличение във време, в което през януари средната норма беше 8 %.
<P>
В Румъния, въпреки че официалната норма е под средната за Европа, през миналата година беше отбелязано увеличение от 1 % в нормата на безработицата, която достигна 5,3 %. Въпреки това ние очакваме тази норма да нараства по-бързо, тъй като все по-голям брой дружества ще бъдат принудени да прибягнат до съкращения на излишните служители и нашите сънародници, които работят в чужбина, ще се върнат у дома, тъй като са загубили работните си места.
<P>
Именно поради това, тъй като ситуацията застрашава да дегенерира до вълни от социални несъответствия, които има риск да не могат да бъдат контролирани повече от нас, искам да наблегна на необходимостта от съсредоточаване на по-голямо внимание върху проблемите на безработните, които са най-засегнати и уязвими сред нас при настоящата криза.
<SPEAKER ID="986" NAME="Dragoş David  " LANGUAGE="RO">
Аз приветствам предложението на Комисията за изменение на Регламента относно Европейския фонд за регионално развитие (ЕФРР), така че всички държави-членки и региони в Европейския съюз да могат да инвестират в мерки, свързани с енергийната ефективност и енергията от възобновяеми източници за жилищно строителство с помощта на структурните фондове.
<P>
Въз основа на настоящия регламент ЕФРР вече подпомага намесата в жилищния сектор, който покрива също и енергийната ефективност, но само за новите държави-членки (ЕС-12) и при определени условия.
<P>
За държавите-членки е важно да имат възможност да изменят своите приоритети и да планират отново своите оперативни програми, за да финансират мерки в тази област, когато искат.
<P>
Като се има предвид, че е наложена горна граница от 4 % от общите средства на ЕФРР, предвидени за всяка държава-членка за разходите, свързани с подобряване на енергийната ефективност и използването на енергия от възобновяеми източници за съществуващото жилищно строителство, тази горна граница трябва да бъде увеличена на 15 %, така че инвестициите в тази област да имат възможно най-голямо въздействие върху гражданите на Европейския съюз.
<P>
Искам да завърша, като приветствам докладчика, г-н Angelakas, за неговия принос към доклада.
<SPEAKER ID="181" NAME="Румяна Желева  " AFFILIATION="PPE-DE">
в писмена форма. - Заедно попаднахме в тази криза и заедно трябва да я преодолеем. Това означава, че трябва да си сътрудничим както в Европа, така и с останалия свят. Трябва обаче първо да свършим работата си тук, в Европейския съюз, и по-точно в Европейския парламент, където са представени интересите на всички европейски граждани.
<P>
Предложенията на Европейската комисия, които разглеждаме днес, целят да дадат нови стимули на европейските икономики и така да помогнат за излизане от рецесията. Чрез поправките на Регламента за структурните фондове за кохезионна политика ще осигурим нови стимули за инвестиции и ще спомогнем за възвръщане на доверието в икономиките.
<P>
Тези промени са особено уместни за държави с нисък процент на усвояване на европейските средства. Това обаче ще може да се осъществи, само ако и съответните национални администрации прилагат общите стандарти за добро управление и партньорство. Трябва да бъде сложен край на неефективни начини на работа и корупционни практики, които за съжаление все още се прилагат.
<P>
Трябва да реагираме сега и заедно. Като докладчик на ЕНП-ЕД ви призовавам да подкрепим предложението на ЕК за промяна на регламента за финансово управление на Европейския фонд за регионално развитие, Кохезионния фонд и Европейския социален фонд.
<SPEAKER ID="985" NAME="Zbigniew Kuźmiuk  " LANGUAGE="PL">
Във връзка с разискването относно европейските фондове аз искам да обърна внимание на четири предложения на Комисията, насочени към ускоряване на използването на финансовите ресурси и на структурните фондове от бенефициенти.
<P>
1. Увеличаване на подпомагането от Европейската инвестиционна банка (ЕИБ) и Европейския инвестиционен фонд (ЕИФ) за проекти, съфинансирани от структурните фондове.
<P>
2. Опростяване на процедурите относно допустимостта на разходите с обратна сила до 1 август 2006 г., включително например вноска в натура на бенефициента в допустимите разходи.
<P>
3. Увеличаване на плащанията по вноски от структурните фондове с 2 %, като по този начин се позволява изплащане на допълнителни вноски, възлизащи на 6,25 млрд. EUR през 2009 г.
<P>
4. Ускоряване на разходите за основни проекти освен други мерки чрез позволяване на бенефициентите да предоставят искания за плащания преди одобряването на проектите от Европейската комисия.
<P>
Всички споменати по-горе промени включват увеличаване на ликвидността на бенефициентите. Те заслужават чистосърдечна подкрепа и трябва да се изпълняват възможно най-бързо. Същото важи и за разпоредбите за опростяване.
<SPEAKER ID="182" NAME="Adrian Manole  " LANGUAGE="RO">
Според изследванията Румъния има една от най-високите консумации на електроенергия в Централна и Източна Европа. Подобряването на управлението на енергията може да е пряк фактор, който влияе на икономическия растеж, намалява замърсяването и пести ресурси, така че те да се използват по по-продуктивен начин.
<P>
За да се постигне тази ситуация в Румъния, е необходимо населението да бъде информирано за икономическите ползи, които могат да се постигнат чрез практики за управление на енергийната ефективност, като за тази цел се предоставят консултации за всички, които се интересуват от достъп до средствата на Европейския фонд за регионално развитие относно последните методи за пестене на енергия.
<P>
Това ще спомогне да се улеснят вътрешните потребители, като в същото време ще намали сметките за енергия и ще увеличи използването на ефективна енергия по цялата енергийна верига, както и ще потвърди съответствието с настоящото законодателство за енергийната ефективност. Именно това съществено ще определи пренасочването на енергийната политика, основаваща се на произвеждането на енергия, към активна енергийна политика, основаваща се на спестяването на енергия, с цел спестяване на ресурси чрез запазване на енергия.
<SPEAKER ID="183" NAME="Alexandru Nazare  " LANGUAGE="RO">
Доволен съм, че най-накрая предприемаме конкретни мерки за намаляване на бюрокрацията, свързана с достъпа до европейските фондове. Въпреки това е жалко, че единствено при криза се внасят предложения за по-прости и по-гъвкави регламенти, които уреждат европейските фондове.
<P>
Искам да подчертая един важен аспект на тези регламенти - увеличаването на прага за инвестициите в енергийна ефективност на сградите. В държавите, които са преминали през опита на систематичната урбанизация и принудителната индустриализация, проблемът за енергийната ефективност на сградите засяга милиони граждани. Много малко от тези средства са използвани досега, но аз смятам, че само две години след началото на настоящия финансов програмен период е прекалено рано да имаме точна представа за равнището на усвояване. Поради тази причина увеличаването на този праг беше необходимо, като се има предвид големия брой бенефициенти и възможността за създаване на работни места. Това обаче ще остане проблем за Румъния, докато, по искане на Комисията, тези дейности са допустими само за градовете, избрани като центрове на развитие. Надявам се Комисията също да запази своя залог за предоговаряне на определени направления на оперативните програми, които вече са одобрени, така че средствата да могат да се преразпределят за мерките, които предлагат по-голям потенциал за икономически растеж.
<SPEAKER ID="184" NAME="Rareş-Lucian Niculescu  " LANGUAGE="RO">
Предложението за регламент, което е предмет на този доклад, е пример за начина, по който европейските средства могат да "работят" за постигане на по-големи ползи за европейските граждани.
<P>
Именно така могат да се постигат значителни резултати, без да се увеличават предвидените средства или да се предприемат мерки, които имат последици за бюджета на Общността, с други думи - просто чрез подобряване на правилата на играта.
<P>
Искам да подчертая, че за държавата, която представлявам - Румъния - тези изменения ще спомогнат за удвояване на средствата на Общността, които могат да бъдат инвестирани в обновяване на отоплителните системи в жилищните блокове.
<P>
Тези фондове ще допълнят много амбициозната програма, стартирана от румънското правителство, за обновяване на отоплителните системи в жилищните блокове.
<P>
Какво означава всичко това? Първо, намаляване на загубите на енергия. Второ, по подразбиране, намаляване на вноса на енергия. На последно място, отново по подразбиране, намаляване на разходите за отопление на жилищата, които се заплащат от гражданите.
<P>
Надявам се, че това е само началото и че Европейският съюз ще насърчи още инвестиции в енергийна ефективност.
<P>
Аз подкрепям тази идея от самото начало на своя мандат като член на Европейския парламент. Именно поради това утре ще гласувам в полза на доклада на г-н Angelakas и в полза на предложението за регламент, направено от Комисията.
<SPEAKER ID="185" NAME="Nicolae Popa  " LANGUAGE="RO">
Докладът на г-н Angelakas предлага желателно опростяване на условията за допустимост за инвестициите в енергийна ефективност и енергия от възобновяеми източници за жилищното строителство. Продължаването на използването на фиксирани ставки и суми с единни ставки има положително въздействие върху ежедневното управление на структурните фондове.
<P>
Изменението на член 7 от Регламента относно ЕФРР, което позволява на държавите-членки на Европейския съюз да инвестират в мерки, свързани с енергийната ефективност и енергията от възобновяеми източници за жилищното строителство, с помощта на структурните фондове, е желателен ход не само в контекста на настоящата икономическа криза. Улесняването на достъпа за ЕС-27 до ЕФРР обозначава нова стъпка към постигане на целта от 20 % за енергията от възобновяеми източници в Европа до 2020 г.
<P>
След присъединяването й към Европейския съюз енергията от възобновяеми източници и енергийната ефективност са станали задължителни цели и за Румъния. В резултат на това законодателството за обновяване на жилищните отоплителни системи ще бъде изменено, така че 50 % от необходимите средства да се покриват от държавата, собствениците ще заплащат само 20 % от разходите, а местните органи - 30 %. Ще ви дам някои цифри: до края на 2008 г. бяха обновени отоплителните системи в 1 900 апартамента; за 2009 г. румънското Министерство на регионалното развитие и жилищното строителство ще предвиди 130 млн. EUR за обновяване на отоплителни системи, като сред бенефициентите ще има детски ясли, училища и домове за стари хора.
<SPEAKER ID="186" NAME="Theodor Stolojan  " LANGUAGE="RO">
Аз приветствам инициативата на Европейската комисия за изменение на някои финансови условия за структурните и кохезионни фондове, така че повече парични средства да достигат до държавите-членки по-бързо. Вярвам, че тези усилия от страна на Европейската комисия трябва да продължат също чрез увеличаване на финансовите ресурси, които са предвидени за средствата Jasper, Jeremie, Jessica и Jasmine, които се оказват ефективни за ускоряването на достъпа на новите държави-членки до европейските фондове.
<SPEAKER ID="187" NAME="Margie Sudre  " LANGUAGE="FR">
Преработката на трите регламента, които уреждат структурните фондове, ще предостави по-голяма гъвкавост на регионите на Европейския съюз при управлението и планирането на бюджетите, които са им предоставени съгласно европейската икономическа и социална политика на сближаване.
<P>
Тези разпоредби, без да увеличават капацитета за финансиране, който се предлага на регионите, ще им позволят да пренасочат своите приоритети, за да съсредоточат европейските вноски върху проекти, които предлагат най-голям потенциал за растеж и заетост.
<P>
Регионите могат в бъдеще да се възползват от съфинансиране на ЕФРР, за да инвестират в енергийна ефективност за всички категории жилищно строителство, за да разработят програми за предоставяне на жилища с изолация или слънчеви панели.
<P>
Изправени пред забавянето на европейската икономика, аз приветствам новата възможност за ускоряване на плащанията на фондовете за регионална помощ и за опростяване на правилата за тяхното използване с цел да се освободи ликвидност, за да се направи възможно бързото изпълнение на новите проекти в реалната икономика.
<P>
Задължително е États généraux de l'Outre-mer, който отговаря за изследването на нови възможности за местно развитие във френските отвъдморски департаменти (DOM), да насърчава местните органи в най-външните региони да се възползват от тези възможности, за да максимизират незабавно въздействието на политиките на Общността върху техните територии.
<SPEAKER ID="188" NAME="Csaba Tabajdi  " AFFILIATION="PSE">
в писмена форма. - (HU) В резултат на икономическата криза няколкостотин хиляди души в Европейския съюз и повече от двадесет хиляди в Унгария са загубили работните си места. Във всяка страна в Европа безработицата е нараснала лавинообразно. Икономическата криза все повече се превръща в криза на безработицата и според изследванията опасността да загубят работните си места сега най-много притеснява европейските граждани. Най-ефективното средство на Европейския съюз за борба с безработицата е Европейският социален фонд, правилата за който сега значително опростяваме, за да ускорим плащанията.
<P>
Предложените от Европейската комисия изменения намаляват бюрокрацията при получаване на средства от този източник на финансиране и улесняват и ускоряват плащанията. Горната граница от 50 000 EUR, предварително договорените плащания с единна ставка и стриктната последваща проверка намаляват минимално шансовете за злоупотреби. С тази мярка Европейската комисия още веднъж показа, че въпреки че има ограничени финансови ресурси, тя ги използва по творчески начин.
