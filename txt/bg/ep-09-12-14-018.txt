<CHAPTER ID="018">
Европейски механизъм за микрофинансиране за трудова заетост и социално приобщаване ("Прогрес") (разискване) 
<SPEAKER ID="158" NAME="Председател">
Следващата точка е докладът на г-жа Göncz - от името на комисията по заетост и социални въпроси, относно предложението за решение на Европейския парламент и на Съвета за създаване на европейски механизъм за микрофинансиране на трудова заетост и социално приобщаване (механизъм за микрофинансиране "Прогрес") - C7-0053/2009 -.
<SPEAKER ID="159" NAME="Pervenche Berès" AFFILIATION="S&amp;D">
(FR) Г-жо председател, ще отбележа, че по време на предходното разискване Вие определихте настоящото разискване като разискване върху програмата "Прогрес".
<P>
Обаче решението на Парламента, потвърдено от Председателския съвет, е, че ние само ще гласуваме механизъм за "микрофинансиране/. Мисля, че това уточнение е важно. Това е разискване по микрофинансирането, а не по програмата "Прогрес".
<SPEAKER ID="160" NAME="Kinga Göncz" LANGUAGE="HU">
Благодаря Ви много, г-жо председател. Благодарна съм и за направеното пояснение, тъй като е изключително важно, че ще говорим за механизма за микрофинансиране. Бих искала също така да благодаря на члена на Комисията, г-н Шпидла, за присъствието му на предстоящото разискване. Позволете ми да започна с това, че когато станах докладчик по тази програма, си мислех, че работата ми ще бъде много лесна предвид широкия консенсус и подкрепа по този въпрос, нещо, което стана ясно и от разискването. Подкрепата беше широка в много отношения. От една страна, като механизъм за управление на кризата тя ще помогне точно на тези, които са в най-отчайващо положение, които са загубили работата си и които нямат достъп до кредит или помощ именно поради финансовата криза.
<P>
От друга страна, като цяло това е механизъм, който не дава на хората риба, а ги учи как да ловят риба. Той активира точно този творчески дух, от който имаме най-много нужда с оглед осигуряване на положителен изход от кризата. Третият аспект, който получи - и все още получава - широка подкрепа, е фактът, че средствата на Европейския съюз се увеличават, което, струва ми се, е мечтата на финансовите министри. Някои от средствата са внесени от Европейската инвестиционна банка, други идват от различни търговски банки, тъй като Европейският съюз преди всичко ще покрива риска, като по този начин ще улесни другите участници в поемането на риска.
<P>
Както казах, има широка подкрепа относно същността на програмата. Мисля, че благодарение на тези аспекти въпросът, който предизвика разискване по време на дискусиите със Съвета и Комисията, беше да се реши какви средства ще използва Европейският съюз за финансиране на приетия първоначален риск. Втората точка на раздора беше размерът на средствата, който би помогнал за стартирането на механизма и който би могъл реално да привлече други значителни средства. Първоначално Съветът и Комисията предложиха 100 млн. евро да дойдат от програмата "Прогрес", която се използва главно за изготвяне на политика за борба със социалната изолация и за подкрепа на равните възможности.
<P>
От наша страна още в началото казахме, че програмата "Прогрес" не може по никакъв начин да бъде застрашавана, тъй като по време на сегашната криза тя е по-необходима от всякога. Освен това неприемливо е да преправяме програмата "Прогрес" до степен, която наистина може да я застраши. Парламентът имаше силно желание да постигне компромис по време на разискването. Проведохме и три неформални тристранни срещи, едната от които продължи до ранните часове, на които предложихме да не преправяме програмата "Прогрес" по начин, застрашаващ предназначението й. Изказахме мнение, че предвид първоначалното предложение бихме могли да стартираме програмата дори със 100 млн. евро, а не със 150 млн. евро.
<P>
Проектобюджетът на Парламента за 2010 г. намери средства в размер на 25 млн. евро, които ще му позволят да стартира програмата в самото начало на 2010 г., при това успя да намери тези средства, без да прибягва до програмата "Прогрес" за 2010 г. Освен това поискахме тази точка да не бъде включена в днешния дневен ред, тъй като по нея не успяхме да постигнем съгласие. Проблем беше и това, че и на трите тристранни срещи без никакъв мандат пристигна председателството, поради което предложенията ни трудно можеха да бъдат разгледани както трябва.
<P>
Считам, че за Парламента е важно да гласува по този въпрос възможно най-бързо, дори още тази седмица, така че проектът да започне в началото на 2010 г. с фонд от 100 млн. евро. Така се внушава посланието, че това е механизъм за управление на криза, където скоростта е особено важен фактор. Искрено се надявам, че г-н Шпидла ще ни съдейства да накараме Комисията да оттегли първоначалното си предложение за отклоняване на 100 млн. евро от програма "Прогрес", така че тя да стартира възможно най-скоро.
<SPEAKER ID="161" NAME="Владимир Шпидла" LANGUAGE="CS">
Госпожи и господа, ще започна изказването си, като подчертая важността на тази инициатива в областта на микрофинансирането. Сегашната криза е свързана със значително нарастване на безработицата във всички държави-членки, последиците от което, за съжаление, ще понесат членове на нашето общество, които са в най-неблагоприятно положение. Инструментът за микрофинансиране е специално насочен към подпомагане на тези групи граждани с цел те да намерят алтернативна заетост и от своя страна сами да се превърнат в микропредприемачи.
<P>
Искам да поздравя комисията по заетост за забележителната работа, която свършиха, и в частност да подчертая приноса на г-жа Göncz в тази инициатива. Наясно съм с усилията, направени по време на преговорите между Парламента и Съвета и насочени към постигане на споразумение на първо четене. С оглед на обстоятелството, че и двата органа подкрепят инструмента за микрофинансиране, беше възможно да се постигне значителен напредък по основните текстове на предложението. В значителна степен този напредък е отразен в предложените днес изменения. Разбира се, най-трудният въпрос е бюджетът. Въпреки че и двата органа вероятно ще одобрят за този инструмент общ бюджет от 100 млн. евро, идентифицирането на източниците на финансиране продължава да бъде основното препятствие.
<P>
Както знаете, предложението за микрофинансиране е част от пакет, включващ предложение за прехвърляне на 100 млн. евро от програма "Прогрес". Вие решихте да не гласувате второто предложение тази седмица. Прехвърлянето на средства от програмата "Прогрес" се подкрепя от Съвета и за много от държавите-членки представлява основен елемент от целия пакет. Без споразумение за източника на финансиране в тази област целта ни за бързо прилагане на новия инструмент няма да бъде постигната. Все пак днес ние разискваме текста на решението, чрез което инструментът да бъде създаден.
<P>
В заключение искам още веднъж да поздравим докладчика за работата, която извърши по представянето на доклада и измененията, което ще даде възможност на двата законотворчески органа да се съсредоточат върху основния проблем, който трябва да бъде решен, а именно върху проблема за финансирането.
<SPEAKER ID="162" NAME="Olle Schmidt">
докладчик по становище на комисията по икономически и парични въпроси (ECON). - (SV) Г-жо председател, ако искаме да се намали безработицата, и Европейският съюз, и държавите-членки трябва да поемат по-голяма отговорност. Предложението за микрофинансиране е инициатива, за която Парламентът отдавна настоява. То цели да даде на безработните ново начало и да открие пътя към предприемачеството за някои от групите в ЕС, намиращи се в най-неблагоприятно положение, включително за младежите. Предложението цели да улесни малките инвестиции и да даде на микропредприятията възможност да се разраснат.
<P>
След някои малки изменения и уточнения предложението получи широка подкрепа от страна на комисията по икономически и парични въпроси. Въпросът, по който имаше разискване, както вече беше отбелязано, е този за финансирането. Поради липса на допълнителни средства Комисията предложи да бъдат взети средства от програма "Прогрес". Твърди се, че това мнение се споделя и от водещата комисия, но това не е така.
<P>
Сегашната ситуация е такава. Трябва да кажа, че ми е странно, че Съветът толкова упорито отхвърля предложението ни за 150 млн. евро за периода - лош и скъпернически подход в тези трудни времена!
<SPEAKER ID="163" NAME="Csaba Őry" LANGUAGE="HU">
Г-н член на Комисията, госпожи и господа, по време на предишните разисквания разбрахме, че икономическата криза и начините за справяне с нея са въпроси, които вълнуват всеки един от нас, затова им се отделя достатъчно внимание. Като координатор от групата на Европейската народна партия (Християндемократи) за комисията по заетост и социални въпроси просто бих искал да потвърдя, че във всеки един документ, внесен за разглеждане, ние подкрепяме една от най-важните точки за нас, а именно защитата на работните места и създаването на нови такива.
<P>
Нека ви припомня, че групата PPE отдавна подкрепя отпускането на микрокредити. Всъщност точно моят бивш колега, Zsolt Becsey, беше първият, който през 2009 г. в доклад по собствена инициатива постави този въпрос за разглеждане пред Парламента. Предложението се основаваше на по-ранен и текущ опит в Унгария с този инструмент, който беше наречен "Széchenyi card" и който имаше същата цел като сегашната: отпускане на малки, краткосрочни кредити на микропредприятия. Да помислим за месо- и хлебопроизводителите, за зеленчукопроизводителите и дори за химиците. Те също са засегнати от кризата. Те наемат огромен брой хора. В някои страни в този сектор са заети над 90% от работниците. Такъв е случаят например в Унгария за повече от 90% от фирмите и предприятията. Те нямат нужда от много пари, нито пък имат интерес да плащат. В определени случаи се нуждаят от временен кредит и временна подкрепа.
<P>
Предложението на Комисията се отнася точно до този проблем. Както каза докладчикът, то наистина се радва на широка подкрепа и по него има пълно единодушие. Ето защо мисля, че за нас е важно да постигнем съгласие по въпроса за финансирането - колкото по-скоро, толкова по-добре. Също така ние подкрепихме 35-те предложения, представени общо от групата PPE, заедно със социалистите, либералите и консерваторите, защото считаме, че по този начин гарантираме, че ще приемем механизма на първо четене и ще го стартираме възможно най-скоро.
<SPEAKER ID="164" NAME="Pervenche Berès" LANGUAGE="FR">
Г-жо председател, доста съм изненадана. Ще приемем един новаторски инструмент, един важен инструмент, позволяващ на хората, които са в най-неблагоприятно положение заради кризата, да се изправят срещу нея и в бъдеще да създадат свои собствени работни места. Този инструмент трябва да бъде приет по процедурата за съвместно взимане на решение, но Съветът не е тук. Вероятно това е така, защото Съветът няма какво да ни каже по този въпрос и не споделя позицията на Европейския парламент. Във всеки случай от преговорите оставаме с такова впечатление.
<P>
Европейският парламент ще поеме своята отговорност. Благодарение на сътрудничеството и конструктивното разбирателство между всички групи ще приеме инструмент за микрофинансиране, който е в съответствие с действията му в продължение на много години, както ни припомни г-н Őry. Искам обаче да насоча вниманието си към пилотните проекти, които започнахме. Знаем, че в тази кризисна ситуация хората в най-неблагоприятно положение - тези, които не могат да получат кредит от големите банки за инициативите си - благодарение на този инструмент имат възможност да започнат своя собствена стратегия и така да създадат свои собствени работни места.
<P>
Няма да се връщам към съдържанието, развитието и обхвата на проведените преговори. Те се състояха при трудни условия. По-сериозен е въпросът за финансирането. Когато се вгледате в инициативата за възстановяване на Европа, подета от г-н Барозу през есента на 2008 г., ще видите, че този инструмент беше определен като важен с оглед осъществяване на стратегията на Европейския съюз.
<P>
Въпреки това Комисията ни предложи просто да финансираме нов проект, като ограбим един полезен проект, който вече беше разгледан. Имахме проект в полза на най-уязвимите - проекта "Прогрес" - с който Европейският парламент беше силно ангажиран, а за да осигурим средства за микрофинансиране, Комисията ни предлага просто да вземем от средствата, предназначени за програмата "Прогрес".
<P>
Парламентът не приема подобно решение, поради което не се включихме в преговорите. Ето защо отговорно заявяваме, че сме готови да разгледаме нашето предложение с испанското председателство още в началото на януари: 40 млн. евро от бюджетния излишък, 60 млн. евро от програмата "Прогрес", с 20 млн. евро преразпределени, което позволява тежестта да бъде разпределена справедливо. След това ние като комисия по заетост и социални въпроси имаме задължението да видим как една такава програма се изпълнява във всяка от държавите-членки, за да постигнем координиране между различните опити, които се правят в държавите-членки - сигурни сме в това - когато през януари пакетът бъде приет като цяло.
<SPEAKER ID="165" NAME="Marian Harkin" LANGUAGE="EN">
Г-жо председател, доволна съм, че имам възможност да кажа няколко думи по предложения механизъм за микрофинансиране. По-рано говорихме за Европейския фонд за приспособяване към глобализацията и как той може да подпомогне съкратените работници в определени сектори. Механизмът за микрофинансиране е още един елемент от цялата картина, където ЕС се опитва да осигури достъп до микрокредит за тези, които не могат да получат кредит от нормалните или обичайните финансови институции, ако можем така да ги определим. Това би помогнало на хората да започнат свой собствен бизнес и би насърчило предприемачеството.
<P>
В такъв смисъл много съм доволна, че кредитните съюзи, кооперативните банки и други общи финансови институции могат да работят с фонда, защото често те са по-близко до тези, които биха искали да се възползват именно от този механизъм. Всъщност, не зная как е другаде, но в Ирландия остана само една финансова институция, която не иска да се издържа с парите на данъкоплатците - т.нар. кредитен съюз, който представлява нетърговска организация, управлявана от своите членове.
<P>
Когато говорим за социалното приобщаване като част от социалната политика на ЕС, трябва да се уверим, че то е неразделна част от решенията, които взимаме, а в тази програма социалното приобщаване е навсякъде. Във връзка с това искам да изразя пълното си разочарование от факта, че след три тристранни срещи не можахме да постигнем съгласие относно източника на финансиране на този механизъм.
<P>
Според мен шведското председателство нямаше желание да провежда сериозни преговори по въпроса. Не знам за вас, но, както казах, бях много разочарована, защото 40 млн. евро за период от три години за 27-те държави-членки беше всичко, което ни разделя. Разбира се, много министри на финансите не подкрепиха истински преговори. Не можех да не си помисля, че много от същите тези министри са разпределяли милиарди в подкрепа на банките, но не са могли да подкрепят други финансови институции, предоставящи микрокредити на лицата, които са загубили работните си места и които имат затруднения при получаването на кредити от банките, които са били спасени.
<SPEAKER ID="166" NAME="Elisabeth Schroedter" LANGUAGE="DE">
Г-жо председател, г-н член на Комисията, госпожи и господа, микрокредитите и малките заеми могат да помогнат на хората, които не могат да получат кредит чрез нормалните пазарни механизми. Както вече беше казано, те също така могат да помогнат на хората да основат предприятия и да създадат работни места, като използват идеите си. Подобни кредити могат да помогнат на хората да се измъкнат от кризата, ако те са в състояние да действат по този начин.
<P>
Микрокредитите също така са важен инструмент за подкрепа на социалната икономика. С разнообразните си аспекти и традиции тя също е признат инструмент по местната политика на заетост в рамките на ЕС от 2000 г. насам. Предвид това през 2006 г. Парламентът мъдро установи, че средства от Европейския социален фонд могат да бъдат изплащани и под формата на микрокредити или заеми, както е предвидено в член 11 от Регламента за Европейския социален фонд.
<P>
На разположение на Европейския социален фонд обаче са 76 млрд. евро, а със съфинансиране те стават 118 млрд. евро! Дори и една десета част от това са 11 млрд. евро, които държавите-членки биха могли да използват. Обаче те не ги използват за микрокредити. Ето защо Комисията въведе пробен период за микрокредити с инструмент, наречен JASMINE, също финансиран от Европейските структурни фондове. Тъй като той беше много успешен, предвижда се да бъде последван от друг инструмент. Той обаче вече няма да дойде от структурните фондове, където има милиарди на наше разположение, а от най-малката от всички програми на Европейския съюз, от най-бедната програма, "Прогрес", която разполага едва със 743 млн. евро за период от седем години. Предназначен е за неправителствени организации, създаващи в държавите-членки мрежи от групи, които да отстояват интересите на най-бедните от бедните. Европейският ромски информационен център получава 50% от финансирането си от програма "Прогрес". Той предоставя национална и регионална информация и консултантски служби и изразява интересите на ромското малцинство, по-специално в източноевропейските държави.
<P>
Ако тази зала последва Съвета и нарече този инструмент "Прогрес", както се предлага в споразуменията, представени от групата на Европейската народна партия (Християндемократи), групата на Прогресивния алианс на социалистите и демократите в Европейския парламент и групата на Алианса на либералите и демократите за Европа, то групата на Зелените/Европейски свободен алианс няма да подкрепи този инструмент. Не можем да позволим подобни фокуси - от една страна, да се вземат пари от бедните, а от друга, да се дават на...
<P>
(Председателят отнема думата на оратора)
<SPEAKER ID="167" NAME="Milan Cabrnoch" LANGUAGE="CS">
Госпожи и господа, във време на постоянна финансова и икономическа криза е необходимо да се подкрепят не само банките и големите предприятия, но също така малките предприятия и самостоятелно заетите лица. Всички знаем, че точно тези малки предприятия, в това число семейните, създават и поддържат голям брой работни места. Ето защо подкрепяме създаването на новия финансов инструмент на програмата за трудова заетост и социално приобщаване, която в сътрудничество с Европейската инвестиционна банка ще подобри наличността на кредити точно за самостоятелно заети лица, за малки новосъздадени предприятия и за семейни предприятия.
<P>
Съгласни сме с освобождаването на средства в размер на 100 млн. евро за осигуряване на малките заеми за определен период от време. Считаме, че тази програма е добър и ефективен инструмент за провеждане на активна политика по трудова заетост и добър начин за изразходване на така наречените европейски пари, с други думи нашите пари. Напълно одобряваме предложението за освобождаване на необходимите средства за този финансов инструмент от средствата, първоначално предназначени за програмата "Прогрес". Не сме съгласни средствата за инструмента за микрофинансиране да бъдат получени от резерва или от други бюджетни глави. Средствата по програмата "Прогрес", които възлизат на 700 млн. евро, ако съм информиран правилно, се използват за изграждане на мрежи за проучване и анализ. Никакви средства на програмата "Прогрес" не са отделени за пряко подпомагане на хората, които търсят работа или създават работни места. Не се съмнявам, че е необходимо да се създават мрежи и да се правят анализи и проучвания. През настоящия период, обаче, който не е лесен за предприемачите и работниците и служителите, давам предимство на използването на тези средства от бюджета на ЕС за програми, директно насочени към работодателите и работниците и служителите.
<SPEAKER ID="168" NAME="Thomas Händel" LANGUAGE="DE">
Г-жо председател, госпожи и господа, един инструмент за лица, които са без работа, за тези, изложени на риск да загубят работата си, и най-вече за лица, които нямат достъп до традиционния кредитен пазар, е доказателство за добри намерения и по принцип е нещо, което нашата група подкрепя. Обаче постигнатото до този момент от Комисията и Съвета е просто неадекватно и в някои отношения неправилно, затова нашата група не може да го подкрепи.
<P>
Първо, по въпроса за финансовото обезпечаване. Това, което се обсъжда по отношение на финансовото обезпечаване, не е подходящо за програма за борба с безработицата и едва ли може да се нарече програма за микрофинансиране - в най-добрия случай това е програма за нанофинансиране!
<P>
Второ, по принцип не одобряваме всички тези фокуси, от които няма никаква полза и които се финансират за сметка на други програми, поради което просто се провалят.
<P>
Трето, считаме, че наставничеството и обучението са от съществено значение, за да може подобна програма да успее и да бъде устойчива. Много новосъздадени предприятия, по-специално в сектора на микрофинансирането, пропаднаха, така че това трябва да се вземе предвид в рамките на програмата.
<P>
Четвърто, трябва да се гарантира, че плащанията за социална сигурност в държавите-членки не се прекратяват, ако някой се възползва от програмата, в противен случай тя няма да има ефект. По този начин с безработицата не може да се води трайна борба. Ще отхвърлим програмата в настоящия й вид.
<SPEAKER ID="169" NAME="Jaroslav Paška" LANGUAGE="SK">
Г-жо председател, госпожи и господа, проекторешението, предложено от Европейския парламент и от Съвета за създаване на европейски инструмент за микрофинансиране в областта на трудовата заетост и социалното приобщаване, по същество е проект, приспособяващ първоначалната програма "Прогрес" към настоящата икономическа реалност на Европа, белязана от финансовата и икономическа криза.
<P>
Комисията предлага подкрепа под формата на микрокредити за малки предприятия, като създава стимул за поддържане и развитие на трудовата заетост в засегнатите от кризата райони. Ако искаме да постигнем тази цел обаче, ние трябва да се уверим, че предвидените финансови средства не са изразходвани за социални разходи или за потребление. Те трябва да бъдат само за разумни и балансирани стопански дейности чрез използване на обективно измерими критерии и прозрачни процедури.
<P>
Ето защо е много важно да се изисква от крайните доставчици на кредити внимателно да оценяват бизнес плановете на кандидатите, риска при представените бизнес проекти, както и възвращаемостта на инвестираните средства. Затова считам, че е категорично необходимо да подкрепим и допълним измененията на комисията по икономически и парични въпроси, които осигуряват разумна рамка на предложението на Комисията.
<SPEAKER ID="170" NAME="Sari Essayah" AFFILIATION="PPE">
(FI) Г-жо председател, г-н член на Комисията, госпожи и господа, странно е, че в ситуация на влошаваща се трудова заетост някои в пленарната зала се противопоставят на тази отлична и важна програма.
<P>
Прогнозата е, че следващата година в Европа ще има нови 10 милиона безработни и че лицата с по-неудовлетворителен трудов статут ги очакват трудни времена. Тези данни подчертават важността на инвестирането в областта на предприемачеството.
<P>
Новосъздадените предприятия винаги имат най-големи проблеми с получаването на кредити. Например над 93% от дружествата във Финландия са микропредприятия с по-малко от 10 служители, но тези малки дружества дават работа на 46% от трудоспособното население. Затова е съвсем правилно, че в отговор на кризата на трудовата заетост ЕС създава механизъм за микрофинансиране, като по този начин оказва подкрепа на такива програми в отделните държави-членки, които преследват същите цели.
<P>
Искам да подчертая обаче, че тази програма изисква цялостен подход. Социалното осигуряване, отпуските и пенсионните системи в малките предприятия също трябва да бъдат разработени в съответствие с другите сектори. Европа има голяма нужда от рисково финансиране и от така наречените бизнес ангели, които са готови да инвестират в дружества в начален етап на развитие. Обучението по предприемачество и връзките с труда и трудовата заетост също трябва да бъдат подкрепяни на всички нива на образованието, трябва да има повече семинари и бизнес инкубатори за млади хора, както и повече средства за тях.
<P>
Микрофинансирането може да работи само като елемент от такъв цялостен подход, в който състоянието на новите малки предприятия и на цялата среда, в която те действат, е това, което предоставя реални възможности да продължат стопанската си дейност успешно и рентабилно.
<SPEAKER ID="171" NAME="Proinsias De Rossa" AFFILIATION="S&amp;D">
(EN) Г-жо председател, силно приветствам тази инициатива. Безработицата е най-големият социален проблем, пред който сме изправени сега, и всичко, което можем да направим за намаляване на нейното влияние, е от значение за благосъстоянието на нашето общество.
<P>
Обаче предложение за 100 млн. евро за период от три години според мен е напълно неамбициозно предвид нарастването на безработицата. Изненадан съм и от това, че предложените средства не са нови, така че на практика ние взимаме от единия джоб, за да сложим в другия, както вече беше казано, в момент, когато всички средства, които можем да намерим, трябва да бъдат използвани в програмата "Прогрес" според съществуващите схеми.
<P>
Трябва да направим всичко възможно, за да постигнем бързо споразумение с испанското председателство, така че програмата да тръгне от най-ранната възможна дата. Задължение на Съвета е да постигне споразумение и да изпълни условията на Парламента. Не е моментът Съветът да се пазари за такава малка сума.
<P>
(Ораторът се съгласява да отговори на въпрос, зададен чрез вдигане на синя карта съгласно член 149, параграф 8)
<SPEAKER ID="172" NAME="William" AFFILIATION="The Earl of) Dartmouth  (EFD">
(EN) Г-н De Rossa, идвало ли Ви е наум, че безработицата в Ирландия е свързана с членството на Ирландия в еврозоната, което означава, че Ирландия не може да девалвира валутата си, не може да намали лихвените проценти, не може да направи нищо, за да облекчи ситуацията?
<P>
Хрумвало ли Ви е, че ще бъде по-добре Ирландия да излезе от еврозоната, а не да протяга ръка и да проси от Европейския съюз?
<SPEAKER ID="173" NAME="Proinsias De Rossa" AFFILIATION="S&amp;D">
(EN) Г-жо председател, няма никакъв проблем да отговоря на обичайната глупост на крайната десница в Парламента. Без еврото ирландската икономика ще се срине на секундата.
<P>
Както казах, не е време Съветът да се пазари за малка сума пари, като се има предвид мащабът на кризата за работни места, размерът на общия бюджет и, разбира се, в контекста на подкрепата, която държавите-членки, на практика Европейската централна банка, дадоха на банковия сектор - сектор, който впрочем няма да отпусне заем на лицата, на които искаме да помогнем. Уверен съм, че ако има добра воля от страна на Съвета, ще съумеем да постигнем споразумение на основата на прагматичния подход на нашия докладчик. Искрено се надявам, че това ще стане бързо.
<SPEAKER ID="174" NAME="Marek Józef Gróbarczyk" AFFILIATION="ECR">
(PL) Г-жо председател, г-н член на Комисията, в светлината на настоящото разискване трябва да се обърне внимание на факта, че Европейската комисия не включи в стратегията си трудовата заетост в морската икономика. Причината за системното разпадане на отрасъла е липсата, в продължение на много години, на интегрирана морска политика, като същевременно трябва да сме наясно, че това е един огромен пазар на труда.
<P>
Освен това маргинализираната корабостроителна индустрия, ефективно елиминирана в Европа поради политиката на дъмпинг на страните от Далечния изток, също не спечели подкрепата на Европейската комисия. В моята страна, Полша, действията на Европейската комисия доведоха до разпадането на корабостроителната промишленост, в резултат на което хиляди хора директно загубиха работните си места, а се приема, че непреките загуби са засегнали близо 80 000 души. Този отрасъл обаче няма да изчезне от световната икономика. Следвайки модела на последните години, той ще се премести към страните от Далечния изток за сметка на пазара на труда в Европа. Липсата на стратегия за връщането на корабите под национален флаг е изключително опасно. В резултат на тази политика Европа безвъзвратно губи огромни приходи, които ще се влеят в страните с ниски данъци.
<P>
Друг изключително важен елемент от политиката на Европейската комисия е риболовът, който нерядко е единственият отрасъл, стимулиращ неиндустриализираните райони на Европейския съюз. Комисията се интересува предимно от намаляването на размера на флотата, а в същото време не обръща внимание на факта, че на европейския пазар масово се внасят опасни продукти от Далечния изток, като отровната риба пангасиус. По време на криза политиката на Европейската комисия трябва да полага основа за развитие на икономиката, а не прибързано да оправя последиците от погрешна стратегия.
<SPEAKER ID="175" NAME="Regina Bastos" AFFILIATION="PPE">
(PT) Г-жо председател, г-н член на Комисията, госпожи и господа, поздравявам докладчика за свършената работа и за изказването й преди малко.
<P>
Новият инструмент за микрофинансиране ще даде възможност за отпускане на микрокредити на малки предприятия и на хора, които са загубили работата си и искат да създадат собствено предприятие и самите те да създадат работни места. Това е много важно в момент, когато се очаква, че само в Европейския съюз икономическата криза ще доведе до закриване на 3,5 милиона работни места.
<P>
С икономическия спад банките спряха раздаването на кредити за започване на бизнес и създаване на работни места, а достъпът до кредити стана по-труден, и то точно когато те би трябвало да станат по-достъпни. Новата схема за микрофинансиране обаче ще се противопостави на тенденцията за ограничаване на достъпа до кредити, като улесни получаването на средствата, необходими за създаване на нови предприятия и нови работни места.
<P>
Предложението на Комисията е за този финансов механизъм да се преразпределят 100 млн. евро от бюджета на програма "Прогрес". Не можем да се съгласим с това предложение. Финансовата и икономическа криза е също така и социална криза. Отнемането на средства от програма "Прогрес", предназначена за най-уязвимите групи, със сигурност не е най-подходящото решение. Ето защо считаме, че този механизъм трябва да бъде финансиран отделно, като фондът му бъде увеличен на 150 млн. евро.
<P>
Съгласни сме с необходимостта в самото законодателство да се изясни, че целевата група включва всички уязвими групи, които се затрудняват да влязат или да се включат отново в пазара на труда и които са изправени пред заплахата от социално изключване. Ето защо позоваването на определени групи трябва да бъде заличено.
<P>
В заключение ще подчертая, че е много важно хората, които получават финансова подкрепа, да получат и подходящо обучение.
<SPEAKER ID="176" NAME="Sergio Gaetano Cofferati" AFFILIATION="S&amp;D">
(IT) Г-жо председател, госпожи и господа, при тази сериозна икономическа криза, характеризираща се с тежки последици върху трудовата заетост, когато много работници губят работните си места, а в същото време безброй млади хора не могат да навлязат на пазара на труда, изключително важно е Европейският съюз и държавите-членки да предприемат действия както с глобални стратегии, така и с целеви инструменти.
<P>
Механизмът за микрофинансиране е именно такъв инструмент, който е насочен към всички лица, които са изключени от пазара на банкови кредити и имат трудности при навлизането на пазара на труда, но възнамеряват да започнат проект, стопанска дейност, което ще осигури личния им доход и ще спомогне за общия растеж. Ако искаме инструментът за микрокредитиране да бъде ефективен и да доведе до трайни резултати, държавите-членки трябва да се подготвят достатъчно, като създадат съответни процедури на ниво местна администрация, където има по-добър поглед върху социална криза, и като положат усилия, за да направят този нов механизъм достъпен.
<P>
Важно е да се подчертае, че дългосрочната ефективност на дейностите, финансирани от инструментите за микрокредитиране, и възможността за пълно постигане на социална интеграция до голяма степен зависи от програмите за ръководство, наставничество и обучение, свързани с микрофинансирането. В същото време с оглед на целите, към които е насочен инструментът за микрофинансиране, необходимо е да се подчертае едно много важно нещо, а именно създаването на равни възможности за мъже и жени при достъпа до програмите за микрофинансиране. Всъщност именно жените са тези, които са изключително дискриминирани по отношение на достъпа както на пазара на труда, така и на обичайния кредитен пазар.
<P>
Като цяло е успокояващо да се отбележи, че Европейският парламент е единен по въпроса за микрокредитирането и подкрепя подобна социално-икономическа обстановка. Съветът и държавите-членки трябва да покажат, че имат сериозно отношение, и да направят всичко възможно за подобряване на финансовото положение.
<SPEAKER ID="177" NAME="Siiri Oviir" AFFILIATION="ALDE">
(ET) Г-жо председател, г-н член на Комисията, госпожи и господа, Комисията предложи да се създаде нов начин на финансиране - микрокредитно финансиране. Това е една добра и важна инициатива, но предложението, необходимите средства да се вземат от вече стартиралата програма "Прогрес", е неприемливо. Бих искала да напомня на Съвета и на Комисията, че хората не са ни избрали в тази зала само за да слушаме. В края на 2006 г., когато приехме тук програмата "Прогрес", държавите-членки определиха целите си и започнаха работа. Резултатите от изпълнението на програмата са добри и няма причина да мислим, че тя ще прекрати работата си преди края на 2013 г.
<P>
Програмата беше и е насочена към всички тези групи от хора, които са в неблагоприятно положение. Те получиха помощ от програмата. Днес икономическата криза прераства в социална. Безработицата нараства месец след месец, затова социалните мерки на програмата "Прогрес" все още са необходими. В същото време обаче Комисията ни предлага да се намали финансирането за мерките, които продължават да се прилагат. Такъв подход е безотговорен и неприемлив. Сигурна съм, че ние в тази зала не можем да одобрим финансирането на микрокредити, докато не се изясни откъде ще дойдат парите за тях - докато не стане ясно, че средствата ще бъдат намерени от друго място, а няма да бъдат взети от средствата, предназначени за хората в най-неблагоприятно положение.
<SPEAKER ID="178" NAME="Arturs Krišjānis Kariņš" AFFILIATION="PPE">
(LV) Г-жо председател, икономиката на държавите от ЕС все още изпитва последиците от световната икономическа криза, но кризата оказва най-тежко въздействие върху младите предприемачи и ръководителите на малки предприятия, чиито предприемачески идеи в момента не получават подкрепа от кредитори. Икономически растеж има, когато се създават нови работни места. Нови работни места се създават, когато предприятията имат достъп до финансиране, за да могат да осъществят идеите си. За съжаление в настоящата кризисна ситуация банките не искат да отпускат заеми на предприятията, защото са уплашени от риска. Частният капитал също пресъхна. При тези обстоятелства страдат основно микропредприятията и младите предприемачи. Те имат идеи за развитие, но не и пари. Ясно е, че ако тези предприятия не могат да се развиват, няма да се създават нови работни места; създаването на работни места обаче е предпоставка за излизане от икономическата криза.
<P>
Едно от възможните решения на този проблем е европейският инструмент за микрофинансиране, който планира да отпусне 100 млн. евро за развитието на микропредприятия и за нови предприятия, като преразпредели средства от съществуващите програми. За разлика от големите програми, които през последните години бяха създадени предимно за спасяване на финансовата система като такава, тази програма е насочена пряко към предприемачите, а не към банките. Това означава, че парите по най-пряк начин ще помогнат за създаването на нови работни места и ще стимулират реалната икономика. Призовавам моите колеги да не се колебаят при вземането на решение за създаването на тази програма за микрофинансиране. Страните от Европейския съюз преживяват кризата сега; Европа се нуждае от нови работни места сега; подкрепата за нови предприемачески инициативи е необходима точно в този момент.
<SPEAKER ID="179" NAME="Sylvana Rapti" AFFILIATION="S&amp;D">
(EL) Г-жо председател, фактът, че европейският механизъм за микрофинансиране на трудова заетост и социално приобщаване спечели подкрепата на всички политически групи, доказва колко е необходим той.
<P>
Много е важно човек, който е загубил работата си или може да я загуби и не може да намери решение на проблема си на обичайните банкови пазари, да може да получи микрозаем или микрокредит.
<P>
Обаче, за да може идеята за микрофинансиране да се осъществи на практика, тя трябва да заработи правилно и то достатъчно бързо, което означава, че в четвъртък, когато гласуваме бюджета за 2010 г., ние трябва да кажем "да" на първите 25 млн. евро, които ще дойдат от бюджета. Това обаче не е достатъчно. Остават още 75 млн. евро, които според мен също трябва да дойдат от бюджета, защото ако вземем парите от програмата "Прогрес", това означава, че ще взимаме пари от бедните и уязвимите, за да ги дадем на още по-бедните и още по-уязвимите.
<P>
Ако стане така, това би означавало, че механизмът за микрофинансиране е бил премахнат като концепция. Да не забравяме, че "Прогрес" по принцип означава напредък по отношение на социалното лице на Европа, а ако вземем средствата от програмата "Прогрес", няма да има никакво развитие. Именно затова считам, че Съветът трябва да одобри позицията на Европейския парламент.
<SPEAKER ID="180" NAME="Филиз Хакъева Хюсменова" AFFILIATION="ALDE">
Уважаема г-жо Председател, уважаеми колеги, повече от година Европейският съюз предприема различни мерки срещу икономическата криза. За разлика от останалите, механизмът за микрофинансиране е насочен действително към най-уязвените групи в обществото, които имат затруднение при навлизането и завръщането на пазара на труда.
<P>
Солидарността, този основополагащ принцип на Съюза, налага те да получат специално внимание. Интересът към този инструмент, специално в България, а предполагам и в други страни, вече е висок. Чрез медиите, аз съм информирала за него още от началото на дебатите и много от тях следят неговото развитие. В интерес на европейските институции е да покажат пред гражданите на Съюза, че грижата за засегнатите от кризата и за най-бедните, е наша непосредствена задача.
<P>
Така хората ще се убедят, че институциите са ефективни и са близо до тях. Има съмнение дали механизмът ще може да достигне и обслужи всички потенциални клиенти. Липсата на кредити е много голяма и способства за задълбочаване на безработицата и 100 млн. евро няма да са достатъчни за всички безработни, изправени пред заплаха от социално изключване. Нито обаче всички те имат умения да развият бизнес, нито всички биха могли да бъдат успешно обучени.
<P>
Важното е да се постигне решение по-бързо и микрофинансирането да започне да действа възможно по-масирано, за да могат тези, които имат идеи и са предприемчиви да започнат сега, когато кризата е още силна. Следващата година е обявена за борба с бедността и социалното изключване и нека правим реални стъпки, а не отлагаме старта на процесите на възстановяване.
<SPEAKER ID="181" NAME="Horst Schnellhardt" AFFILIATION="PPE">
(DE) Г-жо председател, госпожи и господа, без съмнение можем да видим обещаващи признаци на стабилизиране на икономиката и на финансовите пазари през 2010 г. и бих искал да ви напомня, че това стана възможно само благодарение на координацията на европейско ниво.
<P>
Въпреки това ние, разбира се, виждаме, че броят на безработните расте и вероятно ще нараства още повече през следващата година. Ето защо приветствам този нов инструмент за финансиране на лица, които желаят да започнат самостоятелна стопанска дейност. Всеизвестно е, че малките и средните предприятия създават работни места. Ние от години обсъждаме финансовата подкрепа за тези предприятия. Въпреки това всяка година откриваме, че средствата не са отишли там, където е трябвало да отидат.
<P>
Миналата седмица имах възможност да наблюдавам приключването на един пилотен проект, но в крайна сметка нямаше време да включа това, което видях, в доклада. Ето защо бих искал да го спомена тук. Пилотният проект използва участници, които са самостоятелно заети лица или искат да станат такива и които в продължение на една година бяха подкрепяни по пътя на самостоятелната заетост. Той беше толкова успешен, че аз бих искал да бъде включен и в настоящия проект. С други думи проектът предоставя средства на тези, които искат да станат самостоятелно заети лица, но също и на тези, които ги подкрепят. Това е необходимо, защото банките, които отпускат кредити, поемат известен риск в това отношение. Мисля, че трябва да неутрализираме този риск чрез финансирането.
<P>
Второто нещо, до което стигаме отново и отново в обсъжданията по този въпрос, е, че кредитите не трябва да имат долна граница. Досега те бяха от 5 000 евро нагоре. Понякога хората не се нуждаят от такава сума. В тези случаи са достатъчни много по-малки суми и това трябва да вземе предвид в програмата.
<SPEAKER ID="182" NAME="Vilija Blinkevičiūt" AFFILIATION="S&amp;D">
(LT) Бих искала да подчертая, че в момента една от най-важните задачи на Европейския съюз е да ограничи масовата безработица, предизвикана от продължителното бездействие и социалната криза. Жалко е, че по време на тристранната среща не беше постигнато споразумение за източниците на микрофинансирането. По време на този труден социален и икономически период предложението на Комисията да пренасочи 100 млн. евро от бюджета на програмата "Прогрес" ще бъде незадоволително решение, тъй като няма да доведе до намаляване на социалната изолация на най-уязвимите групи. Убедена съм, че механизмът за микрофинансиране ще бъде по-ефективен и ще постигне целта си, ако се координира чрез национални, регионални и местни програми и ако получи достатъчно финансиране.
<P>
Също така е важно да се вземе под внимание фактът, че социалното благополучие в Европа е пряко свързано с трудовата заетост и с възможностите за намиране на работа. Затова предлагам Комисията да има предвид не само хората, които са изложени на риск от загуба на работните си места, но и тези, които се затрудняват да навлязат или да се върнат на пазара на труда. Още преди началото на икономическата рецесия много образовани и трудолюбиви граждани нямаха реална възможност да си намерят работа и поради това голяма част от тях емигрираха извън границите на Европейския съюз. Що се отнася до социално слабите, призовавам Комисията и Съвета да имат предвид, че освен млади хора има и други социално слаби групи, в това число жени, лица в неравностойно положение и възрастни хора, които се нуждаят от допълнителни гаранции, за да бъдат наети на работа. Така че няма друг начин, освен да се намерят допълнителни средства за механизма за микрофинансиране.
<P>
(Ораторът се съгласява да отговори на въпрос, зададен чрез вдигане на синя карта съгласно член 149, параграф 8)
<SPEAKER ID="183" NAME="Elisabeth Schroedter" AFFILIATION="Verts/ALE">
(DE) Г-жо председател, чухме в изказванията на трима или четирима членове от групата на Прогресивния алианс на социалистите и демократите в Европейския парламент, че не искат да се взимат пари от програмата "Прогрес". Все пак съгласно измененията инструментът ще бъде наречен "Прогрес", а г-жа Berès също така каза, че 60 млн. евро ще дойдат от програма "Прогрес". Това е две трети! Интересно ми е да знам каква е истинската позиция на социалистите. Инструментът ще бъде ли финансиран от програмата "Прогрес" - да или не?
<SPEAKER ID="184" NAME="Vilija Blinkevičiūt" AFFILIATION="S&amp;D">
(LT) Ще отговоря, че най-доброто решение за нас би било да се намерят допълнителни средства, защото програмата "Прогрес" е насочена към същите групи, а това означава, че ако няма допълнително финансиране, целта със сигурност няма да бъде постигната. Нека да седнем заедно и да намерим решение, защото безработицата расте с болезнена скорост и наистина засяга много хора.
<SPEAKER ID="185" NAME="Seán Kelly" AFFILIATION="PPE">
(EN) Г-жо председател, през последната година три и половина милиона души в Европа загубиха работните си места. Сто милиона евро няма да променят положението. Казвате, че в малките и средните предприятия работят 100 милиони души, а това означава, че става дума за едно евро на човек. Все пак това е само начало и то трябва да бъде приветствано, защото, както посочи г-н Шпидла, финансирането е най-големият проблем, който трябва да решим.
<P>
Ще илюстрирам казаното. В края на седмицата разбрах как едно дружество, което имало значително забавяне в плащанията, с три месеца, отишло в банката - в банката, с която работи от 15 години - за временно финансиране. То му било отказано. Казали на директора на дружеството, че ако ипотекира собственото си жилище, ще му отпуснат заема. Той направил това, а седмица по-късно получил писмо, че си изтеглят овърдрафта, защото са във високорискова ситуация. Резултатът е, че дружеството прекратило работа и още 10 души били съкратени.
<P>
Както моят колега, Marian Harkin, отбеляза, възможно най-скоро това финансиране трябва да премине към нетърговски банки от типа на кредитните съюзи, които в моята страна са във всеки град и вършат огромна работа, защото търговските банки получават средства от Европейската инвестиционна банка, не ги дават на малките и средните предприятия, а ги държат, за да си оправят собственото финансово положение.
<P>
Считам, че поради тези две причини трябва много да внимаваме не толкова за това откъде идват парите, а за това къде отиват. Ако отиват при хората, при които трябва да отидат, това ще са най-добре похарчените пари от дълго време тук, на европейско равнище.
<P>
Накрая ще отговоря на необмислената забележка на Earl, който спомена за протегнатата за просия ръка. Не става дума за просия. Става дума за подпомагане на тези, които помагат на други да създават трудова заетост и да я запазят. Ние сме много горди и доволни, че се присъединихме към еврото, и ще останем в еврозоната.
<SPEAKER ID="186" NAME="Илияна Малинова Йотова" AFFILIATION="S&amp;D">
(FR) Г-жо председател, клаузата в Договора от Лисабон относно социалната политика изисква от Европейския съюз да следи за трудовата заетост, социалната защита и да се бори против социалното изключване.
<P>
Икономическата и финансова криза, завладяла Европа, доведе до много сериозна човешка и социална криза, чиито последствия не могат да се преценят в момента.
<P>
Досега по-голямата част от усилията бяха насочени към стабилизирането на банките и предотвратяването на фалити. В допълнение към мерките за предотвратяване на безработицата трябва да създадем механизъм, който да даде нов тласък на икономическия растеж на Европейския съюз.
<P>
Механизмът, използван от Комисията, цели създаването на инфраструктура, която от своя страна да даде възможност на гражданите да работят. На практика е възможно да се премине от временна към дългосрочна стратегия. Този механизъм трябва да бъде въведен бързо, през януари 2010 г. Нашето разискване днес и нашите решения ще бъдат чути от много хора, които са в положение на неравнопоставеност, и от много млади хора, които искат да навлязат на пазара на труда и на които трябва да подадем ръка.
<P>
Отново ще отбележа направеното вече предложение за създаване на отделен бюджетен ред от 50 млн. евро за този механизъм. Това ще даде възможност на около 6 000 европейски предприемачи да създадат свои собствени предприятия, да ги развият и така да създадат нови работни места.
<P>
Освен това жизнено важно е да се подобри достъпът до средствата и преди всичко гражданите да бъдат по-добре информирани за всички проекти, по които могат да кандидатстват.
<SPEAKER ID="187" NAME="Małgorzata Handzlik" AFFILIATION="PPE">
(PL) Г-жо председател, стотици хиляди европейци усетиха последиците от икономическата криза по начин, който ги засегна възможно най-силно, тъй като те загубиха работните си места. Процентът на безработицата нараства във всички държави от Европейския съюз. Финансовите институции получават съществена помощ. За съжаление, тя не достига навреме до хората, изложени на риск да загубят работата си, а точно те са тези, които най-дълго ще чувстват последиците от сегашната криза.
<P>
Ето защо аз също съм доволна от създаването на европейския механизъм за микрофинансиране на трудова заетост и социално приобщаване. Особено внимание заслужава съчетаването на този механизъм с общата цел за подкрепа на предприемачеството. Предоставените средства ще насърчат създаването на нови предприятия. Това е добре за икономиката, защото именно малките и средните предприятия са нейна основа, именно те осигуряват работни места.
<P>
Механизмът е в съгласие с концепцията за подпомагане на предприемачеството, представена в Хартата за малките предприятия. Важно е, че предприятията получават помощ и на по-късен етап, а не само при създаването им, защото финансовите средства по този механизъм ще са полезни на хората, които ги използват, и на икономиката само ако предприятията, на които са предоставени, са в състояние да оцелеят на пазара.
<P>
Също така се надявам, че предприемачеството, особено що се отнася до малките и средните предприятия, ще бъде предмет на разискванията ни не само по време на кризата. Ние трябва да приемем цялостен подход към предприемачеството, защото тези предприятия осигуряват работни места за нашите граждани не само по време на криза.
<SPEAKER ID="188" NAME="Silvia Costa" AFFILIATION="S&amp;D">
(IT) Г-жо председател, госпожи и господа, много е важно през 2010 г., европейската година за борба с бедността и социалното изключване, да отбележим създаването на нов финансов инструмент на Общността, посветен на микрофинансирането и насочен към лицата, които планират създаването на микропредприятия, но нямат достъп до банковата система.
<P>
Знаем, че, микрокредитирането е изключително важен инструмент за създаване на възможности за самостоятелно предприемачество и има широка социална значимост в развиващите се страни, особено за жените. Това е новата стратегия на ООН и на Световната банка, то е изпробвано и е дало положителни резултати в много страни, в много държави-членки на ЕС, включително и в Италия, най-вече за имигранти, жени и млади хора.
<P>
С приемането на този доклад в условия на сериозна икономическа и финансова криза Парламентът дава не само важна възможност за социално приобщаване. Докладът е и едно несъмнено предизвикателство към банковата система, тъй като в него се разработва нов подход и нови правомощия в сътрудничество с органи с нестопанска цел, както и с местни и национални институции.
<P>
Приветствам приемането на множество изменения, към които няма да се връщам, но ще кажа, че днес искаме не само средства за микрокредитиране, искаме също това микрокредитиране...
<P>
(Председателят отнема думата на оратора)
<SPEAKER ID="189" NAME="Christa Klaß" AFFILIATION="PPE">
(DE) Г-жо председател, г-н член на Комисията, госпожи и господа, през последния месец Комисията представи новата европейска Стратегия 2020 като продължение на целите на лисабонската стратегия и призова, наред с други неща, за една по-социална Европа.
<P>
Ако ние се стремим да осигурим трайна трудова заетост за гражданите на Европа, то особено в тази трудна икономическа ситуация трябва да се уверим, че хората имат възможност да осъществят идеите си, за да могат да имат собствени приходи. Механизмът на ЕС за микрофинансиране на трудова заетост е замислен, за да даде възможност за ново начало и да улесни предприемачеството.
<P>
Пътят към самостоятелната заетост често е на етапи. По-лесно е човек да се справи с малки инвестиции, отколкото да трупа планини от дългове. Един по-управляем риск в началото на самостоятелната заетост е нещо, което търсят най-вече жените. Те често искат начален капитал за бизнеса, а когато той тръгне добре, го разширяват. Жените искат да развиват предприятията си. Поради това на гражданите трябва да се предлагат възможно най-малки кредити. Имам предвид суми значително по-малки от 25 000 евро, в какъвто размер обикновено са микрокредитите.
<P>
Особено по време на икономическа криза на хората по-широко трябва да се предоставя необходимата ликвидност. Ако по този начин високите лихвени проценти и административните такси за микрокредити ще бъдат намалени, то това ще даде нов тласък на икономиката.
<P>
Приветствам предложението на Комисията. Комисиите в Европейския парламент не са съгласни с финансирането. Разбира се, можем да се запитаме дали европейската политика в тази област е достатъчно компетентна. Главната отговорност за това носят държавите-членки. Струва ми се обаче, че средствата от програмата на Общността за заетост и социална солидарност ("Прогрес"), така, както е предложено тук, ще помогнат на хората да преминат към самостоятелна заетост.
<SPEAKER ID="190" NAME="Antonio Cancian" AFFILIATION="PPE">
(IT) Г-жо председател, госпожи и господа, тази вечер ние обсъждаме въпроси, които засягат самата социална същност на днешното общество - след като по-рано обсъдихме мобилизирането на Фонда за приспособяване към глобализацията, да се надяваме, че в близките дни ще обсъдим и програмата "Прогрес" - този европейски фонд за микрофинансиране е идеалният и основният инструмент.
<P>
Считам за безсмислено да се повтаря, че именно той решава или се опитва да реши проблемите на най-нуждаещите се граждани, като ги прави по-уверени и им дава надежда по отношение на предприемачеството и по отношение на бъдещето, считам, че не мислим за вредата, причинена от тази буря от кризи. Чухме много приказки за стратегията за излизане, за това как да намерим изход от кризата. Ще намерим изход само ако решим проблема със заетостта, в което е нашата трагедия. Така че трябва да се стремим нещата да се движат възможно най-бързо, да дадем твърди гаранции по отношение на средствата за този механизъм, тъй като трябва да мобилизираме много повече средства, отколкото тези, които се обсъждаха тази вечер. Със сигурност не трябва да се прехвърлят пари от един инструмент към друг, тъй като и трите се нуждаят от тези пари.
<P>
Считам, че тези 100 млн. евро със сигурност не трябва да се вземат от програма "Прогрес", тъй като тя има същите цели. Новият механизъм трябва да бъде напълно отделен, да има различен бюджет и да гарантира отпускането на много повече средства.
<SPEAKER ID="191" NAME="Pascale Gruny" AFFILIATION="PPE">
(FR) Г-жо председател, г-н член на Комисията, госпожи и господа, на първо място, аз бих желала да благодаря на докладчика за свършената от нея работа и на колегите за упорития труд при изработването на новия инструмент за микрофинансиране.
<P>
Този европейски инструмент ще направи възможно отпускането на микрокредити на малките предприятия и на загубилите своята работа, които искат да започнат собствен малък бизнес. В настоящите условия на финансова криза най-уязвимите хора, по-конкретно безработните и младежите, са засегнати в най-голяма степен. Всъщност през тази година в Европейския съюз са регистрирани над 3,5 милиона загубили работните си места. Прилагането на новия инструмент ще улесни достъпа на тези хора до капитал, необходим за започване или развиване на стопанска дейност, и ще реализира предприемаческите им мечти. Не трябва да забравяме, че над една трета от микропредприятията са създадени от безработни.
<P>
В моя регион често ме спират граждани, които искат да получат помощ и да започнат самостоятелна стопанска дейност. Аз съм убедена, че тази нова инициатива ще допринесе за запазването на работни места, като ще създаде и нови. Предложението ще улесни инвестициите на малки суми и ще осигури възможност на микропредприятията да се разрастват.
<P>
Г-жо председател, бих искала да приветствам реалната цялостна изгода от микрокредитите, които ще вървят редом с новите мерки за подпомагане на икономиката, като обучение и наставничество, позволяващи на най-младите и безработните от населението да получат гаранции и помощ за инвестиционните си планове. Надявам се, че новият инструмент за насърчаване на заетостта ще бъде приет колкото е възможно по-бързо, като Парламентът и Съветът ще се споразумеят по него, което е жизнено необходимо за нашите граждани, особено в условията на настоящата криза, която се оказа дълготрайна.
<P>
Госпожи и господа, нека не забравяме, че именно малките и средните предприятия създават работни места.
<SPEAKER ID="192" NAME="Raffaele Baldassarre" AFFILIATION="PPE">
(IT) Г-жо председател, госпожи и господа, механизмът за микрофинансиране за трудова заетост е част от поредица инициативи, приети на европейско равнище, като той предоставя възможност на безработните за ново начало и открива пътя към предприемачеството за някои от групите, намиращи се в най-неблагоприятно положение, включително младежите, разбира се.
<P>
Новият механизъм следва да разшири обхвата на целевото финансово подпомагане за новите предприемачи в настоящите условия на ограничено предлагане на кредити. Отделните предприемачи и основатели на микропредприятия също ще бъдат подпомагани чрез наставляване, обучение, персонална професионална подготовка и изграждане на капацитет, в допълнение към помощта за изплащане на лихви, предоставяна от Европейския социален фонд.
<P>
Ясно е, че предвид ограниченото банково кредитиране в момента и свързаните с достъпа до кредит трудности, ако най-уязвимите групи от обществото ни - безработните и лицата в неблагоприятно положение, искат да развиват предприемаческа дейност, те трябва да се подпомогнат активно, защото това е един от инструментите, с чиято помощ можем да се преборим с естествения епилог на финансовата криза - а именно една безкрайна криза в областта на заетостта. Въпреки че се наблюдават признаци на икономическо възстановяване, те все още са отрицателни по отношение на трудовата заетост.
<P>
Необходимо е обаче прехвърлянето на средства по механизма за микрофинансиране "Прогрес" да остане непроменено, което означава, че ние не можем да дадем сигнал за отклоняване на средства от програмата "Прогрес". Средствата трябва да се вземат от други източници и най-вече да се свържат с други европейски инициативи, така че да издигнем добрата си репутация и да положим сериозни усилия в полза на безработните в Европа.
<SPEAKER ID="193" NAME="Elisabeth Morin-Chartier" AFFILIATION="PPE">
(FR) Г-жо председател, г-н член на Комисията, госпожи и господа, искам да привлека вниманието ви към изключителното значение на микрокредитите по време на настоящата криза за работни места. Микрокредитите позволяват на безработните да поставят ново начало благодарение на споделянето на риска и инструментите за финансиране, което прави предприемачеството достъпно.
<P>
Предвид финансовата криза и значителния спад на броя на отпуснатите кредити аз подкрепям предложението на Европейската комисия да създаде инструмента за микрофинансиране, предназначен за най-уязвимите групи, и по-специално жените, младежите и безработните.
<P>
Бих искала да подкрепя моите колеги от групата на Европейската народна партия, които заедно с другите групи - социалисти, либерали и консерватори - предложиха компромисни изменения, за да създадат инструмента за микрофинансиране колкото е възможно по-бързо и той да може да стартира през 2010 г. Аз призовавам и Съвета на министрите да поеме отговорност за намирането на бързо решение за противодействие на безработицата в условията на настоящата криза, както и за осигуряването на дългосрочно решение за финансирането на микрокредитите.
<SPEAKER ID="194" NAME="Artur Zasada" AFFILIATION="PPE">
(PL) Г-жо председател, програмата "Прогрес" е важна инициатива, насочена към подпомагане на държавите-членки ефективно да осъществяват целите си в областта на заетостта и социалните дейности. Миналата седмица се срещнах с членовете на комисията, изготвила програмата, относно изпълнението на програмата "Прогрес". Моите изводи са следните. Първо, рекламната кампания, която трябва да запознае потенциалните бенефициери на програмата с обхвата на работата й, не се проведе по достатъчно прозрачен начин. Второ, по-голямата част от информацията за търговете и конкурсите е достъпна само на три езика - английски, немски и френски. Това представлява функционална бариера за хората, които не говорят тези езици. Считам, че е належащо да се направи преглед на принципите на рекламната кампания. Ние трябва колкото е възможно по-бързо да увеличим осведомеността за програмата "Прогрес" и да разпространяваме информация за нея в целия Европейски съюз.
<SPEAKER ID="195" NAME="Silvia-Adriana Ţicău" AFFILIATION="S&amp;D">
(RO) Механизмът за микрофинансиране за трудова заетост и социално приобщаване подпомага и следва да подпомага прилагането на опростени процедури, така че засегнатите от кризата хора да могат да се възползват от него по най-ефективния начин. Аз обаче считам, че механизмът за микрофинансиране следва да е насочен в по-голяма степен към хората, които са загубили работата си и са в неблагоприятно положение от гледна точка на достъпа до традиционния кредитен пазар и които искат да създадат или да доразвият свои собствени микропредприятия, включително самостоятелна заетост.
<P>
Считам, че трябва да се обърне специално внимание на младежите, при които, за съжаление, според последните европейски статистически данни се наблюдават дори по-дълги периоди на безработица или временна заетост. Освен това годишният отчет относно изразходването на заделения бюджет ще позволи в близко бъдеще да се направи сериозен анализ и при необходимост бюджетът да се увеличи. Ако прехвърляме суми от една програма в друга, рискуваме да ги провалим.
<SPEAKER ID="196" NAME="Karin Kadenbach" AFFILIATION="S&amp;D">
(DE) Г-жо председател, днес обсъждахме Европейския фонд за приспособяване към глобализацията, а сега говорим за микрокредитите. И двата инструмента са абсолютно необходими за борбата с последиците от финансовата и икономическа криза в Европейския съюз и за стимулирането на европейския пазар на труда.
<P>
Ние се нуждаем и от двата инструмента, тъй като не всеки има призванието на предприемач. Нито пък е необходимо целта на политиката ни в областта на заетостта да е формирането на нови самостоятелни предприемачи от средата на бившите работници и несамостоятелно заети лица единствено поради стопански причини. За тези хора по-подходящият термин е "потенциални самостоятелно заети лица". Държавите-членки трябва да предприемат и адекватни превантивни мерки в тази насока. На всички онези обаче, които искат да приемат предизвикателството на самостоятелната заетост, трябва да се предоставят средства, които да им позволят да започнат нова или да разширят своята съществуваща стопанска дейност. Наред с това обаче трябва да се гарантира, че обичайните социални осигуровки няма да се прекъсват, което е задължение на Европейския парламент и държавите-членки. Ние имаме нужда от свежи пари за свежи идеи.
<SPEAKER ID="197" NAME="Zigmantas Balčytis" AFFILIATION="S&amp;D">
(LT) Аз считам, че днес членовете на Парламента са напълно единодушни във виждането, че механизмът за микрофинансиране е много необходим в настоящия момент. Условията на живот и работа се промениха съществено и бичът на безработицата, засегнал почти всички държави, ни кара да направим предложения за изменения в някои механизми за подпомагане. Досега по-голямата част от финансовото подпомагане беше предназначена за големите предприятия и организации и в много случаи беше подчертано, че до този момент обикновените граждани на Европейския съюз нямаха почти никаква надежда за финансово подпомагане. Считам, че бъдещото решение на Комисията за достигане до споразумение заедно с Европейския парламент е изключително важно. Стоте милиона са само началото. Това е първият опит, но аз съм убеден, че той вероятно ще бъде успешен.
<SPEAKER ID="198" NAME="Владимир Шпидла" LANGUAGE="CS">
Госпожи и господа, разискването ясно показа подкрепата на Парламента относно инструмента за микрофинансиране и аз считам, че няма съществени разногласия, що се касае до същността на проблема. Считам също така, че има значително сходство с позицията на Съвета по този въпрос.
<P>
Отворен обаче остава въпросът за финансирането. Разбира се, той също е част от процеса на съвместно вземане на решение, което означава, че ще е крайно необходимо и желателно да потърсим компромис и аз съм удовлетворен, че разискването показа огромна готовност за незабавно подновяване на преговорите със Съвета. Същевременно разискването посочи възможност за компромис в някои области.
<P>
По време на разискването често се споменаваше и критикуваше Комисията по въпроса за програмата "Прогрес" и използването й в рамките на новия инструмент. Трябва да кажа, че за Комисията това не беше прост въпрос, тъй като тя трябваше да се вмести в рамките на съществуващия бюджет или в рамките на междуинституционалното споразумение. Тя можеше да използва само парите, които имаше на разположение. Когато обмисляхме решението за използването на средствата по програмата "Прогрес", ние изключително внимателно анализирахме последствията и стигнахме до заключението, че макар и далеч от идеалното, то е вероятно едно от възможните решения.
<P>
По време на разискването нееднократно беше изтъквано, че има някакъв трик или преливане на пари от една програма в друга. Това не е така, защото всички анализи сочат ясно, че оценката на използваните средства в рамките на принципа за микрокредитиране показва петкратен мултиплициращ ефект. При друга програма средствата достигат индекс 1, докато индексът на програмата за микрокредитиране теоретично може да достигне 5. От тази гледна точка не става въпрос само за прехвърляне на средства, а за нов начин на използване на тези средства. Бих желал да припомня, че това не беше лесно решение и не мисля, че то беше единственото, като по време на разискването относно компромиса положително ще бъде намерена добра основа, поне така се надявам.
<P>
Идеята за микрокредити е основана на ясната формулировка, че днешната финансова система не предоставя достатъчно средства за малките и особено най-малките предприятия, с други думи, че системата не оползотворява човешкия капитал на така наречените уязвими групи. Считам, че това ще бъде огромна загуба на възможности и затова съм удовлетворен, че Комисията предложи този инструмент, а също че Парламентът го оцени толкова високо.
<P>
Както вече казах, идеята е да използваме човешкия капитал на хората, които като правило не могат да го оползотворят като предприемачи. Много важно е обаче да използваме и времето. По мое мнение едно неоправдано дълго разискване ще противоречи на смисъла на този инструмент, който е особено необходим по време на криза. Аз считам също така, че той ще е нужен и след кризата и ще стане неизменен компонент на пазара на труда и икономическата политика в Европа.
<SPEAKER ID="199" NAME="Kinga Göncz" LANGUAGE="HU">
Благодаря ви за отзивите и коментарите в моя подкрепа. Позволете ми да споделя виждането на онези колеги, които изразиха своето разочарование от нежеланието на Комисията да направи компромис. Аз трябва да кажа също на г-н Шпидла, че ако ние преразпределим средствата, предназначени изключително за програмата "Прогрес", това би означавало, че можем да осигурим подпомагане със средствата за социално приобщаване само за най-уязвимите групи, ако вземем средства от програми със същата насоченост. Ние не сме в състояние да намерим други средства. Считам, че това е недопустимо.
<P>
Процедурата на съвместно вземане на решение означава също, че всеки член на ЕП, всяка партия трябва да предприеме действия. Парламентът направи редица предложения по този въпрос, докато от Съвета и Комисията не постъпиха никакви предложения, които да помогнат да се постигне споразумение. Трябва да кажа на Elisabeth Schroeder, че защитата на програмата "Прогрес" тук показва нашата убеденост, която е споделена, и означава че ние все още желаем да постигнем компромис по този въпрос, а именно че тази програма трябва да се реализира колкото е възможно по-скоро.
<P>
Предоставената помощ ще бъде ефективна единствено ако механизмът стартира в началото на 2010 г. Ако този въпрос бъде действително гласуван от Парламента през тази седмица, в такъв случай той ще направи това, което е необходимо, за да се гарантира, че програмата ще стартира в началото на 2010 г. Тъй като Парламентът вероятно ще гласува 25 млн. евро от собствените си средства за следващата година и ако той гласува цялата сума, това ще бъде достатъчно Комисията да подпише споразуменията, които могат да улеснят стартирането на програмата.
<P>
Считам, че това отразява конструктивния подход на Парламента. Във всеки случай смятам, че програмата е крайно важна от гледна точка на социалното приобщаване. Бих искала също така да помоля онези мои колеги, които подкрепят това, да се съгласят да не вземаме всички средства от програмата "Прогрес" и да лобират пред своите правителства за отпускане на средства предвид факта, че правителствата на тези държави са членовете на Комисията.
<SPEAKER ID="200" NAME="Председател">
Разискването приключи.
<P>
Гласуването ще се проведе утре.
<P>
Писмени изявления (член 149)
<SPEAKER ID="201" NAME="Corina Creţu  " LANGUAGE="RO">
Икономическата криза се превърна в болезнена социална криза, от която все още не сме намерили изход. За съжаление един от показателите, които могат да подпомогнат възстановяването, а именно равнището на кредитирането, достигна рекордно ниски стойности в еврозоната след 1991 г., отбелязвайки безпрецедентен спад в новите държави-членки, като например Румъния. Това е един от елементите, които будят съмнение относно перспективите за излизане от рецесията. При тези обстоятелства аз ценя високо навременното предложение на Европейската комисия относно стартирането на механизма за микрофинансиране.
<P>
За да гарантираме обаче, че мерките за социално приобщаване са ефективни, механизмът трябва да се отчита на отделен бюджетен ред. Пренасочването на средства от програмата "Прогрес" ще засегне специфичните насоки за действия на Общността и ще изпрати тревожен сигнал относно социалната искреност на европейския изпълнителен орган, който досега, за съжаление, беше изключително пасивен при демонстрирането на достатъчна социална ангажираност.
<P>
Кризата се отразява върху всички категории уязвими групи, но ние не можем да подценяваме сериозността на безработицата при младежите. Фактът, че един на всеки петима младежи в Европа няма работа, вероятно има многобройни последици на икономическо и социално равнище, както и от демографска и криминална гледна точка. Ето защо считам, че е редно да отделим по-голямо внимание на създаването на повече възможности за навлизането на младежите на пазара на труда.
<SPEAKER ID="995" NAME="Vasilica Viorica Dăncilă  " LANGUAGE="RO">
От есента на миналата година повече от 5 милиона европейски граждани загубиха работата си, с което безработните в Европа се увеличиха до 22,5 милиона. В тези условия ние не можем да пренебрегваме значителното равнище на безработица сред младежите. Силно обезпокояващ е фактът, че един на всеки петима младежи в Европа е безработен, което има последици на икономическо и социално равнище, както и от демографска и криминална гледна точка. В някои държави процентът на безработните младежи е дори по-висок от общия процент безработица. Например в Латвия един от всеки трима младежи е безработен, докато приблизително 43% от испанските граждани под 25 години са засегнати от проблема. Аз мисля, че на младежите следва да се отдели повече внимание. Във връзка с това инициативата на Европейската комисия, свързана с програмите за микрофинансиране, които са включени в отделен бюджетен ред, ще помогне да се насърчат и мотивират младежите за влизане на пазара на труда, като по този начин ще се намали темпът на безработица, който за тази група се ускорява.
<SPEAKER ID="202" NAME="Iosif Matula  " LANGUAGE="RO">
Днешните усилия, демонстрирани на ниво Европейски съюз и на национално ниво, трябва да продължат, за да се стимулира предлагането на микрокредити. Европейският механизъм за микрофинансиране трябва да осигури ползотворно съдействие на безработните и уязвимите хора, които искат да създадат или разработят микропредприятия. Аз считам, че механизмът на ЕС за микрофинансиране следва да разполага с отделна кредитна линия, тъй като бенефициерите на тази схема се различават от тези по програмата "Прогрес". Средствата по нея не бива да се намаляват при никакви обстоятелства, докато трае кризата, тъй като те са предназначени за най-уязвимите групи. Смятам също така, че европейският механизъм за микрофинансиране следва да разполага с достатъчно голям бюджет, за да се постигнат целите му по един действително ефективен начин от гледна точка на трудовата заетост и социалното приобщаване. В условията на световна икономическа криза държавите-членки и Европейският съюз като цяло трябва да продължат ефективно да прилагат програмата "Прогрес".
