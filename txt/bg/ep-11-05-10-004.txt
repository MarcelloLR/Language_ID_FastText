<CHAPTER ID="004">
Освобождаване от отговорност за 2009 г. (разискване) 
<SPEAKER ID="008" NAME="Председател">
- Следващата точка е общото разискване по следните доклади:
<P>
на Jorgo Chatzimarkakis, от името на комисията по бюджетен контрол, относно освобождаване от отговорност във връзка с изпълнението на бюджета за 2009 г.: общ бюджет на ЕС, Раздел III - Комисия и изпълнителни агенции (SEC(2010)0963 - C7-0211/2010 -;
<P>
на Jorgo Chatzimarkakis, от името на комисията по бюджетен контрол, относно специалните доклади на Европейската сметна палата в рамките на освобождаването на Комисията от отговорност във връзка с изпълнението на бюджета за 2009 г.;
<P>
на Ville Itälä, от името на комисията по бюджетен контрол, относно освобождаване от отговорност във връзка с изпълнението на бюджета за 2009 г.: общ бюджет на ЕС, Раздел I - Европейски парламент (SEC(2010)0963 - C7-0212/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел II - Съвет (SEC(2010)0963 - C7-0213/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнение на общия бюджет на Европейския съюз за 2009 година, Раздел IV - Съд (SEC(2010)0963 - C7-0214/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел V - Сметна палата (SEC(2010)0963 - C7-0215/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел VI - Европейски икономически и социален комитет (SEC(2010)0963 - C7-0216/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел VII - Комитет на регионите (SEC(2010)0963 - C7-0217/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел VIII - Европейски омбудсман (SEC(2010)0963 - C7-0218/2010 -;
<P>
на Crescenzio Rivellini, от името на комисията по бюджетен контрол, относно освобождаване от отговорност във връзка с изпълнението на общия бюджет на Европейския съюз за финансовата 2009 година, Раздел IX - Европейски надзорен орган по защита на данните (SEC(2010)0963 - C7-0219/2010 -;
<P>
на Bart Staes, от името на комисията по бюджетен контрол, относно освобождаване от отговорност във връзка с изпълнението на бюджета на 8-и, 9-и и 10-и Европейски фонд за развитие (ЕФР) за финансовата 2009 година - C7-0220/2010 -;
<P>
на Georgios Stavrakakis, от името на комисията по бюджетен контрол, относно освобождаването от отговорност във връзка с изпълнението на бюджета за финансовата 2009 година: резултати от дейността, финансово управление и контрол на агенциите на ЕС;
<P>
на Georgios Stavrakakis, от името на комисията по бюджетен контрол, относно освобождаването от отговорност във връзка с изпълнението на бюджета на Европейския полицейски колеж за финансовата 2009 година (SEC(2010)0963 - C7-0241/2010 -;
<P>
на Georgios Stavrakakis, от името на комисията по бюджетен контрол, относно освобождаването от отговорност във връзка с изпълнението на бюджета на Европейската агенция по лекарствата за финансовата 2009 година (SEC(2010)0963 - C7-0233/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Центъра за преводи за органите на Европейския съюз за финансовата 2009 година (SEC(2010)0963 - C7-0232/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейския център за развитие на професионалното обучение за финансовата 2009 година (SEC(2010)0963 - C7-0226/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Агенцията на Общността за контрол на рибарството за финансовата 2009 година (SEC(2010)0963 - C7-0244/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция за авиационна безопасност за финансовата 2009 година (SEC(2010)0963 - C7-0237/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейския център за профилактика и контрол върху заболяванията за финансовата 2009 година (SEC(2010)0963 - C7-0239/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция по химикали за финансовата 2009 година (SEC(2010)0963 - C7-0245/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция за околната среда за финансовата 2009 година (SEC(2010)0963 - C7-0230/2010 -;
<P>
на Georgios Stavrakakis, от името на комисията по бюджетен контрол, освобождаването от отговорност във връзка с изпълнението на бюджета на Европейския орган за безопасност на храните за финансовата 2009 година (SEC(2010)0963 - C7-0238/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейския център за мониторинг на наркотици и наркомании за финансовата 2009 година (SEC(2010)0963 - C7-0229/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция по морска безопасност за финансовата 2009 година (SEC(2010)0963 - C7-0236/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция за мрежова и информационна сигурност за финансовата 2009 година (SEC(2010)0963 - C7-0252/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската железопътна агенция за финансовата 2009 година (SEC(2010)0963 - C7-0240/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската фондация за обучение за финансовата 2009 година (SEC(2010)0963 - C7-0235/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската агенция за безопасност и здраве при работа за финансовата 2009 година (SEC(2010)0963 - C7-0231/2010 -;
<P>
на Georgios Stavrakakis, от името на комисията по бюджетен контрол, относно освобождаването от отговорност във връзка с изпълнението на бюджета на Агенцията за снабдяване към Евратом за финансовата 2009 година (SEC(2010)0963 - C7-0246/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейската фондация за подобряване на условията на живот и труд за финансовата 2009 година (SEC(2010)0963 - C7-0227/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Евроюст за финансовата 2009 година (SEC(2010)0963 - C7-0234/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Агенцията на Европейския съюз за основните права за финансовата 2009 година (SEC(2010)0963 - C7-0228/2010 -;
<P>
на Georgios Stavrakakis, от името на комисията по бюджетен контрол, относно освобождаването от отговорност във връзка с изпълнението на бюджета на Европейската агенция за управление на оперативното сътрудничество по външните граници на държавите-членки на Европейския съюз (FRONTEX) за финансовата 2009 година (SEC(2010)0963 - C7-0242/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейския надзорен орган на ГНСС за финансовата 2009 година (SEC(2010)0963 - C7-0243/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на съвместно предприятие ARTEMIS за финансовата 2009 година (SEC(2010)0963 - C7-0250/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Съвместно предприятие "Чисто небе" за финансовата 2009 година (SEC(2010)0963 - C7-0249/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Съвместно предприятие за изпълнение на Съвместната технологична инициатива за иновативни лекарства за финансовата 2009 година (SEC(2010)0963 - C7-0251/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Европейското съвместно предприятие за "ITER" и развитие на термоядрената енергия за финансовата 2009 година (SEC(2010)0963 - C7-0247/2010 -;
<P>
на Georgios Stavrakakis, от името на комисията по бюджетен контрол, относно освобождаване от отговорност във връзка с изпълнението на бюджета на Съвместно предприятие за разработване на ново поколение Европейска система за управление на въздушното движение (SESAR) за финансовата 2009 година (SEC(2010)0963 - C7-0248/2010 -.
<SPEAKER ID="009" NAME="Jorgo Chatzimarkakis" LANGUAGE="DE">
Г-н председател, г-н Шемета, госпожи и господа, процедурата, която разглеждаме днес, а именно освобождаването на Европейската комисия от отговорност във връзка с изпълнението на бюджета, е изключително важна. През последните години на нея се гледа малко леко, но всъщност освобождаването на Европейската комисия от отговорност във връзка с изпълнението на бюджета за 2009 г. е изключително важна задача на Европейския парламент.
<P>
Съзнаваме, че 80 % от средствата са изразходвани като споделена отговорност между Комисията и държавите-членки. Независимо от това, цялата отговорност за процедурата пада върху Комисията. Ето защо искам да се обърна съвсем директно към Вас, г-н Шемета. Първо, искам да Ви благодаря. Искам това да бъде ясно от самото начало. Искам да благодаря и на моите колеги, с които работихме много добре и които решително подкрепиха позицията на Парламента. Проведените обсъждания обаче бяха много напрегнати, г-н Шемета. Отговорността Ви за 2009 г. е само частична, но Вие се ангажирахте много сериозно. В някои случаи имахме ожесточени спорове и влизахме в големи подробности. Следва обаче да подчертая, че поставихте въпроса за освобождаването от отговорност на първо място в дневния ред на Комисията. Председателят на Комисията, г-н Барозу, повече от час преговаря с нас по подробностите. Лично Вие направихте много, за да промените отношението на Комисията към освобождаването от отговорност и отношението на служителите на Комисията към целия процес. Благодарен съм Ви, че съвсем открито казахте, че натискът, който тази година Парламентът оказа, в крайна сметка ще помогне за подобряване на прозрачността. Сега разполагате със средства за оказване на натиск не само върху държавите-членки, но и върху собствената си администрация, която до този момент се отнасяше малко небрежно към тези въпроси.
<P>
Също така мисля обаче, че трябва да се възползваме от инерцията, която създадохме заедно, г-н Шемета - ще Ви помоля да предадете нашите благодарности на председателя Барозу - и от динамиката при другите доклади за освобождаване от отговорност. Има едно нещо, което трябва да ни бъде ясно, а именно, че за 16-и пореден път Европейската сметна палата не даде положително становище. Това не е без значение, тъй като означава, че за 16 години не сте изпълнили критериите. Въпреки това ние установихме основни критерии, които искам накратко да посоча и на които вие успяхте да отговорите. Доволен съм, че г-н Fjellner, следващият докладчик по освобождаването от отговорност във връзка с изпълнението на бюджета, ме подкрепя. Надявам се да продължи работата със същия устрем.
<P>
Комисията започна - и това е от решаващо значение, защото все пак говорим за 80 % споделена отговорност - съвсем ясно да посочва неправомерните разходи в отчетите на Европейския съюз за 2009 г. Тя изброи въпросните точки открито. Следователно въз основа на тази нова прозрачност определихме пет основни изисквания. Първото е свързано с един проточил се във времето въпрос - стар любим въпрос, с който Парламентът се занимава отдавна, а именно националните декларации за управление. Като представител на групата на Алианса на либералите и демократите за Европа със задоволство ще посоча, че по-специално този въпрос беше повдигнат от нидерландските членове на групата. Става дума за това финансовите министри да потвърдят, че в родните им страни средствата на ЕС са били изразходвани правомерно.
<P>
Все още не разполагаме с въпросните национални декларации за управление, но искаме да ги получим. В това отношение, в бъдеще ще установим сътрудничество с г-н Fjellner. Г-н член на Комисията, обещахте, че ще проверим дали не могат да се въведат по-строги условия до следващата финансова перспектива през 2014 г. Важно е, че изготвихте насоки - благодарни сме Ви за това - както и че посочихте кои страни наистина са предоставили национални декларации за управление - те не са много: по същество само Нидерландия отговаря изцяло на изискванията - и че наредихте на генералните дирекции за пръв път да покажат в доклада за дейността за 2010 г. какви компоненти ще присъстват в една бъдеща национална административна декларация, дори ако това стане само на работно равнище.
<P>
Второто основно изискване е, че членовете на Комисията трябва да поемат по-голяма отговорност. Предложихте генералните дирекции да бъдат задължени да информират съответните членове на Комисията за нередности, за което искам да Ви благодаря.
<P>
Третото много важно изискване е инструментът за спиране или отсрочване на плащанията да бъде използван в по-голяма степен. Изброихте ясни критерии за момента, когато ще го направите. Ясно ни показахте как вече сте постъпвали по този начин през последните няколко години. Благодаря Ви за тази откритост и прозрачност, които ни помагат да упражняваме натиск върху държавите-членки. Благодаря Ви и за насоките, които ще помогнат на държавите-членки. Освен това Вие обещахте, че при оценяването на изпълнението на одита ще определите ясни стандарти; това е задължение, което така или иначе имате по силата на Договора от Лисабон. Благодаря Ви и за това, че в значителна степен ни включихте в процеса на изпълнението на одита. Също така Вие обещахте известно опростяване, защото често материята е толкова сложна, че хората се крият зад правилата и си позволяват злоупотреби. Благодаря Ви и за това, че определихте много конкретни изисквания за следващата финансова перспектива.
<P>
Подкрепям пътя, по който сме тръгнали. Считам, че Парламентът може да допринесе в голяма степен за издигането на Комисията на друго ниво. Пожелавам на г-н Fjellner всичко най-добро; искам да изкажа сърдечните си благодарности на моя парламентарен екип, особено на Bent Adamsen и Dominykas Mordas.
<SPEAKER ID="010" NAME="Ville Itälä">
докладчик. - (FI) Г-н председател, г-н член на Комисията, госпожи и господа, първо, искам да благодаря на всички, с които имах удоволствието да работя, особено на докладчиците в сянка, чието сътрудничество беше отлично. Също така искам да благодаря на членовете на комисията по бюджетен контрол, тъй като тя подкрепи доклада с явно мнозинство и наистина атмосферата беше много положителна. Моите благодарности и на всички длъжностни лица, които ни сътрудничиха. Работата беше трудна, отне много време, проблемите са доста деликатни и трудни, но въпреки това трябва да се заемем с тях и да ги обсъдим.
<P>
Основната идея в доклада е, че сега ЕС преминава през икономическа криза. Държавите-членки, дружествата и широката общественост постоянно трябва да мислят как да правят икономии и как да се справят ден след ден. Парламентът също трябва да постъпи така и във връзка с това Съветът дори предложи Парламентът да помисли и за икономии, които трябва да бъдат направени. Разбира се, това е спорно, защото всички имаме любими проекти и идеи за това, какво все пак следва да прави Парламентът. В подобни случаи очевидно е много трудно да се намерят области, в които да бъдат направени икономии.
<P>
Много неща, които се предлагат в това отношение и които се отнасят до ползите на членовете на ЕП, както и до начина, по който те работят, не са много важни от гледна точка на наличните средства. Икономиката на ЕС няма да нарасне или да се свие заради тях, но ако не действаме по разумен начин, по начин, който да е приемлив в очите на обществото, можем сериозно да накърним репутацията си. Ето защо наистина трябва да обмисляме внимателно това, което ще правим.
<P>
Според мен следва да се съсредоточим върху основните причини, поради които сме тук. Ние сме законодателен орган; ние изработваме бюджета. Това е нашата работа и трябва да разполагаме със съответните средства, за да я извършваме. Информационните технологии и прочее трябва да бъдат предоставени, но към всичко останало следва да бъдем много критични и да се уверим, че то действително е свързано с работата, която вършим тук.
<P>
И тъй като времето ми привършва, искам да повдигна два важни, но може би еднакво обезпокоителни въпроса в доклада. Първият е за сигурността. Г-н председател, надявам се, че генералният секретар скоро ще направи предложение за подобряване на сигурността. В рамките приблизително на една година имаше три обира: в банката, в столовата и в пощенската служба. Това повече не може да продължава. Знаем, че в света има постоянна заплаха от тероризъм. Ако сигурността в Парламента е толкова слаба, че някой може да се разхожда тук и да ограби пощенската служба или банката, и никога няма заловени, са налице всички основания да бъдат направени подобрения, при това бързо. Във връзка с това има много подробности, които са изложени в доклада. Те следва да станат основа за съществено подобряване на сигурността.
<P>
Следващият важен въпрос е, че по никакъв начин не мога да оправдая пред хората факта, че на всеки три седмици променяме работното си място. Това води до много повече разходи. Подобно нещо не може да бъде оправдано и затова следва да имаме смелостта тук открито да обсъдим дали това е разумен начин за харчене на парите на данъкоплатците. Знаем, че това е много трудно; става дума за нашата история и личните ни чувства, но в сегашната икономическа криза трябва да говорим по този въпрос. Не можем да издигаме такива стени между лицата, които взимат решения, и хората и да отчуждаваме едните от другите по такъв начин. Ето защо трябва да повдигнем този въпрос и да говорим по него.
<P>
Вчера видях един документ, в който се казваше, че френският Сенат е предложил Парламентът да се събира само на едно място, в Страсбург. Това ми допада, защото основният въпрос е, че ние трябва да имаме само едно работно място и да не харчим пари за постоянни пътувания насам-натам.
<SPEAKER ID="011" NAME="Председател">
Искам веднага да отговоря и да кажа, че генералният секретар и заместник генералният секретар положиха много усилия, за са гарантират сигурността ни в Парламента. Вчера на заседание на Бюрото дълго време обсъждахме този въпрос. Процедурите трябва да бъдат подобрени, но също така искам да използвам възможността да призова всички членове на Европейския парламент да разберат, че от нас се иска и някаква дисциплина. Знам, че понякога ни тежат, но ако искаме Парламент, който да е едновременно безопасен и отворен за обществеността, трябва да правим проверки, макар да знам, че членовете на ЕП, както и аз, понякога се дразним от тях. Повярвайте ми, има само две възможности; или проверките ще продължат, което означава, че можем да се чувстваме по-сигурно, или се отказваме от тях, но в такъв случай не може да става и дума за сигурност. Също така искам още веднъж да помоля членовете на ЕП да се отнасят положително към засилените проверки, от които не искам да се отказваме. Те ще продължат да бъдат прилагани и в бъдеще.
<P>
Имаме и други планове, за да гарантираме, че Парламентът остава отворен, тъй като това е много важно. Искаме да бъдем Парламент, който е отворен за обществеността, но в същото време изискванията за сигурност ни налагат да предприемем определени мерки, които досега не бяха необходими. Това се отнася и до нашите сътрудници, и ми направи впечатление, че те са много по-възмутени, отколкото дори членовете на ЕП. Ето защо се обръщам към сътрудниците, които много усърдно работят в Парламента, също да разберат необходимостта от тези проверки. Не само членовете на ЕП подлежат на проверки, но и сътрудниците. Убеден съм, че ще приемем тези правила, за да се чувстваме по-сигурни.
<SPEAKER ID="012" NAME="Tamás Deutsch">
докладчик. - (HU) Г-н председател, госпожи и господа, както каза председателят, г-н Rivellini е докладчик по седем от внесените доклади. През последните шест месеца колегата работи много усилено и ефективно, но, за съжаление, не може да присъства на това заседание и аз имам честта да го замествам по време на днешното разискване.
<P>
Както отбелязах, г-н Rivellini е докладчик по седем от докладите. Позволете да ви напомня за основните институции на ЕС, чиито доклади за освобождаване от отговорност бяха подготвени от г-н Rivellini. Г-н Rivellini подготви доклади относно освобождаване от отговорност във връзка с изпълнението на бюджета на Европейския съвет, Европейския икономически и социален комитет, Комитета на регионите, Съда на Европейския съюз, Европейската сметна палата, омбудсмана и Европейския надзорен орган по защита на личните данни и техните филиали.
<P>
Позволете ми да благодаря на г-н Rivellini, както и специално на Европейската сметна палата; работата на тази институция беше крайно необходима за подготовката на внесените доклади.
<P>
Позволете ми да благодаря и на членовете на комисията по бюджетен контрол на Европейския парламент, както и на колегите им за тяхната работа, която доведе до днешните резултати.
<P>
Госпожи и господа, искам да обърна внимание на два доклада. Единият е освобождаването на Европейския съвет от отговорност, другият е освобождаването на Европейския икономически и социален комитет от отговорност.
<P>
Освобождаването на Европейския съвет от отговорност винаги е сложно, защото всяка година между двете институции, Европейския парламент и Европейския съвет, възниква дебат относно процедурата по освобождаване от отговорност.
<P>
Нека бъда ясен и недвусмислен. Категоричната и ясна позиция на Европейския парламент е, че той има същите правомощия и власт да предостави или да откаже освобождаване на Европейския съвет от отговорност, така както и на която и да било друга институция. Г-н Rivellini предлага да се отложи освобождаването на Европейския съвет от отговорност, за да се проведат още консултации между Съвета и Европейския парламент относно процедурата по освобождаване от отговорност. Миналата и по-миналата година следвахме подобна процедура. Компетентната комисия на Европейския парламент препоръча отлагане на освобождаването на Съвета от отговорност и то беше предоставено на по-късна дата.
<P>
Тази година, въпреки че предложението е подобно на това от предходните години що се отнася до отлагане на освобождаването от отговорност, безспорно сме постигнали напредък по отношение на процедурата по освобождаване на Съвета от отговорност, за което благодаря на унгарското председателство на Европейския съвет и го поздравявам.
<P>
В точка осем на доклада за освобождаване на Европейския съвет от отговорност се казва, че напредъкът се дължи на положителното отношение и на усилията от страна на унгарското председателство. Затова поздравявам участниците в работата на унгарското председателство.
<P>
Преживявахме този напредък всяка година, но степента му по никакъв начин не се доближава до желаната. Считаме за положителен резултат това, че Съветът призна, че процедурата по освобождаване от отговорност и бюджетната процедура са два различни процеса и трябва да бъдат разглеждани поотделно. Също така е похвално, че членовете на Съвета присъстват и участват на днешното разискване на предложението за освобождаване от отговорност. За съжаление, и тази година представителите на Съвета пренебрегнаха поканата на техническата комисия. Те не взеха участие в разискването на комисията на процедурата по освобождаване от отговорност, не осигуриха достъп до важни документи, необходими за освобождаването от отговорност, нито пък Европейският съвет отговори на въпросите на парламентарната комисия. Това са проблемите, които най-сетне следва да бъдат решени.
<P>
Надявам се, че след отлагането на освобождаването от отговорност ще бъде възможно да се постигне окончателно и далновидно споразумение между компетентната парламентарна комисия, Европейския парламент и Европейския съвет по въпросите, свързани с освобождаването на Съвета от отговорност.
<P>
Накрая, позволете ми да засегна предложението за освобождаване на Европейския икономически и социален комитет от отговорност. Проблемите, свързани с управлението на бюджета на комитета, не са толкова сериозни, че да оправдаят отлагането на освобождаването от отговорност, поради което подкрепяме предоставянето на освобождаване от отговорност. Освен това проблемите, открити по време на работата на комитета, не са свързани с годината, следваща годината, за която се предоставя освобождаване от отговорност.
<P>
Госпожи и господа, в качеството си на заместник на г-н Rivellini мога да кажа, че що се отнася до седемте предложения, следва да внесем предложение за резолюция от Парламента, така както е предвидено в предложението.
<SPEAKER ID="013" NAME="Bart Staes">
докладчик. - (NL) Г-н председател, госпожи и господа, г-н член на Комисията, г-н действащ председател на Съвета, заслужавате похвала. За пръв път от години Съветът присъства на разискването относно освобождаване от отговорност във връзка с изпълнението на бюджета. Поздравления, наистина оценяваме това.
<P>
Госпожи и господа, 22,6 млрд. евро, толкова ще похарчи Европейският фонд за развитие през периода 2008-2013 г. Това прави Европейския фонд за развитие най-важния финансов инструмент на ЕС за развитие на сътрудничеството със страните от АКТБ. Десетият Европейски фонд за развитие е изключително важен и от гледна точка на финансовия си ангажимент, и от гледна точка на обхвата - той е с 64 % по-мащабен от своя предшественик, Деветия Европейски фонд за развитие.
<P>
Искам да направя пет бележки.
<P>
На първо място, до този момент Европейският фонд за развитие не е бил част от обичайния бюджет на ЕС. Това всъщност е неприемливо, защото пречи на демократичния контрол, води до липса на отговорност и определено не помага на прозрачността на финансирането. В доклада си напомням на Комисията, че по време на обсъжданията на бъдещата финансова рамка, тя се ангажира да гарантира, че Европейският фонд за развитие ще стане истинска неразделна част от европейския бюджет. Надявам се, че ще стане точно така, надявам се, г-н действащ председател на Съвета, че ще изпратите посланието до Съвета и до държавите-членки, че от 2014 г. Европейският фонд за развитие наистина трябва да стане неразделна част от бюджета на Съюза. Разбира се, от това не следва, че в резултат на този процес трябва да се позволи да бъдат орязани средствата, предназначени за сътрудничество за развитие.
<P>
Второ, количеството е едно нещо, качеството е друго. Що се отнася до обикновеното сътрудничество за развитие, Европейската комисия се ангажира да изразходва 20 % от помощта за основно и средно образование и за основни здравни услуги. В доклада си изисквам Комисията да направи същото и по отношение на Европейския фонд за развитие. Да се фокусира главно върху основното и средното образование, здравните услуги и дори да увеличи сумата до 25 % от общия фонд. В това отношение, сътрудничеството с неправителствените организации както местни, така и европейски, е от жизненоважно значение.
<P>
Трето, позволете ми да се спра на финансовото управление. Европейската сметна палата извърши изключително задълбочен анализ на 8-ия, 9-ия и 10-ия Европейски фонд за развитие не само в годишния си доклад, но и в много специални доклади, като направи наистина добри и наистина ценни бележки. Има обаче и известни основания за безпокойство, като например слабите места, които Сметната палата установи по отношение на процедурите за възлагане на обществени поръчки, предварителните проверки на делегациите на Европейската комисия и зле действащи системи за вътрешен контрол в партньорските ни страни. Сметната палата изрично отбелязва, че не става дума за недобросъвестни действия, а за слаби места. Мисля, че трябва да имаме това предвид. Наистина има твърде много количествено неизмерими грешки.
<P>
Г-н член на Комисията, надявам се, че с вашите колеги ще се заемете с този въпрос. В тази област нещо трябва наистина да се промени.
<P>
Четвъртата ми бележка е свързана с бюджетните помощи (тя би била по-подходяща за едно по-широко разискване. Г-н Charles Goerens е тук; дой е докладчик на комисията по сътрудничество за развитие за Зелената книга относно бюджетната помощ. Всички признаваме, че бюджетната помощ може да бъде важен елемент за подобряване на сътрудничеството за развитие. Тя обаче не следва да се смята за универсално средство, тъй като също има редица недостатъци. Добрите страни са, че трансакционните разходи са ниски, че страните партньори имат повишена отговорност за себе си и че има по-добър диалог между партньорите и донорите. В същото време очевидно съществува риск от злоупотреби, от незаконно присвояване на средства. Предвиждам, че това разискване ще се води в Парламента още много пъти.
<P>
Петата ми и последна бележка е свързана с инвестиционния механизъм. Инвестиционният механизъм е средство, използвано от Европейската инвестиционна банка за отклоняване на кредитите за партньорските ни страни. В момента този механизъм всъщност не попада в обхвата на освобождаването от отговорност, нито пък попада в декларацията за достоверност на Сметната палата. Това в действителност е неприемливо. Трябва да подобрим няколко неща. Добрата страна на всичко това е, че представителите на Европейската инвестиционна банка и членовете на комисията по бюджетен контрол проведоха изключително конструктивно разискване. В интерес на истината за пръв път досега те изготвиха доклад. Можем да се поучим много от това. В доклада ми има няколко важни коментара в това отношение. Също така възложихме няколко задачи на Европейската инвестиционна банка и Европейската комисия. Искаме по-добро координиране на средствата. Всъщност искаме проверка на дейността на Европейската инвестиционна банка до края на септември тази година, така че да започнем следващата процедура по освобождаване от отговорност с необходимата документация. Искаме по-голямо участие на местните партньори в случаите, когато Инвестиционната банка съфинансира проекти, искаме по-недвусмислено и не толкова теоретично отчитане и искаме общ одит на всички средства на Европейската инвестиционна банка.
<P>
Госпожи и господа, оценката ми за функционирането на Европейския фонд за развитие може да е строга, но мисля, че е справедлива. Считам, че докладът предлага много пътища за по-добро управление на финансовите средства за развитие на сътрудничеството и затова ви призовавам да го приемете с голямо мнозинство.
<SPEAKER ID="014" NAME="Georgios Stavrakakis">
докладчик. - (EN) Г-н председател, следва да Ви информирам, че ще използвам цялото си време.
<P>
Отговарях за освобождаването от отговорност на агенциите, където комисията по бюджетен контрол е изпълнила задачата си да упражни контрол върху администрацията на значителен брой децентрализирани агенции и съвместни предприятия. Успешното изпълнение на тази важна задача не би било възможно без помощта и сътрудничеството на моите колеги, докладчиците в сянка, или членовете на комисията, службата ми и секретариата. Искам да благодаря на всички. Също така искам сърдечно да благодаря на г-н O'Shea от Сметната палата за приноса и сътрудничеството му.
<P>
Изразявам твърдо убеждение, че европейските агенции и съвместни предприятия носят добавена стойност на ЕС и с присъствието си в държавите-членки съдействат за укрепването на европейската идентичност. В същото време ние като Парламент изпълняваме задачата да се отчитаме пред гражданите, така че трябва да се уверим, че парите на данъкоплатците се използват правилно, прозрачно и ефективно.
<P>
Конструктивният диалог включи и дълъг процес на наблюдение в продължение на няколко месеца между Парламента, агенциите, Комисията, Службата за вътрешен одит и Сметната палата. По мое мнение, съвместната продължителна, аналитична и подготвителна работа доведе до повишаване на прозрачността и до по-строга управленска дисциплина.
<P>
Сега позволете ми да се обърна към двете агенции, за които нашата комисия предлага отлагане на освобождаването от отговорност: Европейския полицейски колеж (CEPOL) и Европейската агенция по лекарствата (EMEA). В CEPOL очаквахме да се сблъскаме с проблеми, датиращи от миналогодишния доклад. След назначаването на новия директор, планът за действие, поискан от Парламента, беше изпълнен и резултатите започват да се проявяват. Мисля, че е широко прието, че при новото ръководство подобренията в работата на CEPOL са очевидни. Въпреки това той следва да увеличи усилията си.
<P>
В EMEA бяха открити проблеми с управлението на процедурите по възлагане на обществени поръчки. Беше изразена загриженост относно възможния риск при независимостта на експертите, както и възможните проблеми при набирането на персонала. Като цяло EMEA се счита за добре организирана и функционираща агенция. Независимо от това, мисля, че при агенция от такова значение следва да сме абсолютно сигурни, че са назначени правилните процедури и че те се прилагат ефективно. Ето защо поискахме от агенцията съвместно със Службата за вътрешен одит да извърши одит и да ни представи резултатите до края на юни.
<P>
Позволете ми да завърша с хоризонтален доклад. Иска ми се вярвам, че този доклад дава изчерпателен преглед на всички въпроси, свързани с агенциите и съвместните предприятия. Докладът посочва много примери на добри практики и включва предложения за бъдещи положителни промени. Той призовава Комисията да направи проверка на всички агенции, като обърне особено внимание на най-малките агенции и на това, как може да бъде подобрена тяхната ефективност. Също така докладът призовава Сметната палата да извърши цялостен анализ на подхода на агенциите към управлението на ситуации, в които е възможен конфликт на интереси. Много съм доволен от готовността на Сметната палата да направи това.
<P>
В сегашната голяма икономическа и социална криза значението на мониторинга е по-важно от когато и да било. Всички ние - Парламентът, агенциите, Комисията и Сметната палата - се ангажираме заедно да се заемем с решаването на проблемите и да постигнем дори по-добри резултати. Избягването на нередности е изключително трудно, но още по-важно е да ги открием и да не ги допускаме отново. Смятам, че успешно изпълнихме това предназначение на мониторинга.
<SPEAKER ID="015" NAME="Председател">
Следващият оратор е министър Жолт Ласло Бечей от името на Съвета.
<P>
Г-н министър, много Ви благодаря, че дойдохте тук тази сутрин. С присъствието си на това много важно разискване унгарското председателство дава много добър пример и на следващите председателства. Казвам това, което нашият колега Bart Staes каза преди няколко минути: много е добре, че сте тук.
<SPEAKER ID="016" NAME="Жолт Ласло Бечей">
действащ председател на Съвета. - (HU) Г-н председател, госпожи и господа, първо, ще говоря на унгарски само в началото, а след това в качеството си на член на Съвета ще продължа на английски. Като член на ЕП винаги говоря в залата на унгарски и ще продължавам по този начин. Второ, искам да помоля г-н председателя да ми даде две минути в края на разискването без значение кога ще бъде изключен апаратът ми. Надявам се, че Съветът ще разполага с достатъчно време, както и при предишните разисквания.
<P>
(EN) Настоящото разискване се провежда по време на икономическа и финансова криза, когато много държави-членки трябваше да ограничат националните си бюджети и да държат разходите си под строг контрол. Европейските граждани и данъкоплатци с право обръщат все по-голямо внимание на правилното изразходване на средствата на ЕС. Ето защо приветствам възможността по време на разискването да представя становищата на Съвета и на унгарското председателство.
<P>
Разбира се, правилно е, че бюджетите на всяка от институциите са част от по-широката система за контрол и надзор. Твърде дълго работихме по "джентълменското споразумение" от 1970 г., според което Парламентът и Съветът се въздържаха от взаимни проверки на административните си разходи.
<P>
Мисля, че и двете институции разбират, че в сегашната атмосфера след Договора от Лисабон подобно споразумение вече не е уместно. Ето защо Съветът предложи и е готов да обсъжда нови споразумения за дългосрочно сътрудничество между двете институции, участващи в процедурата по освобождаване от отговорност. Внесохме предложение и с нетърпение очакваме да го обсъдим с вас. Изразявам твърдото си убеждение, че сътрудничеството в тази област е от взаимен интерес за нас и е не по-малко важно да се покаже на гражданите на Европа, че си сътрудничим. Ето защо приканвам Парламента да започнем обсъждане на този въпрос.
<P>
Обръщам се лично към Вас, г-н председател, и Ви моля да направите всичко възможно и да назначите делегация, която да преговаря с нас на политическо равнище. Готови сме да споделим идеите си с Вас. По-общо казано, споделяме загрижеността Ви бюджетът на ЕС да бъде прилаган правилно. Проучихме подробно годишните отчети на Комисията, както и забележките, направени от Европейската сметна палата в годишния й доклад.
<P>
В края на февруари лично аз представих на комисията по бюджетен контрол препоръките на Съвета относно освобождаването на Комисията от отговорност във връзка с изпълнението на бюджета. Приветствам факта, че много от точките, подчертани от Съвета, бяха разгледани и от Вашата институция. Съветът препоръча освобождаване на Комисията от отговорност и призна цялостните подобрения, установени от Сметната палата. Те са част от една благоприятна тенденция и в голяма степен се дължат на усилията през последните години както от страна на Комисията, така и от страна на държавите-членки. И все пак, независимо от тези положителни признаци, общият резултат все още не е задоволителен, но въпреки това Сметната палата трябваше да даде становището си за 2009 г.
<P>
Съвсем накратко искам да отбележа и следните въпроси: нуждаем се от сериозно обсъждане; нуждаем се от дългосрочно сътрудничество и от дългосрочно споразумение с вас: след "джентълменското споразумение" следва на направим именно това. Придържаме се към процедурата за освобождаване от отговорност въз основа на заключенията на Сметната палата, защото такова е правилото, така е според Договора; също така очакваме Парламентът и Съветът да отчетат колко е сложно да се опростят съществуващите разпоредби и да се повиши на тяхната прозрачност.
<P>
Надявам се, че такъв проблем - Парламентът да отлага освобождаването на Съвета от отговорност - в бъдеще няма да се повтори, така че изисквам още по време на унгарското председателство да проведем политическо обсъждане и да достигнем до споразумение.
<P>
Това е личното ми искане Парламента и към Вас, г-н председател.
<SPEAKER ID="018" NAME="Алгирдас Шемета">
член на Комисията. - (EN) Г-н председател, първо, позволете ми да изкажа благодарност на комисията по бюджетен контрол, и по-конкретно на докладчика, г-н Chatzimarkakis, за отличното сътрудничество и за подготвения от него доклад, който включва препоръката за това, че бюджетът за 2009 г. следва да бъде освободен от отговорност. Също така искам да благодаря на г-н Staes за доклада му относно прилагането на Европейския фонд за развитие и на г-н Stavrakakis за доклада му относно агенциите.
<P>
Процедурата по освобождаване от отговорност за 2009 г. вече е към края си. Това беше период на интензивна работа, в който Парламентът и Комисията оформиха едно специално партньорство между нашите две институции. Виждаме, че двете институции имат много общо що се отнася до разумното финансово управление и европейската добавена стойност.
<P>
Изслушахте Сметната палата и проучихте докладите й. Няколко мои колеги от Комисията проведоха ползотворен диалог с комисията по бюджетен контрол и голяма част от информацията беше споделена с вас. Искам да се съсредоточа върху три теми, които представляват особен интерес.
<P>
Първо, както Комисията, така и Парламентът, следва да обмислят внимателно заедно със Съвета как отговорността на различните финансови участници може да бъде по-добре определена и очертана в законодателната рамка. Фактът, че повечето грешки са забелязани от Сметната палата и Комисията в проектите и плащанията, управлявани от държавите-членки, показва много ясно къде е необходимо да се положат повече усилия, и то незабавно, тъй като споделеното управление представлява около 80 % от европейските фондове.
<P>
Член 317 от Договора от Лисабон изрично изисква сътрудничество от страна на държавите-членки при изпълнението на бюджета. За тази цел Комисията направи последователни предложения в контекста на настоящето преразглеждане на Финансовия регламент. Тъй като сега Парламентът е равнопоставен партньор на Съвета що се отнася до преработката на регламента, съществува реална и уникална възможност да се засили отчетността на държавите-членки и тази възможност не трябва да се пропуска.
<P>
Второ, несъмнено ще се съгласите, че сложността на правилата възпира потенциалните бенефициери от кандидатстване за финансова помощ от ЕС. Освен това сложността води до значителен брой грешки, както беше подчертано от Сметната палата в редица нейни одиторски отчети.
<P>
Опростяването на правилата за получаване на финансиране, както и на финансовите процеси, е приоритетна цел на Комисията в перспективата на следващата многогодишна финансова рамка. Затова Комисията също направи предложения за преразглеждане на Финансовия регламент, които целят изясняване на правилата, гарантирането на тяхната съвместимост със секторното законодателство и опростяването на финансовите процеси.
<P>
Трето, предложенията предвиждат и диференцирани стратегии за контрол в съответствие с нивото на риска за всяка програма, действие и типа на бенефициера. Този подход цели да се подобри качеството на контрола, като се гарантира, че разходите за контрол са съразмерни с ползите, които те генерират, като същевременно се дават разумни гаранции, че бюджетът на ЕС се управлява в съответствие с принципите за добро финансово управление.
<P>
Много се радвам, че този подход е приоритет в дневния ред на настоящите обсъждания и че внесените предложения наистина отговарят на амбициите на Комисията.
<P>
Процедурата по освобождаване от отговорност позволи на Комисията да извлече поуки от заключенията и препоръките на Европейската сметна палата, както и от резолюцията на органа, който взема решение за освобождаване от отговорност, в момент, когато обмисляме формата на бъдещите политики на ЕС и тяхното отражение върху бюджета на ЕС.
<P>
Наша обща отговорност е заедно със Съвета да превърнем конкретно тези поуки в нов набор от съвременни и ефективни правила и процеси, които ще позволят на Съюза да отговори по-добре на очакванията на 500-те милиона граждани по един правилен и рентабилен начин.
<P>
Позволете ми да завърша, като изразя специална благодарност към Европейския парламент за това, че през годините непрекъснато подкрепяше усилията на Комисията за постигане на по-добро финансово управление на бюджета на Европейския съюз.
<SPEAKER ID="020" NAME="Thijs Berman">
докладчик по становището на комисията по развитие. - (NL) Г-жо председател, в миналото Европейският фонд за развитие беше критикуван от Сметната палата, че е необходимо да вложи повече усилия за контролиране на разходите. Контролът трябва да се осъществява най-вече от делегациите на Европейския съюз в развиващите се страни. Те са най-близо до проектите, които обсъждаме.
<P>
По-специално, в последните години Европейската комисия предприема важни стъпки към подобряване на контрола, особено що се отнася до бюджетните помощи и разходите в нестабилните държави. Нещо повече, по-доброто сътрудничество и координация в областта на политиката за развитие между държавите-членки биха могли да ни спестят 6 млрд. евро. За да постигнем това обаче, са ни необходими силни делегации на Европейския съюз, които да изпълнят ролята и задачите си и да гарантират качеството на направените разходи.
<P>
Голяма ирония буди фактът, че партиите, протестиращи относно злоупотреби, но отказващи да харчат пари, за да се заздрави управлението на делегациите на ЕС, често са едни и същи. Ако действително искаме тези делегации да не позволят парите за развитие да попадат в неподходящите ръце или да бъдат отклонявани към неуспешни проекти, ние трябва да увеличим персонала на делегациите на ЕС. Следователно трябва да заложим необходимите средства в бюджета за външна политика през следващите години. Очаквам с любопитство отговора на Комисията на множество бележки, направени от Bart Staes в отличния му доклад. Моята група напълно одобрява направените в него заключения.
<P>
Въпреки това въпросът е какво трябва да се случи, преди да подобрим предварителния контрол. Как можем да гарантираме по-доброто управление на организациите, изпълняващи проекти? Какво ще направи Комисията, за да подпомогне допълнително капацитета на страните бенефициери и регионалните организации, и какво е необходимо да направим, за да постигнем това? В бъдеще политиката за развитие на Европейския съюз следва да изразходва повече средства за фондове, които осигуряват на достъп до финансови услуги, тоест за фондовете за микрофинансиране. Има хора с достатъчно идеи и умения в бедните държави. Следва да им се даде шансът да изградят бъдещето си с помощта на малки кредити. Европейският фонд за развитие също трябва да допринесе за тази цел.
<P>
Накрая, тъй като се финансира от европейския бюджет, Европейският фонд за развитие подлежи очевидно на демократичен контрол, но това не трябва да доведе до орязване на общия бюджет за сътрудничество в областта на развитието.
<SPEAKER ID="021" NAME="Charles Goerens" LANGUAGE="FR">
Г-жо председател, освобождаването от отговорност във връзка с изпълнението на бюджета на Осмия, Деветия и Десетия Европейски фонд за развитие ме подтиква да направя следните бележки.
<P>
На първо място, стремежът на Комисията, който е съвсем оправдан, е да насърчава регионалното развитие в Африка. Тя разполага с два инструмента, два мандата всъщност, за да направи това. Първо, тя разполага с мандат, даден й от държавите-членки, да управлява Европейския фонд за развитие, който в действителност се финансира от националните бюджети. Същите тези държави-членки й дават мандат и за преговаряне по споразумения за икономическо партньорство. Следователно ние всъщност говорим за съгласуваност на политиката. Нещо повече, по този въпрос отговорността на Комисията е огромна. Тя обаче може да разчита на членовете на комисията по развитие в Европейския парламент, когато става въпрос за предоставяне на необходимите средства на делегациите.
<P>
На второ място, с функционирането на Европейския фонд за развитие трябва да се заемат африканците, които са съсобственици на фонда заедно с Европейския съюз. От интерес е и за двата партньора да го оползотворяват максимално добре. Надявам се, че включването на Европейския фонд за развитие в бюджета, за което и аз настоявам - този изплъзващ се въпрос, това събитие, непрекъснато обещавано, но нереализирано досега - ще даде възможност да се запази първоначалния замисъл на фонда. Ние ще трябва да гарантираме, че тези достижения на правото на ЕС са спазени.
<SPEAKER ID="022" NAME="Csaba Őry">
докладчик по становището на комисията по заетост и социални въпроси. - (HU) Г-жо председател, в качеството си на докладчик по становището на комисията по заетост и социални въпроси аз бих желал да обърна вниманието на комисията по бюджетен контрол към няколко предложения, както и да помоля те да бъдат включени в доклада.
<P>
На първо място, ние оценяваме усилията на Комисията, насочени към подобряване на финансовото управление, но в същото време изразяваме съжаление, че държавите-членки не използват пълноценно финансовите активи на Европейския социален фонд, въпреки финансовата криза.
<P>
Процентът на усвояване спадна от 54 % през 2007 г. на 36 %. Ние считаме, че в тази област следва да се положат повече усилия. Настоятелно призоваваме и за повече усилия с цел да се намали честотата на възстановяването на неправомерни разходи, като искаме да привлечем вниманието на Комисията към необходимостта от ускоряване на процесите на вземане на решения, свързани с финансови корекции.
<P>
Следва да приветстваме факта, че Европейският социален фонд поставя акцент върху стратегията за заетостта, но, както казах, не се използват всички налични средства, така че е необходимо да положим допълнителни усилия в това отношение.
<P>
Бяха регистрирани някои незначителни проблеми с агенциите, аз нямам време обстойно да ги засегна, но като цяло трябва да кажем, че тяхното финансово управление е приемливо и следва да получи нашата подкрепа.
<SPEAKER ID="023" NAME="Jutta Haug">
докладчик по становището на комисията по околна среда, обществено здраве и безопасност на храните. - (DE) Г-жо председател, г-н действащ председател на Съвета, г-н член на Комисията, госпожи и господа, комисията по околна среда, обществено здраве и безопасност на храните изрази категорично положителното си становище пред комисията по бюджетен контрол. Ние сме изключително удовлетворени от начина, по който се изразходват средствата от страна на службите на Комисията. Нямаме поводи за критика нито по отношение на начина, по който се усвояват средствата, нито относно равнището на разходите. Напротив, бихме могли само да изразим похвала за бързото и благоприятно изразходване на средствата по програмата "LIFE". Комисията успя да усвои допълнителното финансиране, което й предоставихме, и го направи по полезен начин. Агенциите от нашата област - Европейската агенция за околната среда (EEA), Европейският център за превенция и контрол върху болестите (ECDC), Европейската агенция по химикалите (ECA), Европейският орган за безопасност на храните (EFSA) и Европейската агенция по лекарствата (EMA) - също отговорно управляваха парите си.
<P>
За разлика от компетентната комисия, комисията по бюджетен контрол критикува Европейската агенция по лекарствата в доклада си и дори иска да откаже освобождаването й от отговорност. Считам, че това е прекалено, да го кажем по-меко. Ако се бях изразила не толкова учтиво, следваше да кажа, че комисията по бюджетен контрол се намесва в сфери, които са извън полето й на компетентност. Тя би трябвало да спре да го прави. Аз мога само да изискам от Парламента на пленарните си заседания да усъвършенства процедурата в тази област.
<SPEAKER ID="024" NAME="Mathieu Grosch">
докладчик по становището на комисията по транспорт и туризъм. - (DE) Г-жо председател, за разлика от предходната комисия, комисията по транспорт и туризъм не можа да изрази изцяло положително становище. Въпреки това ние приветстваме факта, че бяха предоставени значителни средства за трансевропейските транспортни мрежи и че 2009 г. най-после се оказа много добра година за програмата "Галилео", за разлика от предходни години. Ние можахме също така да заявим, че координаторите вършат добра работа в областта на трансевропейските мрежи, тъй като те също имат голям принос за цялостното финансиране на тези главни проекти.
<P>
По наше мнение, има възможност за подобрения в други области, които Парламентът счита за важни - като например безопасността на пътя. В тази област са изплатени само 73 % от средствата. Според нас по тази програма по-конкретно може да се свърши повече и по-добра работа с по-малко финансиране.
<P>
В заключение, бих желал да спомена, че е необходима по-голяма координация между транспортната политика и политиката на сближаване. Не можем да имаме приоритети, които една комисия издига на преден план, а след това други комисии пренебрегват. Наблюдава се обаче координация в момента по време на прегледите, които извършваме. Надяваме се, че ще можем да отчетем по-добри резултати за 2010 г. в тази област.
<SPEAKER ID="025" NAME="Giommaria Uggias" LANGUAGE="IT">
Г-жо председател, госпожи и господа, комисията по транспорт и туризъм одобри препоръката ми за освобождаване от отговорност на европейските транспортни агенции, които подпомагат Европейската комисия.
<P>
Освобождаването се разрешава, тъй като Сметната палата счита, че годишните финансови отчети на агенциите са в голяма степен надеждни, въпреки че ние следва да вземем под внимание и да подчертаем по-специално редица проблеми от критична важност. Някои от тях са общи за всички агенции или за някои от тях, включително например: анулиране или забавяне на процедури за възлагане на обществени поръчки, неспазване на правилника за персонала или нарушаване на принципа на ежегодност на бюджета. Следва обаче да изтъкнем ангажираността на агенциите за преодоляване на посочените проблеми.
<P>
В общ план аз бих желал да направя две кратки политически забележки, а именно относно липсата на многогодишни програми - което е симптоматично за дефицита на лидерски умения - както и недостатъчната проницателност в работата на някои агенции, като например Европейската железопътна агенция. В същия дух бих искал да отбележа и забавянето от приблизително две години за изготвяне на процедури, определящи отговорността за катастрофата във Виареджо.
<SPEAKER ID="026" NAME="Jens Geier">
докладчик по становището на комисията по регионално развитие. - (DE) Г-жо председател, бих желал сега да използвам една минута в качеството ми на докладчик по становището на комисията по регионално развитие и по-късно да говоря две минути в разискването, от името на моята група.
<P>
Г-жо председател, г-н Бечей, г-н Шемета, г-н Калдейра, госпожи и господа, бюджетът за регионалната политика си остава ахилесовата пета на общия бюджет на Европейския съюз. В пет процента от плащанията, извършвани от Европейския регионален фонд, все още се регистрират грешки и поради това следва да се определят като неправомерни плащания. Някои от тях дори, които изглеждат правилни, в действителност подпомагат нелепи проекти. Мога ли да ви напомня, че концерт на Елтън Джон в Неапол беше субсидиран от Европейския регионален фонд. Беше ни казано, че това е мярка за насърчаване на туризма. Това може и да е така, но по мое мнение истинската регионална помощ за Неапол трябва да е под друга форма.
<P>
Причината за това е, че твърде често държавите-членки все още считат финансирането от Европейския регионален фонд за лесни пари. Това се вижда от факта, че има неизпълнение на дължими суми от неправомерни плащания, че много често Комисията трябва да използва инструмента за спиране на плащанията - нещо, което ние като контролиращ бюджета орган приветстваме горещо, както и от факта, че липсва точност при отчитането. Генералният директор, който отговаря за регионалната политика, не може да ни гарантира законността и надеждността на повече от половината оперативни програми, тъй като отчетността на държавите-членки е незадоволителна.
<P>
Госпожи и господа, ние все още имаме да свършим много работа в тази област.
<SPEAKER ID="027" NAME="Pat the Cope Gallagher">
докладчик по становището на комисията по рибно стопанство. - (EN) Г-жо председател, Агенцията на Общността за контрол на рибарството е основана през 2005 г., за да гарантира по-добро спазване на правилата на Общата политика в областта на рибарството от страна на държавите - членки на Европейския съюз. Агенцията, която се намира във Виго, Испания, играе важна роля за засилване на контрола върху рибарството и осигуряване на координация между държавите-членки на ЕС.
<P>
Аз приветствам приемането неотдавна от страна на агенцията на многогодишната програма за дейността през периода 2011-2015 г. в съответствие със стратегията на Европейския съюз "Европа 2020". Считам, че многогодишната работна програма ще подобри рентабилността чрез засилено регионално сътрудничество и обединяването на средства съгласно съвместните планове за разполагане. Аз приветствам одобрението, с което Сметната палата дава съгласието си за освобождаване от отговорност. Тази гледна точка се поддържа от становището ми, което беше прието от комисията по рибно стопанство.
<P>
Скоро Комисията ще публикува законодателните си предложения за реформата на Общата политика в областта на рибарството. Тази реформа трябва да стандартизира режимите по спазване и осигуряване на изпълнението на задълженията в отделните държави-членки, тъй като няма уеднаквяване в целия ЕС. Във връзка с това аз настоятелно призовавам Комисията да въведе система от административни санкции. Тя не трябва да се оставя за разработване от отделните държави. Ако имаме обща политика, санкциите следва да се прилагат без всякакви изключения. Ние всъщност следва да въведем административни санкции за малките нарушения вместо системата за наказателно правосъдие, използвана в моята държава.
<SPEAKER ID="028" NAME="Iratxe García Pérez">
докладчик по становището на комисията по правата на жените и равенството между половете. - (ES) Г-жо председател, година след година ние в комисията по правата на жените и равенството между половете изтъквахме постоянно необходимостта от включване на принципа за равенство на половете във всички етапи на бюджетната процедура, за да осъществим напредък в областта на политиките за равенство и следователно да допринесем за равенството между мъжете и жените в Европейския съюз.
<P>
Ето защо ние приветстваме както изготвения от Сметната палата специален доклад относно дейностите по професионално обучение, финансирани от Европейския социален фонд, така и проучването, съдържащо оценка на жизнеспособността и възможностите за включване на някои елементи в аспекта на равенство между половете. Дори и в този случай е от съществено значение да продължим напредъка в тази посока.
<P>
Ние сме загрижени относно проблемите, свързани с плащанията по програмата "Дафне", която се бори срещу насилието, основано на пола, като се надяваме, че с годините ще расте чувствителността по отношение на тези въпроси и ние действително ще вземаме под внимание аспекта на равенство между половете във всяка оперативна програма, осъществявана в Европейския съюз.
<SPEAKER ID="029" NAME="Christofer Fjellner" LANGUAGE="SV">
Г-жо председател, г-н член на Комисията, бих желал да благодаря на члена на Комисията Шемета и на докладчика, г-н Chatzimarkakis, за отличното им сътрудничество. Докладът е надежден и аз мога единствено да кажа, че по същество имаме консенсус в комисията по бюджетен контрол относно внесените от нас препоръки. И все пак вече 16 години поред ние нямаме ясно заявени гаранции от страна на Сметната палата. Грешките не се увеличават. Напротив, те намаляват, но все още не са приемливи. Картината, очертана въз основа на данните в различни години, далеч не е приемлива според нас.
<P>
Комисията носи огромна отговорност за това, но аз бих казал, че държавите-членки вероятно носят още по-голяма отговорност. Както посочи членът на Комисията, 80 % от финансирането и усвоените средства са обща отговорност и държавите-членки не поемат своя дял от нея. Това е другата област, в която имаме най-съществени проблеми. Ето защо Комисията трябва да осъществи натиск върху държавите-членки, за да ги убеди да поемат своята отговорност за средствата, които Европейският съюз им дава възможност да управляват.
<P>
Докладът съдържа три изисквания, които аз бих желал специално да подчертая. Първото е да се положат повече усилия, за да се накарат държавите-членки да предоставят националните си декларации. Понастоящем има четири държави, които го правят - Нидерландия, Швеция, Дания и Обединеното кралство. Следователно това е възможно да се направи. Комисията трябва да подпомогне тези държави, но и да ги използва като пример, за да накара и останалите да направят същото.
<P>
Второ, Комисията следва да усъвършенства възможността за преустановяване на плащанията. Те трябва да бъдат спирани за онези държави, които често имат проблеми при управлението на парите. Не е възможно да продължаваме да управляваме лошо отпуснатите средства, без това да бъде забелязано.
<P>
Трето, ние трябва да имаме по-добри системи за възстановяване на неправомерно изплатени средства. Нуждаем се от ясни правила. Получава се странна ситуация, в която държавите с огромни дългове към Европейския съюз продължават да получават пари и може да мине невероятно много време, преди те да бъдат върнати. Това е друга област, в която Комисията следва да направи подобрения.
<P>
Аз съм доволен, че членът на Комисията се съгласи на компромис с Парламента по тези три изисквания и очаквам с нетърпение да работя през следващата година като докладчик в тясно сътрудничество с г-н Шемета. Бих желал и да благодаря на г-н Chatzimarkakis. Ще се опитам да работя добре и през следващата година. Сега напредъкът е налице.
<SPEAKER ID="030" NAME="Cătălin Sorin Ivan">
от името на групата S&D. - (RO) Г-жо председател, аз също искам да благодаря на докладчика за отличния доклад и изключително плодотворното сътрудничество по време на изготвянето му. Също така бих желал да благодаря на Комисията за диалога, който успяхме да поддържаме, тъй като докладът относно освобождаване от отговорност във връзка с изпълнението на бюджета е не само годишен доклад за освобождаване от отговорност, но той дава и нови насоки за сътрудничество през следващия период.
<P>
Аз бих искал да повдигна три въпроса, които считам за много съществени. На първо място, искам да разгледам националните декларации за управление, в които следва да бъде посочено как се изразходват парите на Европейския съюз. Над 80 % от бюджета на Европейския съюз се управлява на национално равнище, но почти цялата отговорност за управлението на тези средства се носи на равнище на Европейския съюз. Националните декларации за управление следва да ни помогнат в значителна степен да видим как се използват тези пари от националните органи и кой е отговорен за използването на тези средства. От първостепенна важност е отговорността да се поеме от министър и националните декларации за управление да носят подписа на политическо лице, отговарящо за вземане на решения.
<P>
Второ, искам да засегна въпроса за автоматичното блокиране на европейски средства, когато парите на Европейския съюз се управляват лошо или когато има признаци, че те биха били управлявани лошо. Изключително важно е за нас да се намесваме бързо, когато механизмите за управление и усвояване на средства на Европейския съюз не действат много добре.
<P>
Трето, ние говорим за парите на данъкоплатците - европейските граждани. Ето защо е изключително важно, когато става дума за злоупотреби със средства на ЕС, дейностите по възстановяване на средства да са много по-ефективни, и цената за тях да не се плаща от европейските граждани. Това са пари, които европейските граждани дават на Европейския съюз. Когато те се използват по неправомерен начин, европейските граждани са тези, които покриват загубите. Това не е справедливо. Европейските граждани претърпяха загуби на два пъти и това е проблем, който трябва бързо да намери своето решение.
<SPEAKER ID="031" NAME="Gerben-Jan Gerbrandy">
от името на групата ALDE. - (NL) Г-жо председател, аз също бих желал да изразя искрените си благодарности на г-н Chatzimarkakis и другите докладчици за отличната работа. Бих искал също така да благодаря на Съвета и на председателя на Сметната палата по-специално за това, че присъстват тук, въпреки че е странно специално да изтъкваме това. Все пак благодаря ви, че сте тук.
<P>
Г-жо председател, освобождаването от отговорност през настоящата година се случва във важен момент поради две причини. Първата е, че всички държави-членки трябва да предприемат изключително строги съкращения. Втората причина е, че ние сме в навечерието на приемането на нов многогодишен бюджет. Аз считам, че и двете причини подчертават факта, че трябва да отделяме още по-голямо внимание на освобождаването от отговорност и на европейските разходи. Що се отнася до мен, считам, че тук става въпрос за законосъобразността и ефективността на европейските разходи, защото европейските граждани имат правото да очакват, че европейските инвестиции действително дават резултат.
<P>
Г-жо председател, за мен политическата отчетност за изразходваните средства е елементарна. Назовете един орган от местно, провинциално, регионално или национално-демократично представителство, който да не подлежи на политическа отчетност за изразходването на средства. Защо в такъв случай да нямаме същото и на европейско равнище? Защо държавите-членки все още не успяват да носят отговорност за 80 % от разходите на Европейския съюз? Аз отново призовавам Съвета да се заеме най-после с националните декларации на държавите-членки. По мое мнение, след 2014 г. няма да има многогодишни бюджети, ако тези декларации не се предоставят от държавите-членки.
<P>
Г-жо председател, настоящата ситуация ни кара да упражним допълнителен контрол върху бюджета на Парламента. Аз наистина съм доволен от икономиите, които успяхме да направим, въпреки че те са резултат от усилията ни да спестим средства. Сега се каним също така да използваме предвидените за полети средства за нашите командировки, а също да се решим проблема с потреблението на хартия. Всяко едно от тези предложения е отлично. Има още едно нещо, което искам да изтъкна: от този септември ние можем да използваме не само коли, но и велосипеди, и чрез Вас, г-жо заместник-председател, аз бих желал да призова г-н Buzek официално да стартира схемата с велосипедите през септември.
<SPEAKER ID="032" NAME="Andrea Češková" LANGUAGE="CS">
Г-жо председател, настоящото разискване е посветено на един доста широк въпрос, тъй като засяга освобождаването от отговорност на широк кръг европейски институции, всяка една от които има своите специфични характеристики. Следователно е много трудно въпросът да се обобщи в едно изказване.
<P>
Сътрудничеството между Сметната палата и комисията по бюджетен контрол, на която аз съм член, е отлично, и то доведе до някои препоръки относно начина, по който Европейският парламент следва да гласува, когато се дава разрешение за освобождаване от отговорност. Независимо от това при оценяването на отделните институции, по-специално европейските агенции, постоянно възникват проблеми, например свързани с процеса на наемане на работна ръка при възлагане на обществени поръчки, а също проблеми, свързани с прозрачността или с вътрешния контрол. Ето защо е много трудно при наличието на всички тези причини да се съгласим и разрешим освобождаване от отговорност. Напротив, ние следва да подкрепим докладите, в които се предлага отлагане на освобождаването от отговорност.
<SPEAKER ID="033" NAME="Bart Staes">
от името на групата Verts/ALE. - (NL) Г-жо председател, госпожи и господа, има пет доклада, които бих искал да коментирам. На първо място, Комисията.
<P>
Аз много високо ценя подхода на нашия колега, г-н Chatzimarkakis. Мисля, че той е свършил блестяща работа по доклада за освобождаване от отговорност. По много целенасочен начин той съсредоточи вниманието си предварително върху редица въпроси, постави пред Комисията шест въпроса и трябва да кажа, че ние постигнахме това, което искахме. Също така трябва да благодаря на Комисията. Това е моята дванадесета процедура по освобождаване от отговорност във връзка с изпълнението на бюджета. Считам, че това вероятно е първият път, в който работихме заедно в толкова конструктивен дух; не само членът на Комисията Шемета, но също така и други членове на Комисията в кръга на отговорностите си наистина отделиха време за тази процедура по освобождаване от отговорност. Те имаха срещи по няколко повода както с докладчиците в сянка, така и с водещия докладчик, и благодарение на конструктивния им диалог според мен ние постигнахме много добри резултати.
<P>
Съгласен съм до голяма степен с това, което каза г-н Gerbrandy. Сега е време, когато са нужни икономии, и следователно трябва да бъдем разумни в харченето. Осемдесет процента от европейския бюджет действително се изразходва в държавите-членки и се управлява от самите тях. Г-н действащ председател на Съвета, най-накрая ние трябва да поемем политическата отговорност за съвместното управление на наличните средства на Европейския съюз. Поради тази причина ние все още настояваме държавите-членки да представят своите национални декларации за достоверност. За мен това е изключително важно изискване.
<P>
Необходим е и по-голям контрол. Мисля, че държавите-членки следва да извършват одит на средствата, които получават от ЕС, и това да се прави по-активно, отколкото до момента. Водещият докладчик обръща голямо внимание и на случаи на неправомерно използвани средства и възстановяването им, както и на въвеждането на механизми за контрол. Според мен тази тема действително заслужава повишено внимание и бележките на докладчика следва да бъдат основа за следващата процедура по освобождаване от отговорност, чийто докладчик е г-н Fjellner.
<P>
Преминавам към въпроса за Европейския парламент: виждам, че нашият генерален секретар седи до заместник-председателя. Трябва да отправя специални благодарности на г-н Welle. Бях докладчик по последната процедура по освобождаване от отговорност. Имаше известно напрежение между мен и генералния секретариат. Тогава обаче аз написах доста строг доклад и трябва да благодаря на г-н Welle, защото той и неговата администрация отговориха много прилежно и коректно на всички поставени от мен въпроси и положиха огромни усилия в тази работа. Аз считам, че в крайна сметка напрежението, което се усещаше между нас, доведе до по-добри резултати и вероятно до по-добър бюджет на Европейския парламент.
<P>
Когато говорим за бюджета на Европейския парламент, искам също така да подчертая пред моите колеги, че ние трябва да намерим начин да се освободим от ненаситната консуматорска култура. Като институция ние следва да служим за пример, което означава, че следва да бъдем и достатъчно смели в икономиите. Все пак нека направя един страничен коментар по този въпрос. Аз имам доста сериозни резерви по отношение на Музея на европейската история, и по-специално не по отношение на съдържанието на самия проект, а по отношение на разходите, свързани с него. Очевидно е хубаво, че ние ще имаме такъв музей, но това, което ме смущава силно, е, че в пленарна зала никога не сме имали сериозно разискване по този проект. И все пак, ако пресметнем, ние ще похарчим около 136 млн. евро за Музея на европейската история. Това са много пари, госпожи и господа, но ние не сме разисквали сериозно този въпрос. Никога не сме обсъждали къде следва да се намира той и как трябва да изглежда. Всичко това се случва зад затворени врати, често във вътрешната светая светих на Бюрото, и като демократ аз не мога да приема това.
<P>
Нека сега се спра на филмовата награда "Lux": г-н Itälä направи няколко коментара относно тази награда в доклада си и между другото аз го поздравявам за работата, която е свършил. Трябва да кажа, че моята група придава голямо значение на наградата "Lux"; въпреки че сега със сигурност сме готови да вземем предвид редица критични коментари относно работата, свързана с наградата, ние наистина считаме за ценен фактът, че Европейският парламент подкрепя този проект, защото това означава, че ценни филмови проекти получават подкрепа.
<P>
Също така искам да спомена г-н Stavrakakis и един от неговите доклади относно Съвета. Обръщам се пряко към действащия председател на Съвета и унгарското председателство. Намирам за невероятно, че Съветът, който винаги настоява другите да действат прозрачно, явно е бил много по-сдържан, когато става дума за самия него. Нашето искане е много просто, г-н действащ председател: като Парламент - органът, който одобрява процедурата по освобождаване от отговорност, ние искаме достъп до всички документи. Искаме открито обсъждане на бюджета на Съвета. Ние не искаме да говорим за съдържанието на бюджета на Съвета и да казваме: можете да правите това, но не можете да правите онова, а това, което искаме, е прозрачност относно начина, по който Съветът харчи парите си, защото бюджетът на Съвета днес е различен от този преди 30 години и съдържа много повече неща освен просто редица административни разходи.
<P>
Накрая бих искал само да коментирам Европейската агенция по лекарствата. Там има проблеми. Отложихме процедурата по освобождаване от отговорност, тъй като агенцията очевидно има проблеми, свързани с процедурите по възлагане на обществени поръчки. Процедурите за няколко проекта са пълни с грешки, съответстващи на значителната сума от 30 млн. евро. Освен това налице са проблеми, свързани с конфликт на интереси между експерти и служители на агенцията. Считам, че сега, когато процедурата по освобождаване от отговорност е отложена, ще проведем разискване по тези въпроси преди есента, и се надявам, че с него ще можем да сложим край на конфликтите на интереси в рамките на агенцията.
<SPEAKER ID="034" NAME="Søren Bo Søndergaard">
от името на групата GUE/NGL. - (DA) Благодаря Ви, г-жо председател. Бих искал в началото да благодаря на всички, които са участвали в изготвянето на тези отлични и критични доклади относно бюджета на институциите на ЕС за 2009 г. Някои хора изразяват съмнения дали не сме прекалено критични. Например, когато задаваме въпроси за собствения ни метод на харчене тук, в Европейския парламент, независимо дали става дума за забавянето на откриването на център за посетители, създаването на таен телевизионен канал или неспирния "пътуващ цирк", който се мести от Брюксел в Страсбург. Не, ние не сме прекалено критични. Всъщност нашата работа, от името на европейските данъкоплатци, е точно такава: да търсим чувствителните области и да оказваме натиск. Това е, което нашите граждани очакват от нас, и ние в действителност бихме могли да включим още повече критични бележки.
<P>
Именно фактът, че е наша работа да разследваме и да бъдем критични, е причина да казваме, че поведението на Съвета е неприемливо. Тази година Съветът отново направи всичко възможно, за да попречи на нашата работа като одитори. Той отказа да ни изпрати съответните материали, отказа да отговори на нашите въпроси и да се срещне с комисията по бюджетен контрол за открито разискване, както правят другите институции.
<P>
Очевидно съм доволен, че унгарското председателство избра да присъства. Те следва да бъдат похвалени за това. И все пак, когато говорим за "джентълменско споразумение" между Съвета и Парламента, трябва да кажа: ако изобщо има такова споразумение, моля, нека да го видим. Съветът има шансът да го прочете днес, ако такова споразумение изобщо съществува. Ние бихме искали да го видим. Многократно сме искали от Съвета да ни го предостави, но никога не сме го получавали. Това е така, защото то не съществува. Поради тези причини моята група може изцяло да подкрепи предложението днес Съветът да не бъде освободен от отговорност. Вместо това ние призоваваме Съвета да престане да бойкотира Парламента и да отговори на въпросите, които задаваме във връзка с отчетите му.
<P>
Днес ние разискваме бюджета на Европейския съюз за 2009 г. Също толкова важно обаче е не само това, което отчетите ни казват, но и това, което те не ни казват относно един изключително важен въпрос за икономиката на ЕС. Преди няколко дни Европол публикува доклад за организираната престъпност в ЕС. Той съдържаше шокиращи резултати. Според вестник "Ле монд" само измамите с ДДС струват милиарди евро годишно. Има и измами, свързани с квотите за въглероден диоксид, както и други. Поради това ние имаме сериозни причини да продължим и дори да активизираме обсъждането относно това как може да бъде организирана икономиката на ЕС в интерес на данъкоплатците.
<SPEAKER ID="035" NAME="Marta Andreasen">
от името на групата EFD. - (EN) Г-жо председател, считам за лудост Европейският парламент да одобри бюджета на Европейския съюз за 2009 г., когато финансовите нередности или вероятните измами засягат между 2 % и повече от 5 % от него. Това не са цифри, измислени от мен, за да се впиша в партийнополитическа пропаганда, а оценки на Европейската сметна палата. Равнището на нередностите за 2009 г. е необичайно високо и се равнява на половината от вноската на Обединеното кралство в бюджета на ЕС за тази година - около 6,3 млрд. евро. Това положение просто не бива да се толерира в никое дружество или никоя организация: за това биха хвърчали глави.
<P>
Парламентът следва да одобри освобождаването от отговорност на 27 агенции на ЕС - скъпи и ненужни квазиавтономни неправителствени организации на гражданското общество, докато в същото време Европейската сметна палата стартира широкомащабно разследване на отчетите си за 2009 г. Това следва да бъде сигнал за тревога за нас преди гласуването. Повтарям с най-категоричните възможни думи: абсолютна лудост е да оправдаем 523 милиона евро, нека не забравяме, от парите на данъкоплатците, докато официалният одитен орган на ЕС разследва възможни случаи на измами и лошо финансово управление на тези агенции. Като отлагаме гласуването за агенцията по лекарствата и агенцията "CEPOL", всъщност работим половинчато.
<P>
Година след година слушаме как Европейската комисия обвинява държавите-членки за нередности, а не прави абсолютно нищо по този въпрос, въпреки че има правомощия да блокира финансирането. Вместо това тя предлага да се замени стратегията на нулева толерантност с тази на допустим риск, когато става дума за измами, свързани с разходите на ЕС. За да се влошат нещата още повече, Комисията и Парламентът настояват за увеличаване на бюджета за следващите години. Повечето от увеличенията са свързани с области, в които нередностите са най-големи. Ще бъде пълен позор и обида към данъкоплатците, ако Парламентът разреши освобождаване от отговорност във връзка с бюджета за 2009 г. Единственият извод от евентуално гласуване в подкрепа на освобождаване от отговорност е, че Парламентът и неговите членове открито одобряват лошото финансово управление, ако не и по-лошо.
<P>
Призовавам британския министър-председател да намали вноската на Обединеното кралство в бюджета на ЕС в съответствие с размера на нередностите, ако Европейският парламент не работи в интерес на британските данъкоплатци.
<SPEAKER ID="036" NAME="Martin Ehrenhauser" AFFILIATION="NI">
(DE) Г-жо председател, ще ми позволите ли съвсем накратко да отправя апел към моите колеги в Парламента относно процедурата по освобождаване от отговорност. Бюджетният контрол, а оттук и процедурата по освобождаване от отговорност, е несъмнено съществен елемент от работата на Парламента, но по мое мнение настоящата процедура е лишена от критичност. Дори ако освобождаването бъде отказано, няма реална възможност да се наложат задължителни санкции; единственото нещо, което може да бъде направено, е председателят на Европейския парламент да открие процедура за нарушение на Договора в Съда на Европейския съюз. В случай че не бъде разрешено освобождаване от отговорност за Европейския парламент можем да попаднем в нелепата ситуация председателството на Парламента да започне процедура срещу себе си. Няма никакво съмнение, че е необходима реформа във връзка с това.
<P>
Освен това фактът, че правното основание на процедурата по освобождаване от отговорност е нагласена основно спрямо Комисията, въпреки че ние искаме да разрешим реципрочно освобождаване и на други институции, създава известна правна несигурност, която следва да предотвратим. На практика остават други политически лостове, които можем да използваме. Това не е достатъчно за настоящата процедура по освобождаване от отговорност. Ето защо аз и моите колеги бихме желали да работим в посока на нейното реформиране.
