<CHAPTER ID="012">
Време за въпроси към председателя на Комисията
<SPEAKER ID="360" NAME="Председател">
Следващата точка от дневния ред е времето за въпроси към председателя на Комисията. Процедурата е обичайната, а именно, задаване на въпроси в рамките на една минута и отговори, също в рамките на една минута. Ако има уточняващ въпрос, се отпускат тридесет секунди, като за отговора също се предоставят тридесет секунди. Първите въпроси към председателя на Комисията ще бъдат зададени от ръководители или представители на политическите групи.
<SPEAKER ID="361" NAME="Corien Wortmann-Kool" LANGUAGE="NL">
Г-н председател, г-н Барозу, бих искала да Ви задам един въпрос в тази зала относно Европейския фонд за извънредни ситуации. По този начин бих искала да наблегна на факта, че Вие се включихте в разискването относно фонда за извънредни ситуации, защото то засягаше Европейски фонд за извънредни ситуации. Въпросът ми към Вас е: какво е мнението Ви за разширяването на този фонд? Вярно е, че вече направихте изказване по този въпрос, но то беше предимно за това как фондът трябва да обезпечи финансирането си и за какъв срок. Понастоящем положението на пазара на държавните облигации е сравнително спокойно, но то би могло да се промени във всеки момент. Оттук следва и моят въпрос: как гледате на разширяването на Европейския фонд за извънредни ситуации?
<SPEAKER ID="362" NAME="Жозе Мануел Барозу" LANGUAGE="EN">
Г-н председател, преди всичко бих искал да благодаря на г-жа Wortmann-Kool.
<P>
Всъщност това е не само моята позиция, но и единодушното становище на Комисията. В този документ се посочва - във връзка с годишното изследване на растежа - че според Комисията действителният капацитет за финансиране на Европейския инструмент за финансова стабилност (ЕИФС) следва да се засили, а обхватът на дейността му - да се разшири. Считаме това за част от една всеобхватна ответна реакция, а не, разбира се, за цялостен отговор. В този документ има само едно изречение относно ЕИФС. В него се говори и за структурна реформа, за фискална консолидация, както и за мерки за засилване на растежа.
<P>
Всъщност за стабилността на еврозоната е важно да се увеличи капацитетът за кредитиране, защото, както знаете, в момента за ЕИФС са отпуснати 440 млрд. евро. Сега не настоявам за повишаване на тази горна граница, но знаем, че de facto ЕИФС не може да отпуска заеми от тези 440 млрд. евро, ако възникне нужда от такива, поради необходимостта да се осигури рейтинг тройно А на ЕИФС. Така че най-малкото, което можем и трябва да направим, е да увеличим капацитета на фонда. Считам, че това е много конструктивно предложение, за което би било по-добре да се приеме по-рано, отколкото по-късно.
<SPEAKER ID="363" NAME="Corien Wortmann-Kool" LANGUAGE="NL">
Г-н председател, имам един допълнителен въпрос: Вие казахте "по-рано отколкото по-късно". Какво точно имахте предвид с това, защото според мен гарантирането на стабилността на финансовите пазари през идните месеци е неотложен въпрос. Еднозначният отговор в това отношение би бил от полза. В момента сме свидетели предимно на разисквания между правителствени ръководители и финансови министри, така че какъв срок имате предвид, когато казвате "по-рано отколкото по-късно"? Бихте ли дал по-конкретен отговор в това отношение, ако обичате?
<SPEAKER ID="364" NAME="Жозе Мануел Барозу" LANGUAGE="EN">
Г-н председател, "по-рано отколкото по-късно" означава точно това: че не трябва да се бавим. Наблюдавали сме как в миналото много анализатори на пазара са считали, че Европейският съюз и еврозоната по-скоро реагират на събитията, отколкото да действат. Трябва да изпреварваме кривата, а не да изоставаме от нея, така че това ще стане възможно най-скоро!
<P>
Всъщност изглежда, че на срещата на еврозоната вчера и на днешното заседание на Съвета по икономически и финансови въпроси на ЕС ЕКОФИН беше постигнат известен напредък. Ние поддържаме връзка с нашите държави-членки. Считам, че това е важно. И мисля, че би било разумно, тъй като на 4 февруари ще имаме заседание на Европейския съвет, да разгледаме тези въпроси там. Готови сме да го направим. Комисията има готовност за обсъждане на тези въпроси на 4 февруари.
<SPEAKER ID="365" NAME="Stephen Hughes" LANGUAGE="EN">
Г-н Барозу, знам, че Европейската конфедерация на профсъюзите вече изрази много силни възражения относно подробната намеса на Комисията на пазарите на труда в Гърция и Ирландия, при която бяха грубо пренебрегнати колективното трудово договаряне и социалния диалог. Вашето ново годишно изследване на растежа съдържа още обещания за същото. Вашите длъжностни лица призовават за преразглеждане на клаузите за индексация и на договореностите за заплащането, за насърчаване на гъвкавата работа, за преглед на обезщетенията за безработица и за намаляване на прекомерната защита на работниците.
<P>
Не сте ли съгласен, че Комисията следва да се стреми да насърчава социалния диалог и колективното трудово договаряне, вместо да им вреди? И тъй като специално въпросът за заплащането е изключен от главата в Договора, посветена на социалните аспекти, на какво правно основание Комисията се меси в националните системи за колективно трудово договаряне? Също така, с удвояването на усилията за фискална консолидация, за което се призовава в изследването, ще се потиснат и унищожат всички възможности за постигане на целите на развитието до 2020 г. Какъв е Вашият отговор на този въпрос?
<SPEAKER ID="366" NAME="Жозе Мануел Барозу">
председател на Комисията. - (EN) Нека Ви кажа, съвсем недвусмислено, че ние напълно подкрепяме социалния диалог. Правим го на европейско равнище, но след това трябва да го направим и на национално равнище; това е отговорност на държавите-членки. Аз активно насърчавам целия този социален диалог с Европейската конфедерация на профсъюзите, с "БизнесЮръп" (BusinessEurope) и с други партньори в тази област. В действителност обаче считаме, че сега следва да създаваме повече стимули за работа; трябва да обърнем внимание на състоянието на нашите пазари на труда. Мисля, че това е част от структурните реформи, които са необходими за повишаване на конкурентоспособността на Европа.
<SPEAKER ID="367" NAME="Stephen Hughes" LANGUAGE="EN">
Г-н Барозу, защо се получава така, сякаш цялото внимание е съсредоточено върху пазарите на труда? Как стоят нещата на другите пазари, които трябва да обсъдим тук - финансовият пазар, вътрешният пазар, стоковите пазари? Изглежда, че се набляга само на пазарите на труда. Защо трябва най-малко заможните - работниците, да плащат цената на тази рецесия и на необходимостта от възстановяване след нея?
<SPEAKER ID="368" NAME="Жозе Мануел Барозу" LANGUAGE="EN">
Не се набляга само на пазара на труда. Ние реформираме финансовите пазари с активната подкрепа и участие на Парламента. В годишното изследване на растежа също разгледахме пространно необходимостта от задълбочаване на реформата на вътрешния пазар. Сега обсъждаме конкретно енергийните пазари, но пазарът на труда също е част от структурните реформи, необходими за повишаване на конкурентоспособността на Европа, особено в държавите, които са най-уязвими в момента. Както знаете, някои от тях вече предприемат важни реформи на пазара на труда.
<SPEAKER ID="369" NAME="Guy Verhofstadt" LANGUAGE="EN">
Г-н председател, знам, че сте изразили безпокойство относно делото срещу Ходорковски в личен разговор с президента Медведев. Ако делото Ходорковски беше тест за прилагането на принципите на правовата държава в Русия, то естествено трябва да отбележим, че то не издържа изпитанието. Отгоре на това, на 31 декември беше арестуван Борис Немцов. В член 31 от руската конституция обаче се гарантира свободата на събранията.
<P>
Както знаете, опозицията организира протестно събиране на всяко 31-во число от месеца. Доколкото виждам, в 2011 г. има седем месеца с по 31 дни. Това означава, че има възможност, ако това продължи, през 2011 г. да настъпят събития, подобни на ареста на г-н Немцов. Във връзка с това какви съвместни действия могат да предприемат институциите на ЕС по този въпрос? Русия е член на Съвета на Европа, на Организацията за икономическо сътрудничество и развитие (ОИСР), на Г-8 и потенциален член на Световната търговска организация (СТО). Мисля, че са необходими неотложни действия от страна на европейските институции.
<SPEAKER ID="370" NAME="Жозе Мануел Барозу" LANGUAGE="EN">
Както отбелязахте, г-н Verhofstadt, ние поставяме въпроса пред нашите руски партньори и всъщност Европейският съюз вече реагира публично на съдебното производство срещу Михаил Ходорковски и Платон Лебедев чрез декларацията на върховния представител Катрин Аштън.
<P>
Считаме, че независимостта на съдебната система и правото на всеки гражданин на справедлив съдебен процес - така, както са залегнали в Европейската конвенция за правата на човека, по която Русия е страна - са от решаващо значение за стратегическото партньорство между Европейския съюз и Руската федерация. Принципите на правовата държава са крайъгълен камък и в "Партньорството за модернизация", което разработваме с Русия в момента.
<P>
Ще продължим да следим този аспект отблизо и да поставяме въпроса в различни формати и срещи с Русия, както беше подчертано на последната среща на високо равнище между Европейския съюз и Русия на 7 декември в Брюксел. Европейският съюз очаква от Русия да спазва международните си ангажименти в областта на правата на човека, както и да зачита принципите на правовата държава.
<SPEAKER ID="371" NAME="Guy Verhofstadt" LANGUAGE="EN">
Това не е въпрос а просто коментар. Мисля, че Парламентът също трябва да обсъди този проблем възможно най-бързо. Положението в Руската федерация не може да продължава в сегашния си вид. Не мисля, че само защото имаме много важни търговски връзки трябва да мълчим по този въпрос - напротив.
<SPEAKER ID="372" NAME="Rebecca Harms" LANGUAGE="DE">
В Русия свободата на печата и на медиите е действително голям проблем. Ако искате да излезете с чест от това разискване, г-н Барозу, не можете да толерирате случващото се в Унгария в момента. Бих искала да Ви попитам защо Комисията проявява такава липса на строгост по отношение на закона за медиите на Унгария. Той нарушава принципите, които се прилагат във всяка сфера в Европа и извън нея.
<P>
Проведохме експертна правна консултация. В резюме, становището на юристите е, че законът нарушава критериите от Копенхаген, Заключителният акт от Хелзинки, Директивата за аудиовизуални медийни услуги, Европейската конвенция за правата на човека, Конвенцията на ЮНЕСКО, в чийто обхват попадат медиите, Договорът от Лисабон и Хартата на основните права на Европейския съюз. Бих могла да продължа, но ще спра дотук. Така че бих искала да Ви попитам кога ще се намесите в Унгария по подобаващ начин? Какъв е графикът? Защо все още няма образувано процедура за установяване на нарушение? В подкрепа на моята критика е и съществуващата съдебна практика в тази област.
<SPEAKER ID="373" NAME="Жозе Мануел Барозу" LANGUAGE="EN">
Към Унгария, както към всяка друга държава-членка, трябва да прилагаме европейското право по обективен, безпристрастен начин. Подходът ни трябва да бъде много внимателен от правна гледна точка, така че трябва да следваме ясна методика.
<P>
Точно тава правим ние - в лицето на заместник-председателя Крус - от известно време насам. Вчера тя представи обширни доклади на комисията по граждански свободи, правосъдие и вътрешни работи и на комисията по култура и образование. Имаме някои опасения относно медийния закон на Унгария. Възнамеряваме до края на тази седмица да изпратим първо писмо до правителството на Унгария, на което унгарските органи трябва да отговорят.
<P>
Повтарям: трябва да следваме ясни, обективни, справедливи и основани на закона процедури, защото Унгария, както всяка друга държава-членка на ЕС, има право на безпристрастно отношение от страна на Комисията. Мога да Ви уверя обаче, че ние много внимателно следим този въпрос.
<SPEAKER ID="374" NAME="Rebecca Harms" LANGUAGE="DE">
Бих искала да призова да се осигури достъп с цел проверка до всички документи, които Унгария е предоставила на Комисията. Много бихме искали да ни се даде възможност сами да направим преценка и считаме, че е време да се вземе решение по този въпрос. Подозираме обаче, че Унгария може да не е предоставила пълния текст на закона и че печели време. Моля, дайте ни документите!
<P>
Освен това считам, че е крайно трудно да се водят политически игри, например в преговорите за присъединяване с Турция, като непрестанно се говори за критериите от Копенхаген, които се забравят щом дадена държава стане държава-членка на Европейския съюз.
<SPEAKER ID="375" NAME="Жозе Мануел Барозу" LANGUAGE="EN">
Разбира се, ние редовно информираме Парламента за всичко. Както посочих по-рано, вчера заместник-председателят на Комисията Крус, участва в среща със съответните комисии на Парламента.
<P>
Същевременно разбирате, че тези въпроси имат правен аспект и че трябва ясно и обективно да се придържаме към методиката. По всички тези въпроси Комисията има много добра репутация и се ползва с определена степен на доверие, които определено не желаем да излагаме на риск. Мога да Ви уверя, че следим проблема с голямо внимание и вече изразихме тези опасения. Аз лично отнесох въпроса до министър-председателя Орбан. Утре той ще дойде в Парламента. Можем да обсъдим тази тема от политическа гледна точка, но трябва също така да следваме ясните процедури в това отношение.
<SPEAKER ID="376" NAME="Michał Tomasz Kamiński" LANGUAGE="PL">
Г-н председател, преди няколко дни Международната авиационна комисия, която провежда разследване в Москва, публикува своя доклад относно причините за катастрофата на 10 април миналата година в Смоленск. Полската общественост е изненадана от констатациите в доклада и гледа на него като на напълно необективен документ. През последните няколко дни вече беше доказано, че фактите, които биха могли да причинят неудобство на Русия, са прикрити и че целият доклад е планиран по такъв начин, че Полша да бъде набедена за трагичния инцидент в Смоленск. В Полша никой разумен човек не поставя под съмнение факта, че сме допуснали грешки в целия процес на подготовка и осъществяване на посещението на покойния президент. Руският доклад обаче съдържа всички признаци на една политическа игра, с която се цели пълното оневиняване на руснаците.
<P>
Във връзка с това бих искал да задам следния въпрос: как гледа Европейската комисия на този доклад и възнамерява ли тя да направи нещо, за да изясни причините за трагедията в Смоленск, довела до смъртта на ръководителя на една държава-членка, както и на много представители на политическия елит на моята страна?
<SPEAKER ID="377" NAME="Жозе Мануел Барозу" LANGUAGE="EN">
Г-н председател, бих искал да уверя г-н Kamiński, че никой никога няма да забрави тази ужасна трагедия - нито в Полша, нито другаде. Дълбоко съжаляваме за смъртта на президента Качински и на всички, които са били с него в този трагичен ден. Запознат съм, разбира се, с публикувания миналата седмица руски доклад, известни са ми и реакциите на поляците спрямо него, които в голяма степен са ми понятни, като се има предвид мащаба на тази трагедия.
<P>
От друга стана, Комисията може да предприема действия в такива ситуации само когато е налице подходяща правна база за тях. Впрочем, досега полските органи не са отправяли искане към нас за намеса по този въпрос, въпреки че, разбира се, имаме готовност да направим всичко, което е в правната ни компетентност, ако получим такова искане.
<SPEAKER ID="378" NAME="Michał Tomasz Kamiński" LANGUAGE="PL">
Г-н председател, бих искал да се уверя, че съм Ви разбрал правилно. Досега полското правителство не е отправило искане до Комисията да разследва причините за катастрофата в Смоленск. Ако обаче полското правителство поиска помощ от Европейската комисия, ще бъде ли оказана такава помощ?
<SPEAKER ID="379" NAME="Жозе Мануел Барозу" LANGUAGE="EN">
Както отбелязах, трябва да видим какво е правното основание за това. Според информацията, с която разполагам, става въпрос за военен полет и за държавно посещение, а регламентът е влязъл в сила след ужасната катастрофа. Следователно от правна гледна точка изглежда няма много аргументи, въз основа на които Комисията би могла да се намеси. Но ние можем, разбира се, винаги да обсъдим този въпрос неофициално с полските органи или с други органи, които биха могли да отправят искане към нас за подобни действия.
<SPEAKER ID="380" NAME="Lothar Bisky" LANGUAGE="DE">
Г-н Барозу, всички сме наясно колко важна е стабилността на еврото. При това положение има едно събитие, за което установих, че не съм в състояние да разбера докрай. Това беше разискването относно увеличението на спасителния пакет, за което Вие дадохте зелена светлина, а канцлерът Меркел - червена. Затова моят въпрос е дали изобщо не съгласувате своите действия помежду си. Разбирам, че понякога действително се случват такива неща, но това не е първият път, в който се натъквам или чувам за подобно нещо. Междувременно медиите проявиха голям интерес към този въпрос. Все пак това не е само вътрешен спор между Вас и канцлера Меркел. Това е важен политически проблем. Мога да го разбера - повярвайте ми, и аз не винаги съм на едно мнение с канцлера - но въпросът е дали такива мнения с различаващо се публично звучене не подпомагат финансовите спекуланти.
<SPEAKER ID="381" NAME="Жозе Мануел Барозу" LANGUAGE="EN">
В Европейския съюз всяка институция и всяко правителство си има своите отговорности. Комисията има известно задължение да представя считаните от нея за правилни стъпки в развитието на еврозоната и на Съюза, така че в един много изчерпателен документ относно годишното изследване на растежа ние изразихме своето мнение. Считам, че беше не само наше право, но и наш дълг да го направим.
<P>
Така и направихме и мисля, че документът беше приет изключително добре от пазарите, както видяхме през последните дни, тъй като те разбраха, че сега е налице истинска готовност за решителни действия по всички направления на един всеобхватен отклик, включително по линия на Европейския инструмент за финансова стабилност (ЕИФС).
<P>
В анализа на пазара единодушно се изтъква необходимостта да се прави повече в това отношение. Това е мнението не само на Комисията, но и на Европейската централна банка и то беше изразено изключително ясно. Надявам се, че държавите-членки ще постигнат съгласие въз основа на становището на Комисията.
<SPEAKER ID="382" NAME="Lothar Bisky" LANGUAGE="DE">
Г-н Барозу, напълно и изцяло приемам, че сте изразили своето мнение, приемам и доклада. Въпросът ми обаче остава - как е възможно по един толкова важен проблем, във връзка с който се разсъждава за съдбата на еврото, в такъв важен момент, какъвто е настоящият, да се създава впечатлението, че вашето становище не е съгласувано с канцлера Меркел или с президента Саркози, или с други правителствени ръководители? Във всеки случай такова е общественото възприятие.
<SPEAKER ID="383" NAME="Жозе Мануел Барозу" LANGUAGE="EN">
Комисията не се нуждае от позволението на държавите-членки, за да изрази мнение. Изразеното от нас предложение съответстваше в много голяма степен на заключенията на последния Европейски съвет, по време на който държавите-членки заявиха, че са готови да направят всичко необходимо, за да защитят финансовата стабилност на еврозоната. Те изрично споменаха Европейския инструмент за финансова стабилност и посочиха, че са готови да го подсилят. Така че, на практика, нямаше противоречие.
<P>
Не мога да коментирам чужди изказвания, но мога да Ви кажа каква е позицията на Комисията: това е единодушна позиция, която се споделя от председателя на Европейската централна банка; това е становището на другите компетентни институции, които много отблизо следят финансовата устойчивост на еврозоната. Мисля, че трябва да наблегнем на онова, което ни обединява, а не на някакви конкретни проблеми, свързани с начина ни на комуникация.
<SPEAKER ID="384" NAME="Marta Andreasen" LANGUAGE="EN">
Миналата седмица един член на Европейската сметна палата, който неотдавна се оттегли след 15 години служба, направи сериозни изявления в медиите. Твърденията, които не бяха изненада за мен, дават основания да се счита, че липсва независимост на одиторите на ЕС, което влияе върху степента на прозрачност при докладването на нередностите.
<P>
Обяснителното писмо, публикувано вчера от г-н Engwirda, само потвърждава влиянието на Комисията над одиторите и поставя под въпрос основата, на която Парламентът извършва освобождаване от отговорност през последните 15 години.
<P>
Вече е време Парламентът да отправи искане одитът на бюджета и счетоводните отчети на ЕС да се извършва от напълно независима структура извън институциите на ЕС. Без такъв независим одит Съветът и Комисията не са в състояние да освобождават Комисията от финансова отговорност.
<P>
Г-н Барозу, ще разрешите ли на външен одитор да направи преглед на счетоводните отчети и да ни каже истината за това как се изразходват средствата на европейските данъкоплатци?
<SPEAKER ID="385" NAME="Жозе Мануел Барозу" LANGUAGE="EN">
Г-н председател, трябва да отбележа, че Европейската сметна палата е напълно независима структура. Комисията не оказва абсолютно никакво влияние върху нейните методи или одитни приоритети, нито се стремим към такова влияние. В интерес на Комисията и на Европа е да се зачита независимостта на нейния външен одитор.
<P>
Никога не съм правил отрицателни бележки относно решения на съдилища, били те конституционни съдилища, Съда на Европейския съюз или Сметната палата. Това е основен принцип на демокрацията: зачитане на принципите на правовата държава и на независимите институции.
<P>
Налице е, разбира се, редовен диалог между Комисията като одитиран обект и Сметната палата като одитор като част от одитния процес. Това е нормално и необходимо, за да се гарантира доброто протичане на одитния процес и солидната основа на всички констатации, направени в неговия ход. Този диалог е в пълно съответствие с международните стандарти. Може би трябва да отбележа също така, че в минали години Комисията е била обект на изключително критични доклади от страна на Сметната палата. Мисля, че трябва да зачитаме нашите институции - именно независимите институции.
<SPEAKER ID="386" NAME="Marta Andreasen" LANGUAGE="EN">
Г-н Барозу, не съм съгласна с Вашия отговор. Като реакция на критиките, отправени от Европейската сметна палата през последните 10 години, Комисията се обърна към одиторите - и това е отразено в медиите - с призива да променят методиката си на работа така, че цифрата в отчета за разходите на ЕС да изглежда по-добре.
<P>
В 30-годишния си професионален опит в областта на счетоводството и одита никога не съм виждала одитираното лице да дава указания на одитора как да си върши работата. Как можем сега да разберем дали дадено намаление на процента на грешката се дължи на промяната в методиката по искане на Комисията, или на подобряване на механизмите за контрол?
<SPEAKER ID="387" NAME="Жозе Мануел Барозу" LANGUAGE="EN">
Комисията, подобно на Европейския парламент, има право да дава израз на своите мнения за одитния процес. Сега Вие изразявате мнение относно него и имате пълното право да го направите. Комисията също е политически орган. Ние сме избрани от Парламента, така че имаме право да изразяваме мнението си. Това по никакъв начин не може да се счита за някакъв вид натиск, освен ако не сметнем и Вашите коментари за недопустим натиск.
<P>
Всъщност това е упражнение по прозрачност. Така че, веднъж завинаги, ние напълно зачитаме Сметната палата, не оказваме натиск върху нея и се стараем да правим всичко по силите си, за да изпълняваме препоръките на независимата одитна институция, а именно Сметната палата.
<SPEAKER ID="388" NAME="Daniël van der Stoep" AFFILIATION="NI">
(NL) Г-н председател, Ерусалим е единствена, вечна и неделима столица на еврейската държава Израел. От най-източната до най-западната си точка Ерусалим е и винаги ще бъде израелска територия.
<P>
Европейският съюз с право може да се гордее с Израел. Това е единствената демократична държава в Близкия изток, заобиколена от море от диктаторски режими.
<P>
В борбата си срещу ислямския джихад Израел защитава не само себе си, но и всичко, което символизира Европа със своите юдео-християнски ценности. Комисията ще се съгласи с мен по този въпрос.
<P>
Следователно подкрепата от страна на Европейския съюз за еврейската държава Израел следва да е извън съмнение. Европейският съюз трябва да изпрати ясен сигнал към международната общност, че на дипломатическото представителство на ЕС подобава да бъде разположено само и единствено в Ерусалим. Ето защо много бих искал да попитам г-н Барозу дали е съгласен с мен, че ЕС следва незабавно да премести дипломатическото си представителство в Израел от Рамат Ган в столицата на Израел - Ерусалим? Ако не е съгласен, защо е така?
<P>
Разбира се, същото би трябвало да се отнася и за разполагането на бъдещото посолство на ЕС в Ерусалим. Ние сме против самото съществуване на такова посолство, но ако действително трябва да има такива, то израелското да се намира в Ерусалим.
<SPEAKER ID="389" NAME="Жозе Мануел Барозу" LANGUAGE="EN">
На първо място, знаете каква е позицията на Европейската комисия по отношение на Израел. Напълно подкрепяме неговото съществуване. Както отбелязахте, това е демократична държава в много сложно обкръжение и ние напълно признаваме правото на съществуване на Израел. В същото време бихме искали Израел да зачита правото на самоопределение на палестинския народ и считаме, че най-доброто решение е съществуването на две държави - Израел и Палестинската държава - при пълно взаимно зачитане и съблюдаване на международното право.
<P>
Що се отнася до въпроса за промяна на столицата или на представителството ни в Израел, не виждаме причина за нея.
<SPEAKER ID="390" NAME="Daniël van der Stoep" AFFILIATION="NI">
(NL) Г-н председател, аз, разбира се, съм разочарован от Вашия отговор, но Вие в действителност говорите за Източен Ерусалим и за факта, че тази седмица Комисията осъди Израел за това, че започна строежа на 1 400 жилища в квартала Гило. Знаете ли, питам се как ли би трябвало да реагира местният орган на властта в Ерусалим на това порицание, когато получава молби за разрешителни за строеж както в Източен, така и в Западен Ерусалим.
<P>
В действителност се издават разрешителни както на араби, така и на израелци и в двете части на града, но това, което Комисията казва сега и което заяви и миналата седмица, е: трябва да проявявате дискриминация спрямо израелците в Източен Ерусалим, защото, във всички случаи, градът е една цялостна структура - и това не може да се промени - и се управлява от един единствен местен орган на властта. Тогава какво е Вашето послание към съвета на местния орган на властта в Ерусалим? Какво трябва да отговорят неговите членове на израелците, които напълно основателно кандидатстват за разрешителни за строителство в един район, в който имат пълно право да живеят?
<SPEAKER ID="391" NAME="Жозе Мануел Барозу" LANGUAGE="EN">
Мисля, че позицията на Европейския съюз относно селищата е в пълно съответствие с тази на международната общност, включително на най-близките съюзници на Израел. Считаме, че начинът, по който настоящото правителство подхожда към проблема със селищата, не винаги е целесъобразен от гледна точка на сегашните усилия за мир в този регион.
<P>
Коментарите, които направихте, показват точно защо не бива да имаме представителство в Ерусалим в резултат на тежкото положение в този изключително важен град за Израел и за всички нас.
<P>
Така че, нека спазим ангажимента си за мир. Нека подкрепим Израел. Същевременно, нека не забравяме правата на палестинския народ. Мисля, че той също заслужава нашето внимание и подкрепа.
<SPEAKER ID="392" NAME="Председател">
Сега преминаваме към втората част от времето за въпроси - специфичната и конкретна тема за иновациите и енергетиката.
<SPEAKER ID="393" NAME="Alejo Vidal-Quadras" AFFILIATION="PPE">
(ES) Г-н председател, г-н Барозу, Комисията насърчава иновациите в различните области на енергийната ни система. Сред тях са биогоривата от второ поколение, синтеза, деленето от четвърто поколение, интелигентните мрежи, възобновяемите енергийни източници като цяло, енергийната ефективност в общ план, използването на водород в горивните клетки, улавянето на въглероден диоксид, преносът и съхранението, електромобилите; списъкът може да продължи.
<P>
Ресурсите са ограничени, г-н председател, и не всичко може да се постигне. Много европейци се питат върху кои от тези неща ще съсредоточи вниманието си Комисията при настоящите трудни обстоятелства и аз Ви предавам това безпокойство днес. Кой или кои от тези приоритети се считат за такива от Комисията?
<SPEAKER ID="394" NAME="Жозе Мануел Барозу" LANGUAGE="EN">
Това е много труден въпрос, тъй като всички приоритети са свързани и затова трябва да завършим изграждането на енергийния пазар - нужен ни е интегриран енергиен пазар. Това е и начин да се сдобием с възобновяеми енергийни източници и да постигнем енергийна ефективност. Енергийната ефективност определено е приоритет, но трябва да инвестираме и в нисковъглеродни технологии, защото има и външен аспект и трябва да се стремим да изпълняваме външните си амбиции - да говорим, доколкото е възможно, в унисон с нашите партньори в областта на енергетиката.
<P>
Има четири приоритета, които бих искал Европейският съвет да разгледа на 4 февруари: завършването на енергийния пазар и въвеждането на всички правила на вътрешния пазар; енергийната ефективност; нисковъглеродните технологии; и приемането на съвместни действия по отношение на външното измерение.
<SPEAKER ID="395" NAME="Romana Jordan Cizelj" AFFILIATION="PPE">
(SL) Г-н председател, при сегашното положение на нещата Европейският съюз трябва да намали емисиите си от парникови газове с 20% до 2020 година. На политическо равнище обаче обсъждаме и една по-амбициозна цел и знаем, че в това отношение секторите, обхванати от Схемата за търговия с емисии (СТЕ/ETS), и по-специално енергетиката, ще понесат основната тежест.
<P>
Ето защо бих искала да чуя личното Ви мнение за това кога ще настъпят подходящите условия, за да направим тази цел още по-амбициозна.
<P>
Какви допълнителни мерки ще трябва да въведе Европейският съюз в енергийния сектор, или тези мерки включват и условията, които споменахте в отговора си на въпроса на моя колега.
<SPEAKER ID="396" NAME="Жозе Мануел Барозу" LANGUAGE="EN">
Това също е глобален, а не само европейски процес. Канкун беше значителна стъпка в преговорите относно климата. Най-малкото, той успя за съхрани жив многостранния процес и това беше добре, но всъщност, от наша гледна точка, това не беше достатъчно.
<P>
Мисля, че за да продължим напред и да се ангажираме със задължителни цели, трябва да призовем другите, а именно най-големите замърсители - развиващите се и нововъзникващите икономики - да положат съизмерими усилия. До този момент те не са поели такъв ангажимент.
<P>
Ето защо трябва да намерим подходящия начин, за да ги подтикнем към действия. Същевременно онези държави, които са готови да вървят напред и да поемат повече ангажименти, могат и трябва да го сторят, като конкретният начин, който ще предложа на Европейския съвет на 1 февруари е да се постигне повече по отношение на енергийната ефективност - област, в която изоставаме от графика.
<P>
Що се отнася до възобновяемите енергийни източници, мисля, че се движим по план в изпълнението на целта ни за 2020 г., но не и в областта на енергийната ефективност, така че това е една конкретна област, в която можем да отбележим по-голям напредък.
<SPEAKER ID="397" NAME="Derek Vaughan" AFFILIATION="S&amp;D">
(EN) За да се гарантира енергийна сигурност и ниски цени за потребителите в бъдеще, Европа трябва да използва всички видове нисковъглеродна енергия. Това включва чиста въглищна технология - област, в която развитието до този момент е много бавно. Поради това, може ли председателят на Комисията да даде гаранции, че подкрепата за изследване на улавянето и съхранението на въглерода ще продължи в бъдеще?
<SPEAKER ID="398" NAME="Жозе Мануел Барозу" LANGUAGE="EN">
Мога да дам гаранции, че ще се постараем да го постигнем. Но знаете, че в крайна сметка държавите-членки вземат решения за финансирането на научните изследвания. Това е въпрос, който ще обсъдим, когато представим многогодишните финансови перспективи.
<P>
Определено се надявам обаче, че държавите-членки ще дадат предимство на инвестициите във възобновяеми енергийни източници и нисковъглеродни технологии и ще насочат вниманието си към технологичните приоритети, изложени в Европейския стратегически план за енергийните технологии.
<P>
Именно това предлагаме за следващото заседание на Европейския съвет.
<SPEAKER ID="399" NAME="Fiona Hall" AFFILIATION="ALDE">
(EN) Г-н Барозу, току-що посочихте, че досега държавите-членки са постигнали по-малко от половината от първоначално заложената цел за спестяване на 20% от енергията до 2020 г., тогава защо Комисията не предприема енергични действия за придаване на задължителен характер на тази цел за държавите-членки?
<SPEAKER ID="400" NAME="Жозе Мануел Барозу" LANGUAGE="EN">
Ние действаме настойчиво в това отношение. Опитваме се да внесем въпроса за разглеждане на следващото заседание на Европейския съвет. Както отбелязахте, все още има изоставане в областта на енергийната ефективност. Не съм доволен от това положение и Комисията възнамерява да предизвика обрат в него.
<P>
Сега енергийната ефективност е част от главната цел на стратегията на ЕС за периода до 2020 г. В момента водим разговори с държавите-членки за определяне на национални планови показатели в подкрепа на тази цел. Вече направихме приблизителни изчисления, съгласно които, при съществуващите политики и мерки, към 2020 г. икономиите ще възлизат на не повече от 10%.
<P>
Все пак националните индикативни цели за комбинирано производство, които се оформят в обсъждания относно стратегията "Европа 2020", дават резултат, който очевидно е по-амбициозен от този, но все още вероятно далеч под 20-те процента. Ето защо възнамеряваме да следваме двустепенен подход, като проследим внимателно постигнатия напредък в изпълнението на националните планови показатели, определени в "Европа 2020" и извършим прегледи на този напредък през 2013 г. Ако тези прегледи покажат, че е малко вероятно да бъде постигната целта ни от 20%, Комисията ще разгледа възможността дали да предложи въвеждане на юридически задължителни национални цели за 2020 г.
<SPEAKER ID="401" NAME="Reinhard Bütikofer" AFFILIATION="Verts/ALE">
(DE) Г-н председател, г-н Барозу, бих искал да Ви задам един въпрос относно хармонизирането на преференциалните тарифи в рамките на Съюза. По този въпрос г-н Йотингер, членът на Комисията, отговарящ за енергетиката, следва стратегия, която според нас, а и според германския министър на околната среда, ще доведе до унищожаването на най-успешната програма за иновации, с която Германия разполага в областта на възобновяемата енергия.
<P>
Какви действия ще предприемете, за да предотвратите унищожаването на германските преференциални тарифи в името на хармонизацията, а оттук и възпрепятстването на иновациите в областта на възобновяемата енергия? И какво ще направите, за да се погрижите членът на Комисията Йотингер да не печели време по този начин, когато се стигне до енергийната ефективност? Той не желае да прави нищо до 2012 г., макар че самият Вие току-що посочихте, че вече е ясно, че необвързващите показатели не са достатъчни. Как ще ускорите нещата?
<SPEAKER ID="402" NAME="Жозе Мануел Барозу" LANGUAGE="EN">
Г-н председател, преди всичко позволете ми да отбележа, че именно членът на Комисията предлага този допълнителен подход към енергийната ефективност и аз съм напълно уверен, че той прави всичко възможно за постигането на тази цел. Стремим се и да свържем този енергиен въпрос с други политически цели, като борбата срещу изменението на климата.
<P>
Въпреки това считаме, че това е не само въпрос на определяне на цели, а и на работа в държавите-членки и затова смятаме, че е по-добре държавите-членки да въведат свои национални показатели, а след това ще видим. Ако се движат по план - чудесно. Ако не, най-малкото ще предложим обвързващо законодателство.
<P>
За да се постигне успех обаче, понякога е по-добре да се започне с някаква доброволна цел. Поне ние сме постъпвали по този начин в миналото и се оказва, че това е правилният подход. Ние не изключваме - тъкмо напротив - евентуална необходимост от обвързващи цели за всяка държава, но нека също така да направим държавите-членки съпричастни към тази политика и да видим как те ще разработят своята стратегия.
<SPEAKER ID="403" NAME="Paul Rübig" AFFILIATION="PPE">
(DE) Г-н председател, на 4 февруари ще се проведе срещата на високо равнище по въпросите на енергетиката. Понастоящем има готовност за разискване на две директиви: от една страна, Рамковата директива за водите, а от друга, за ОВОС - Директивата за оценка на въздействието върху околната среда. И в двата случая трябва да обсъдим как можем да постигнем взаимна съгласуваност между тези два варианта в дългосрочен план. Проблемите тук засягат околната среда и добива на електроенергия. Убеден съм, че процедурите по одобрението в тази област не би трябвало да отнемат повече от година. В сегашното предложение на Комисията се предвижда срок от пет години. Не считам, че в настоящото положение можем да си позволим период от пет години - който, в края на краищата, е цял законодателен мандат!
<P>
Готова ли е Комисията да намали срока по подобаващ начин? Възможно ли е да се адаптира Рамковата директива за водите така, че в бъдеще да се даде възможност и на акумулиращите електроцентрали да гарантират наличието на баланс между слънчевата енергия и, от друга страна, вятърната енергия?
<SPEAKER ID="404" NAME="Жозе Мануел Барозу" LANGUAGE="EN">
Като цяло Комисията иска да намали във възможно най-голяма степен срока за одобрение и изпълнение. Проблемът е, че държавите-членки обикновено настояват за реалистичен промеждутък от време, за да може изпълнението да се осъществи, доколкото е възможно, съгласувано, като се избегнат нарушения на вътрешния пазар или най-малкото на онова, което считаме, че следва да представлява вътрешният пазар. Едно от опасенията в енергетиката засяга именно факта, че все още имаме твърде различни разпоредби.
<P>
Постигнат е известен напредък и сега не започваме от нулата. На 4 февруари ще са налице съобщенията, които представихме неотдавна, ще е налице, разбира се, и историческия (мисля, че сега можем да го наречем исторически) пакет относно климата и енергетиката, който представихме преди няколко години по време на мандата на предишната ми Комисия.
<P>
Ние не сме против намаляването на разликата в сроковете, но е важно да имаме споразумение с държавите-членки, така че те да действат приблизително по едно и също време, за да се избегнат проблемите, свързани с деформиране на конкуренцията на вътрешния пазар.
<SPEAKER ID="405" NAME="Vicky Ford" AFFILIATION="ECR">
(EN) Научните изследвания и иновациите са от жизненоважно значение за стимулирането на конкурентоспособността на нашите икономики. Миналата година за пръв път европейски университет оглави световните класации за научни изследвания. Това беше Кеймбриджкият университет, чието седалище е в региона, който представлявам.
<P>
В този университет, но и в много по-малко известни институции и стопански организации - големи и малки, съм наблюдавала авангардни изследвания, финансирани от ЕС чрез рамковата програма на стойност 50 млрд. евро. За съжаление обаче тази рамкова програма се ползва и с репутацията на най-сложната и бюрократичната в света. Миналата есен Парламентът единодушно гласува поредица от препоръки за опростяване на тази бюрокрация. Какви действия предприема Комисията за осъществяване на тези реформи?
<SPEAKER ID="406" NAME="Жозе Мануел Барозу" LANGUAGE="EN">
На първо място, бих искал да поздравя Кеймбриджкия университет и Вашия регион.
<P>
Второ, надявам се да получа подкрепата на Вашата група в обсъждането относно многогодишната рамка за адекватно бюджетно обезпечение за подкрепа на научни изследвания, технологии и иновации на европейско равнище. Кеймбриджкият университет е един от най-силно развитите в света, но има други университети в Европа, в най-бедните региони, които, за съжаление, нямат достъп до такива средства.
<P>
Трето, опростяването е действително един от нашите приоритети в областта на енергетиката и иновациите, а в този случай - в областта на научните изследвания. Ще обсъдим иновациите и в другия формат на Европейския съвет. Те определено са един от нашите приоритети и ние много се радваме, че Европейският парламент ни подкрепя в това отношение. Надяваме се да получим поддръжка и от Сметната палата и от други. Същественото е да се разбере колко важно е учените да не губят толкова много време за бумащина и да имат повече време, за да се съсредоточат върху онова, което правят най добре, а именно научните изследвания.
<SPEAKER ID="407" NAME="Ilda Figueiredo" AFFILIATION="GUE/NGL">
(PT) Г-н Барозу, в името на финансовата консолидация така наречените програми за строги икономии изострят различията в Европейския съюз, като насърчават антисоциални политики, застрашават правата на работниците и намаляват публичните инвестиции по-специално в областта на иновациите и енергетиката.
<P>
Това означава, че ако продължи прилагането на същите насоки, политики и натиск спрямо Португалия и други държави с по-слаби икономики, различията ще се задълбочат и нашето положение ще става все по-тежко поради липсата на солидарност в Европейския съюз.
<P>
Затова въпросът е: какви мерки ще се предприемат, за да се промени положението; за да се гарантира реално подкрепата за иновациите в държави като Португалия и други, за които не са обезпечени достатъчно средства за публични инвестиции в тези области; и, като се имат предвид високите цени, които се събират и трудностите, които се понасят на много места, за да се гарантира на хората и предприятията достъп до енергия?
<SPEAKER ID="408" NAME="Жозе Мануел Барозу" LANGUAGE="PT">
Г-жо Figueiredo, Вие знаете каква е нашата позицията относно бюджетната консолидация. Тя е особено належаща в държава като Португалия, която се сблъсква с известни проблеми, засягащи държавния дълг, но тя трябва да се предприеме и по отношение на Европейския съюз като цяло. В препоръките, които отправихме в един току-що публикуван от нас документ, обаче призовахме държавите-членки по възможност да не намаляват инвестициите в образованието или научните изследвания и специално в енергийния сектор. Освен това има държави-членки, които правят това с голям успех - държави-членки, които предприемат действия в посока към бюджетна консолидация, но дори увеличават финансирането за научни изследвания и образование.
<P>
По отношение на държавите с по-големи финансови затруднения, нашият подход трябва да включва солидарност и сближаване. Ето защо няма да се уморя да отстоявам икономическото, социално и териториално сближаване на европейско равнище. Солидарността е важна. Солидарността не бива да е лишена от съдържание дума. Трябва - извинете ме за израза - да приведем солидарността в действие.
<SPEAKER ID="409" NAME="Judith A. Merkies" AFFILIATION="S&amp;D">
(NL) Г-н председател, иновациите ще променят икономиката и обществото ни, а би трябвало да доведат и до създаване на работни места; поради това иновациите са една от най-важните инициативи на Европейския съюз. Ето защо бих призовала всички генерални дирекции към вашата Комисия заедно да възприемат един по-цялостен подход. Например в момента действително се реализират партньорства за иновации, които попадат в сферата на компетентност главно на една генерална дирекция. Нужно е обаче подходът да бъде по-цялостен. Мисля, също така, че средствата следва да се обединяват в по-голяма степен и че трябва да предотвратяваме разпокъсаността. В идеалния случай би трябвало да имаме един единствен фонд, който да включва и средствата от структурните фондове. Призовавам Ви действително да проучите този въпрос и да създадете, в сътрудничество с държавите-членки, мощен импулс за иновации.
<P>
Само още едно нещо относно енергетиката. Винаги проявяваме особен интерес към общата картина. Трябва да се разглежда общата картина и когато става въпрос за иновации, но понякога отговорът се крие в дребните детайли. Струва ми се, че се отделя много малко внимание на енергията, добивана на местно равнище, а именно тя е от ключово значение за разширяване на правата и възможностите на нашите граждани. Затова мога ли заедно с всички мои колеги да отправя искане към Вас да въведете задължителни цели?
<SPEAKER ID="410" NAME="Жозе Мануел Барозу" LANGUAGE="EN">
С право сте загрижена за този проблем, свързан с липсата на полезни взаимодействия на европейско равнище. Именно поради тази причина очаквам Европейският съвет да разгледа този въпрос изчерпателно.
<P>
На практика "европейските партньорства за иновации" са инструмент за създаване на полезни взаимодействия между вече съществуващи програми на европейско, национално и регионално равнище. Считам, че като ги обединим под единно управление, ще можем да се възползваме от свойствения им потенциал за иновации, за да разгърнем общоевропейски решения за справяне с обществените предизвикателства.
<P>
Така че една от целите е именно да се ускори преходът от научните изследвания към пазара, от пазарно ориентираните иновации към пазарно ориентирани продукти и услуги.
<P>
Така ще се създаде необходимият стимул за участие. Следователно ние - в Комисията, а сега и с държавите-членки - търсим този всеобхватен подход към иновациите, като насочваме поглед отвъд ресорите на генералните дирекции и дори отвъд националните първоизточници.
<SPEAKER ID="411" NAME="Nikolaos Salavrakos" AFFILIATION="EFD">
(EL) Г-н председател, съгласно научните изследвания, публикувани в международната преса, а напоследък по-често в гръцкия, израелския и кипърския печат, в Егейско море, на запад от остров Крит, има големи количества природен газ и петрол. Следователно налице са енергийни ресурси в териториалната област, в рамките на териториалните граници на Европейския съюз.
<P>
При това положение как възнамерява Европейската комисия да насърчи и подпомогне изследванията и да открие и експлоатира тези енергийни източници, които, във всички случаи, могат да се транспортират по-лесно до Европейския съюз и по-добре, отколкото чрез всеки друг планиран тръбопровод?
<P>
Бих искал да се възползвам тази възможност, г-н председател и г-н председател на Комисията, за да заявя, че ви считам за хора с голям късмет, като се има предвид какво ви е отредила съдбата. Вие, г-н председател, ръководите Парламент с по-широки правомощия след прилагането на Договора от Лисабон, а Вие, г-н председател на Комисията, се борите срещу голяма икономическа криза в Европа. Подкрепям всички действия, предприети от г-н Барозу в тази насока, но бих искал да добавя нещо: Налице е и американският метод - методът на количественото облекчаване. Моля, проучете...
<P>
(Председателят отнема думата на оратора)
<SPEAKER ID="412" NAME="Жозе Мануел Барозу" LANGUAGE="EN">
Г-н председател, Вие отнехте думата на уважаемия член на Парламента точно когато казваше нещо хубаво за мен, за което му благодаря.
<P>
По отношение на първата част от неговото изказване, ние не разполагаме със средствата - и не е наш приоритет в момента - да проучваме, или да подкрепяме проучването на други източници на енергия в Европа. Приоритетът ни във връзка с инфраструктурата е да създадем междусистемни връзки, защото този аспект е от решаващо значение за Европа.
<P>
По този въпрос ще отправим предложения към Европейския съвет. Вече са налице някои постижения - например BEMIP, Балтийският план за взаимно свързване на енергийните пазари, за балтийските държави. Сега работим и с държави от Централна и Източна Европа за създаване, ако е възможно, на междусистемни връзки в посока север-юг и нещата вървят добре. Неотдавна посетих Азербайджан и Туркменистан във връзка с работата по Южния газов коридор - ново потенциално средство за пренос на енергия - в този случай газ - към Европа. Считам, че именно тук Европейският съюз може да направи някои инвестиции в енергийната инфраструктура.
<SPEAKER ID="413" NAME="Arturs Krišjānis Kariņš" AFFILIATION="PPE">
(LV) Г-н председател, г-н Барозу, Комисията излезе с една, по мое мнение, много радушно приета инициатива за подобряване на енергийната инфраструктура в целия Европейския съюз - което засяга както електрическите мрежи, така и връзките между газопреносните системи. В доклада ви разходите се оценяват приблизително на 200 млрд. евро. По тези мрежи ще се извършват подобрения до 2020 г. В доклада се посочва още, че около половината средства, следователно 100 млрд. евро, ще постъпят от частния сектор. Въпросът ми към Вас е следният: останалите 100 млрд. евро, които ще са необходими за осъществяване на подобрения по енергийните мрежи до 2020 г. - откъде трябва да дойдат тези средства? Дали ще бъдат средства на Съюза, дали ще постъпят от облигации, емитирани специално за този проект, или от някакъв друг източник на финансиране? Благодаря ви.
<SPEAKER ID="414" NAME="Жозе Мануел Барозу" LANGUAGE="EN">
Както посочихте, вярно е че е необходима инвестиция в размер на 200 млрд. евро за газова инфраструктура и за електрически мрежи до 2020 г. По приблизителни изчисления, 100 милиарда от необходимата обща инвестиция ще се предоставят своевременно само от пазара, докато за другите 100 млрд. евро ще са нужни действия на публичните органи относно издаване на разрешителни и осигуряване на необходимия частен капитал чрез заемни средства.
<P>
Ето защо сега предлагаме например функционалното разделяне. Предлагаме много мерки, които ще направят тази частна инвестиция по-рационална и по-полезна. Ще проучим по-внимателно и практиките за регулиране на тарифите, за да отделим адекватни принципи за разпределение на разходите.
<P>
За набавяне на останалата част от недостигащите средства Комисията предлага нов финансов инструмент в подкрепа на проекти от европейски интерес за новата финансова перспектива след 2013 г. Освен безвъзмездна помощ могат да се предложат иновативни решения на пазарен принцип като дялови участия, гаранции и заеми за публично-частни партньорства. Както знаете, вече разказах за европейските фондове, финансирани чрез проектни облигации, предназначени специално за този вид проекти.
<SPEAKER ID="415" NAME="Sonia Alfano" AFFILIATION="ALDE">
(IT) Г-н председател, г-н Барозу, госпожи и господа, в Директива 2001/77/ЕО е формулирана дефиницията на възобновяеми енергийни източници с цел идентифициране на онези, за които могат да се предоставят публични стимули.
<P>
От възобновяемите енергийни източници е изключено изгарянето на биологично неразградимата част от отпадъците. От 1992 г. насам Италия използва стимули като увеличаване на сметките за енергия на своите граждани и изграждане на инсинератори, за които е научно доказано, че са вредни за здравето на хората и за околната среда и които, поради тази причина, Европейския съюз е класифицирал като възможност за интегрирано управление на остатъчните отпадъци. Започнати са две процедури за установяване на нарушение, засягащи тези стимули и въпреки официалната намеса в законодателната сфера, изгарянето на отпадъците в Италия все още се насърчава като източник на възобновяема енергия, като случая с Ачера е само един пример в това отношение.
<P>
Разбирам, че за Вас може би е трудно да си спомните подробностите на положението, засягащо 6-процентната данъчна такса, заплащана от италианците за електроенергия от възобновяеми енергийни източници (CIP 6), поради което внесох въпрос в писмена форма. Бих искала обаче да потвърдите, че не трябва да се предоставят стимули за изгарянето на биологично неразградими отпадъци като източник на възобновяема енергия и че липсват дерогации в това отношение.
<P>
Бих искала също така да знам дали не се счита за непоследователнот това, че в Директивата за отпадъците изгарянето на сметта се определя като възможност за обезвреждане на остатъчни отпадъци, докато в Директива 2001/77/ЕО то се насърчава като вид възобновяема енергия. Възнамерява ли Комисията да преразгледа този въпрос?
<SPEAKER ID="416" NAME="Жозе Мануел Барозу" LANGUAGE="EN">
Както правилно отбеляза г-жа Alfano, това е въпрос, свързан с подробни данни. Невъзможно е да съм запознат в детайли с всички процедури за нарушение на правото на ЕС. Нека ви кажа - считам, че това е важен момент - че само във връзка с енергетиката и вътрешния енергиен пазар сега имаме общо 77 процедури срещу държави-членки за нарушение и 55 - във връзка с вътрешния пазар. Така че ако ми предоставите този въпрос в писмена форма, ще съм повече от щастлив да Ви изпратя отговор в писмена форма.
<SPEAKER ID="417" NAME="Franz Obermayr" AFFILIATION="NI">
(DE) Г-н председател, иновации, опазване на климата, възобновяема енергия - когато чете стратегията на ЕС за периода до 2020 г., човек може действително да си помисли, че ЕС взема на сериозно мерките си в областта на екологичната и енергийната политика. Но ако се взрете зад фасадата на опазването на околната среда, много бързо се появява различна енергийна стратегия: атомната енергия, окачествявана като по-малко замърсяващ енергиен източник. В отговора си на зададен от мен въпрос членът на Комисията Йотингер съвсем ясно изрази становището си, когато отбеляза, че в момента атомната енергия допринася значително за нисковъглеродното производство на електроенергия в ЕС и че това положение ще продължи и в близкото бъдеще. Европейската комисия не планира изготвянето на директива относно максималния срок на експлоатация на атомните електроцентрали. И всичко това се случва 25 години след Чернобил - защото действително на 26 април ще отбележим една тъжна годишнина.
<P>
Моят въпрос, г-н Барозу, е следният: и Вие ли считате, че можем действително - и с чиста съвест - да продаваме атомна енергия на гражданите на Европа като чист вид енергия, която в по-малка степен вреди на климата?
<SPEAKER ID="418" NAME="Жозе Мануел Барозу" LANGUAGE="EN">
Известна Ви е позицията на Комисията относно атомната енергия. При пълно зачитане на субсидиарността по този въпрос някои държави-членки разполагат с такава, а други - не. Никой не е принуден да развива атомна енергетика, но всъщност е истина, че от гледна точка на изменението на климата атомната енергия замърсява околната среда в по-малка степен от други енергийни източници.
<P>
Въпреки това Комисията има определени задължения, произтичащи от Договора за Евратом. При зараждането на Европейския съюз съществуваше Общността Евратом и Комисията има не само право, но и задължение да оказва помощ на държавите-членки, които се нуждаят от такава в областите на ядрената безопасност или на научните изследвания по ядрени въпроси. Именно това възнамеряваме да направим.
<SPEAKER ID="419" NAME="Jacek Saryusz-Wolski" AFFILIATION="PPE">
(EN) Г-н председател, носите оптимистично послание от Азербайджан и Туркменистан. Липсват единствено цифрите. Разбирам, че на този етап не можете да уточните с Азербайджан и Туркменистан количеството газ в милиони кубични метри, но дали Комисията има някакви собствени приблизителни оценки или очаквания, очевидно необвързващи, които да подскажат дали то ще може да запълни южния коридор като цяло или по-специално "Набуко", който би трябвало да се осигурява 31 милиона кубични метра?
<SPEAKER ID="420" NAME="Жозе Мануел Барозу" LANGUAGE="EN">
От това посещение в Азербайджан и Туркменистан нося ясната ангажираност на двете държави да подкрепят напълно Европейския съюз по отношение на Южния коридор. Всъщност подписах съвместна декларация с президента на Азербайджан г-н Алиев, а президентът на Туркменистан г-н Бердимухамедов публично заяви, че е готов да доставя достатъчно газ за Европа - дори повече, отколкото се нуждаем понастоящем.
<P>
Въпреки това все още има проблеми, които трябва да бъдат решени. На някои от тях трябва да се намерят търговски решения, които да бъдат взети от участващите дружества. Те засягат и начина, по който могат да се изградят и развият различните тръбопроводи. В този регион обаче има достатъчно газ, който може да достигне до Европейския съюз, ако неговите държави-членки са готови да си сътрудничат с тези, както и с други държави за реализацията на този проект - било то "Набуко" или други проекти в Южния коридор.
<SPEAKER ID="421" NAME="Silvia-Adriana Ţicău" AFFILIATION="S&amp;D">
(RO) Като се има предвид, че все по-голям брой семейства в Европа, особено във връзка с икономическата криза и растящото равнище на безработицата, изразходват над 10% от месечния си доход за плащане на сметки за енергия, бих искала да Ви попитам какви конкретни мерки възнамерява да предприеме Европейската комисията за намаляване на енергийната бедност.
<P>
Бих искала също така да Ви попитам дали възнамерявате да увеличите значително процента на средствата от Европейския фонд за регионално развитие, които могат да се използват от държавите-членки за повишаване на енергийната ефективност в жилищата, като се започне от бъдещите финансови перспективи.
<SPEAKER ID="422" NAME="Жозе Мануел Барозу" LANGUAGE="EN">
В законодателството относно вътрешния енергиен пазар са заложени високи стандарти за защита на потребителите по отношение на осигуряването на минимално обслужване, прозрачността на таксуването, ефективната обработка на оплакванията и т.н. и се осигурява избор за потребителите. Бих могъл да цитирам много други области, в които предлагаме мерки, насочени пряко към разсейване на опасенията на потребителите.
<P>
Що се отнася до по-ниските сметки за енергия, ние считаме, че поне в средносрочен план, в един реален интегриран енергиен пазар, чрез истинска конкуренция може да постигне повече, отколкото в сегашното положение, в която са налице множество нарушени функции и примери за господстващо положение на пазара.
<P>
Що се отнася до финансирането на проекти за енергийна сигурност, както посочих по-рано, ние определено възнамеряваме да предложим такова в следващите финансови перспективи. Така че част от него трябва да постъпи от пазарни решения, но друга част следва да дойде от публични инвестиции. Европейската комисия подготвя няколко предложения за следващите финансови перспективи, които ще действат в това направление.
<SPEAKER ID="423" NAME="Председател">
Колеги, благодаря ви за обсъждането относно иновациите и енергетиката, които, както много добре знаем, съставляват много важна тема. Приемете нашите благодарности, г-н председател на Комисията. Днес за втори път участвате в трудно обсъждане тук, в Европейския парламент.
