<CHAPTER ID="004">
Хуманно отношение към кокошките носачки (разискване)
<SPEAKER ID="070" NAME="Председател">
Следващата точка е разискването по въпроса, изискващ устен отговор, зададен от Paolo De Castro, от името на комисията по земеделие и развитие на селските райони, към Комисията относно хуманно отношение към кокошките носачки - B7-0657/2010).
<SPEAKER ID="071" NAME="Paolo De Castro" LANGUAGE="IT">
Г-н председател, г-жо член на Комисията, госпожи и господа, днес имаме удобен случай да обсъдим стратегическия въпрос за запазване на хуманното отношение към животните в селското стопанство. На 1 януари 2012 г. ще влязат в сила условията на Директива 1999/74/ЕО на Съвета за установяване на минимални изисквания за защитата на кокошки носачки, които са равносилни на забрана на използването на конвенционални батерийни клетки като система за отглеждане при производството на яйца. Този метод на подслоняване на животни ще бъде забранен в полза на системи за отглеждане, които гарантират по-хуманно отношение към животните.
<P>
Г-н председател, ясно си спомням Съвета по въпросите на селското стопанство на Европейския съюз, който се проведе на 19 юли 1999 г. Това беше важен ден, в който като представител на моята страна (тогава бях министър на земеделието на Италия), допринесох за одобряването на тази важна директива, като гласувах за нея.
<P>
Сега, една година след неотменяемото влизане в сила на новото законодателство, данните показват, че европейските производители са започнали да сменят производствените си системи, но не и без да срещат трудности. Това, което е необходимо, е конкретен ангажимент от Комисията за запазване на хуманното отношение към животните, за защита на производителите, които са адаптирали системите си на отглеждане към Директива 1999/74/ЕО на Съвета, и в същото време за реално гарантиране на приемането на новото законодателство, избягвайки изкривявания от гледна точка на конкуренцията на пазара.
<P>
Ето защо моите колеги и аз сметнахме за оправдано да включим тази важна тема в дневния ред на комисията по земеделие и развитие на селските райони, на която имам честта да бъда председател. В резултат на усърдната работа през последните месеци, в която участваха всички парламентарни групи, се стигна до въпроса, изискващ устен отговор, от 28 октомври 2010 г., който повдигна три важни теми пред Комисията:
<P>
Първо, да докладва за прилагането на новото законодателство в държавите-членки;
<P>
Второ, мерките, които трябва да бъдат взети в държавите-членки за гарантиране спазването на условията на директивата и приемането на необходимите компромиси с предприятията, които покажат искрено желание да се адаптират.
<P>
Накрая, мерките и гаранциите, които трябва да бъдат приети за избягване на кризи на пазара на яйца през следващите години и за предотвратяване на нелоялна конкуренция от трети страни, които не са задължени да спазват директивата на Европейския съюз на европейския вътрешен пазар.
<P>
Това са въпросите, на които очакваме конкретни и определени отговори от Комисията. И накрая, ние изискваме от члена на Комисията да гарантира по-прозрачен пазар на база на схващането за така наречената реципрочност на правилата, за да се способства за перспективите за по-голямо международно сближаване относно стандартите за хуманно отношение към животните, прилагани от Европейския съюз.
<P>
Вниманието към този въпрос, който сме обсъждали нееднократно в комисията след сформирането на настоящия състав на Парламента, е от съществено значение за недопускане усилията на Европа за хуманно отношение към животните - нашите усилия, г-жо член на Комисията - да бъдат обезсмислени от пазар, който не е в състояние да разпознае социалните ценности, които са обвързани с хранителните продукти. Трябва да намалим изкривяващото въздействие на възможността производители извън европейската система от правила да могат да превърнат по-малко строгите ограничения, на които те се подчиняват, в по-големи конкурентни предимства.
<P>
Г-н председател, приемането на предложението за резолюция относно хуманното отношение към кокошките носачки, по което ще гласуваме тази сутрин, може да се яви първа и важна стъпка в тази посока.
<SPEAKER ID="072" NAME="Андрула Василиу" LANGUAGE="EN">
Г-н председател, започвам с това, че членът на Комисията Дали ме помоли да предам извиненията му, защото не е в състояние да присъства тук лично, но се радвам да отговоря на този въпрос като бивш член на Комисията, отговарящ за здравето на животните и хуманно отношение към тях.
<P>
От името на Комисията бих искала да подчертая, че забраната на конвенционалните клетки, която беше приета през 1999 г., се явява важно подобрение във връзка с хуманното отношение към животните в Европейския съюз. Освен това тя предизвика оживени дискусии по цял свят. Искам също да подчертая, че отговорни за прилагането на законодателството на ЕС относно защитата на кокошките носачки са предимно държавите-членки.
<P>
Комисията полага всички усилия да наблюдава прилагането в държавите-членки, включително чрез проверки, извършвани от експерти на Комисията, и чрез данните, подавани ежегодно от държавите-членки въз основа на конкретно решение на Комисията, свързано с проверките на хуманното отношение към животните в селските стопанства.
<P>
Миналия месец, през ноември 2010 г., 24 държави-членки представиха на Комисията официални данни за 2009 г. за производителните обекти за кокошки носачки. Към днешна дата само 18 държави-членки са представили пълни данни. Данните показват, че в 66% от производителните обекти в тези 18 държави-членки кокошките носачки са били отглеждани на открито, в 29% - на закрито, в 3,5% - с използване на системи с конвенционални клетки, а в 1% - с използване на системи с уголемени клетки.
<P>
Комисията си дава сметка, че все още има съществени пропуски в данните и че три държави-членки не са отговорили изобщо, а шест държави-членки са предоставили данни само частично. Поради това горната картина далеч не е пълна. Комисията продължава да изисква от държави-членки да допълнят липсващите данни при всеки възможен повод, включително в Постоянния комитет по хранителната верига и здравето на животните и при срещите на главните ветеринарни инспектори.
<P>
Освен това Комисията изиска от държавите-членки с официално писмо да представят националните си планове за действие за прилагането на забраната с цел по-добре да анализира положението в целия ЕС.
<P>
На този етап Комисията е насочила усилията си да осигури държавите-членки да предприемат необходимите мерки за налагане на забраната на конвенционални клетки към законния краен срок. Държавите-членки носят отговорността да осигурят яйца, които не са произведени в съответствие с директивата за защита на кокошките носачки, да не могат законно да се пускат на пазара според законодателството на ЕС.
<P>
По-добра представа за положението ще има догодина след срещата на заинтересованите страни, която ще се проведе през януари 2011 г.
<P>
Днес вносът на цели сурови яйца е твърде ограничен, поради малкия срок на годност на продукта, както и изискванията за безопасност на храните в ЕС. Според законодателството на ЕС опаковки, съдържащи яйца, внесени от трети страни, при които няма достатъчни гаранции за равностойност на производствените стандарти, трябва да носят означение на метода на отглеждане, като стандарт за страна извън ЕС. Този етикет позволява вносните яйца, които не са произведени съгласно изискванията на ЕС за хуманно отношение, да бъдат ясно разграничавани.
<P>
Комисията ще разгледа допълнително положението с всички имащи отношение заинтересовани страни, както казах, на заседание, което ще се проведе на 19 януари 2011 г. в Брюксел, на което ще бъдат обсъдени възможностите за осигуряване безпроблемното прилагане на директивата.
<SPEAKER ID="073" NAME="Esther de Lange" LANGUAGE="NL">
Г-н председател, устремили сме се с главоломна скорост към положение, в което милиони яйца няма да могат да отговорят на европейските правила. И наистина, както беше казано по-рано през деня, очаква се 30% от всички яйца, произведени през 2012 г., да бъдат в нарушение на забраната за използване на батерийни клетки, която приехме през 1999 г.
<P>
Г-жо член на Комисията, това е само въпрос на проста аритметика. На производителя струва от 8 до 13% по-скъпо да произвежда яйца в условия на хуманно отношение към животните, от кокошки, които не са затворени в батерийни клетки. От друга страна, независимо дали ни харесва, средният потребител все още ще предпочита евтини яйца и е готов да плаща само 3 до 4% по-скъпо за такива яйца, произведени в условия на хуманно отношение към животните. Следователно неблагоприятното конкурентно положение, което възниква от тази ситуация, изглежда съвсем ясно.
<P>
Основният въпрос е: какво ще направите Вие, Европейската комисия, за да бъде осигурено производителите, които спазват надлежно правилата и които са инвестирали в алтернативи, да не се окажат санкционирани за сметка на колегите си, които изостават. Г-жо член на Комисията, моля не ни отпращайте просто с изтърканото клише, че държавите-членки отговарят за изпълнението и проверките. Комисията е пазителката на Договорите, ето защо всички погледи са насочени към Вас. Също така намирам за твърде жалко, че все още обсъждаме данни и се надяваме да имаме по-добра картина догодина, защото тогава ще бъде прекалено късно.
<P>
Какво ще правим? Натискът трябва да бъде засилен. В резолюцията си ние, разбира се, искаме запазване на забраната на клетките, повече проверки, най-накрая да бъдат подготвени национални планове за действие и забрана върху износа на яйца, които не са произведени според правилата, наред с другите неща.
<P>
Уважаема Комисия, вие сте на ход. Ако не направите нещо, ще пострадат не само bona fide (добросъвестни) производители на птици, но също, боя се, и доверието към Вас и към всички европейски регламенти относно хуманното отношение към животните. Ето това е положение, което, считам, всички искаме да избегнем.
<SPEAKER ID="074" NAME="Luis Manuel Capoulas Santos" LANGUAGE="PT">
Г-н председател, както и председателят на комисията по земеделие и развитие на селските райони г-н De Castro, преди 12 години и аз имах възможността, като министър на земеделието, да взема участие в решението за приемане на законодателството, което обсъждаме днес. Беше много дълго и трудно разискване, защото бяхме изправени пред две противоречащи си ценности: въвеждане на условия за хуманно отношение към животните и осигуряване конкурентоспособността на сектора. Постигнатото решение беше да предпочетем хуманното отношение към животните и да дадем достатъчно дълъг срок на сектора да се адаптира.
<P>
Макар да остава още една година до влизане в сила на новите разпоредби, наличните данни за селските стопанства, които още не са се адаптирали, предизвикват нашата загриженост, което всъщност потвърди и членът на Комисията. Не можем да позволим предприятията, които са инвестирали и положили големи усилия, за да бъдат в състояние да изпълняват законодателството, да се окажат санкционирани или подложени на нелоялна конкуренция.
<P>
Благодарен съм на члена на Комисията за информацията, която тя ни предостави, но бихме желали да получим повече подробности на какъв етап се намира в действителност всяка държава-членка. Бихме искали също да знаем какви конкретни процедури смята да следва Комисията, за да осигури предприятията да могат като цяло да бъдат в съответствие със законодателството на 1 януари 2012 г., освен тези, които членът на Комисията спомена, и дали в действителност има рамка от санкции, поне малко уеднаквена между различните държави-членки. Това е замисълът на резолюцията, която обсъждаме днес и за която съм сигурен, че ще получи широка подкрепа в Парламента. Моята група ще гласува против изваждането, изцяло или частично, на точки Е, 8, 9 и 14, които съдържат формулировки и цели, за които се съмняваме, че са съвместими с правото на ЕС, и които ще намалят авторитета на резолюцията, ако останат.
<SPEAKER ID="075" NAME="George Lyon" LANGUAGE="EN">
Г-н председател, бих искал да благодаря на члена на Комисията за информацията в началото на разискването.
<P>
Независимо от това дали цялата картина е налице или не, реалният факт е, че след 1 януари следващата година 80 млн. яйца в Европейския съюз вероятно ще бъдат произвеждани в забранени системи с клетки. Това ще бъде факт. Има 12-месечен цикъл на снасяне. Няма как това число коренно да се промени дотогава.
<P>
Бих искал да знам какво да казвам на хора като John Campbell от Glenrath Farms и всички производители в Обединеното кралство, всеки от които е вложил средно по 2 млн. британски лири, за да бъде в съответствие със законодателството и сега поемат допълнителен разход между 8 и 10% в повече, отколкото при система с конвенционални клетки. Какво да казвам на потребителите у нас, на които обещахме след 1 януари 2012 г. на пазара да няма повече яйца, произведени по старите системи с конвенционални батерийни клетки?
<P>
Знам какво бих искал да кажат Парламентът и Комисията. Искам да мога, като се върна, да им кажа, че ще вземем решителни мерки, за да осигурим законодателството да се спазва. Без изключения и без продължения. Все пак производителите имаха десет години, за да постигнат съответствие. Искам държавите-членки, които са в съответствие, да могат да защитят своите потребители и производители, като бъдат в състояние да забранят вноса на яйца, произведени в нарушение на закона от тези производители и от страни, които не са в съответствие. Считам също, че Комисията трябва да състави списък, след като се снабди с информацията, и да посочи и разкритикува тези, които не са изпълнили изискванията. Не е извинение да се каже, че не сме знаели какво предстои. Десет години е дълго време за всеки стопански цикъл и дава възможност за подготовка и инвестиции.
<P>
Г-жо член на Комисията, надявам се, когато обобщавате разискването, да направите категорично заявление, в което да кажете, че разбирате опасенията на производителите и потребителите и да обещаете решителни действия в защита и на двете групи.
<SPEAKER ID="076" NAME="Martin Häusling" LANGUAGE="DE">
Г-н председател, г-жо член на Комисията, Вашите отговори не ме убедиха. Подробностите, представени от Комисията в комисията по земеделие и развитие на селските райони, също далеч не бяха убедителни. Както вече каза г-н Lyon, това е проблем, който ни чака. От 2012 г. нататък 30% от яйцата на пазара ще бъдат незаконни. Ние нямаме идея как да се справим с тях. Явно се очаква да вярваме, че държавите ще изпълнят задълженията си за докладване - позволете ми да запитам защо не започнем процедура за нарушение или поне да заплашим с такава, за да стане напълно ясно, че в крайна сметка европейските закони трябва да важат във всички държави-членки и за всички селски производители? Спечелили сме много висок авторитет по отношение на хуманното отношение към животните и това е нещо, което също трябва да защитаваме. Гражданите с право очакват стандартите да бъдат прилагани. Обществеността е твърде чувствителна към въпросите на хуманното отношение към животните. Все пак ние предоставяме финансиране и обществена подкрепа на земеделската общност, защото имаме по-строги регламенти по отношение опазването на околната среда и хуманното отношение към животните. Не е оправдано да се очаква нещо в замяна от всички държави-членки. Поради тази причина искам да запитам: Какво ще прави Комисията сега? Вече отправихме искане на равнище комисия. Всъщност трябва незабавно да се постави на масата каталог от мерки. Не можем да приемем възможността за по-нататъшни обсъждания, имащи за цел продължаване на срокове. Не може да се допусне сега да санкционираме тези, които са спазили политиката, като позволим на други да ползват преходни срокове по-дълго време. Така селските производители ще изгубят вяра в институциите на Европейския съюз.
<P>
Повдигнахте въпроса във връзка с етикетирането. Какво ще се случи с продуктите, които съдържат течен яйчен жълтък, а не сурови яйца например? Как можем да етикетираме такива продукти? Най-малкото този въпрос трябва да бъде регламентиран незабавно.
<P>
Вече на няколко пъти се каза, че 10 години са много време. Всички в Европейския съюз трябва да са знаели, че тези срокове ще трябва да се спазват. Не може да има извинение за държави-членки, включително нови държави-членки, които да казват: "Съжаляваме, но не ни стигна времето. Десет години наистина не бяха достатъчни".
<P>
Европейският съюз е в начело, когато става дума за хуманно отношение към животните. Можем да я използваме в подкрепа на аргументите си по цял свят. Можем да я използваме за аргументация с потребителите, ето защо трябва да я прилагаме последователно, за да не загубят авторитет Парламентът и Комисията по отношение на прилагането на европейските стандарти. Поради тази причина спешно призоваваме Комисията да предприеме действия, вместо да губи още време, рискувайки ситуация, която няма да удовлетворява никого от 1 януари 2012 г. нататък.
<SPEAKER ID="077" NAME="James Nicholson" LANGUAGE="EN">
Г-н председател, най-напред ще позволите ли и аз да кажа, че не бях напълно убеден от това, което членът на Комисията ни каза днес. Имаше два случая, в които представители на Комисията идваха в комисията по земеделие и развитие на селските райони, като тяхното представяне и това, което ни казаха, беше не просто неприемливо, то беше безобразие и срамота.
<P>
Сега слушах какво каза членът на Комисията и слушах с огромен интерес някои от нещата, които тя каза, но тя не ни даде нищо повече от факта, че те ще се срещнат със заинтересованите страни през януари.
<P>
И какво ще кажете на заинтересованите страни през януари, г-жо член на Комисията? Какъв ще бъде резултатът от това? Искаме да знаем, защото сигурно си давате сметка, че днес последните кокошки вече са в конвенционалните клетки, които трябва да спазят този срок. Те са вече там. Обикновено има 13-14-месечен цикъл на снасяне при кокошките, които се поставят в конвенционални клетки.
<P>
Ето, Вие направихте коментар при бележките си и може би ще отговорите или ще го разширите: Вие казахте, че яйцата от страни извън ЕС, които не отговарят на равностойни стандарти, ще имат различна маркировка. Какво искате да кажете с това? Ще възприемете ли идеята яйцата в рамките на ЕС, произвеждани в нарушение на закона след 1 януари 2012 г., или да носят същото клеймо, или да не се разрешава износът им от страната, в която са произведени, или да не бъдат допускани на пазара?
<P>
Тук имаме ужасен проблем, защото, както каза George Lyon, ще има 83 млн. яйца - знаем, че това ще е факт - които на 1 януари 2012 г. ще бъдат незаконни. А това е и ужасна беда за нас в Европа, където хората се нуждаят от яйца за храна. Така че какво ще правим?
<P>
Наистина мисля, че трябва да знаем къде отиваме. Ще ни дадете ли уверение, че ще се върнете в залата през март с изрядно предложение за това какво възнамерявате да правите - какви мерки възнамерявате да приложите - за да може реално да контролирате това положение? Както вече беше споменато от други, много производители вече са изразходвали милиони британски лири, за да изпълнят стандартите. От тях не може сега да се иска да носят по-нататъшно бреме заради други, които не са готови да сторят същото.
<SPEAKER ID="078" NAME="John Stuart Agnew" LANGUAGE="EN">
Г-н председател, Комисията създаде огромна криза в сектора на яйцата. Независимо дали ни харесва, 100 млн. птици все още ще бъдат в клетки в "деня Х" - или може би да го нарека "деня Я"? Нямаме нито парите, нито организацията това да бъде предотвратено.
<P>
Да се настоява за безскрупулно изпълнение на нейните правила една година по-късно от удобното кресло може да дава на говорещия приятно чувство на задоволство, но това би могло сериозно да застраши положението на британския сектор на производство на яйца в дългосрочен план.
<P>
Нека погледнем практическите последици. Как се изнасят и изхвърлят 100 млн. кокошки за 24 часа? Или как безопасно се смачкват и изхвърлят 83 млн. яйца всеки ден? Ако предположим, че някак успеем в някое от двете, откъде да потърсят потребителите своите 83 млн. яйца ежедневно? От Украйна, Индия, Аржентина, Бразилия, където всички яйца ще са били снесени в батерийни клетки. Имат ли някои от тези страни репутация за високи стандарти на хуманно отношение?
<P>
Веднъж започнала, тази търговия ще се разшири много бързо, поради конкурентното си предимство. Ще бъде много трудно тя да бъде спряна. Тя напълно ще подкопае усилията на общността на производителите на яйца в Обединеното кралство. На практика ще изнесем голяма част от нашия бранш, който току-що е направил големи инвестиции, за да остане в съответствие с правилата на ЕС.
<P>
Считам, че забраната на търговията вътре в Общността е напълно обречена идея. Тя не само е невъзможно да бъде контролирана през отворените граници, но и може да бъде оспорена от Световната търговска организация (СТО). Така че най-малко лошото решение - и казвам "най-малко лошото" - е да се позволят временни дерогации за производителите, които не са в съответствие, които да са обвързани с условия.
<P>
Има някои изображения на голи неща, които обичам да гледам, но не обичам да гледам изображения на камиони, пълни с голи, неподпечатани яйца, излизащи от чуждестранни производителни обекти с батерийни клетки на път за Обединеното кралство през 2012 г. Неподпечатаните яйца са подарък за нечестния търговец. В Обединеното кралство сме установили това по трудния начин.
<P>
Нашето решение в Обединеното кралство е да подпечатваме механично яйцата с кодови номера, показващи начина на производството им и селското стопанство, където са били снесени. Тази операция се провежда в моята собствена птицеферма в момента и машините са надеждни. От Комисията казват, че им е прекалено трудно да организират отпечатването на специален код на несъответстващите яйца, въпреки очевидната му необходимост. Да, разбира се, това е същата Комисия, която принуждава овцевъдите от Обединеното кралство без нужда да идентифицират поотделно овцете с ненадеждно електронно оборудване. Каква крещяща непоследователност.
<P>
"Най-малко лошото" решение - и аз отново използвам този израз - е ЕС да настоява държавите-членки, които не са в съответствие, да вземат пари от регионалните си фондове за машини за подпечатване и също така да платят за инспекция, чиито служители да са граждани на държави-членки, които са в съответствие. Тази инспекция ще посещава също местата за опаковане и ще набере база данни за преработвателите, които използват яйца от батерийни клетки в своите продукти.
<P>
Повечето търговци на дребно в Обединеното кралство имат желание да избягват да търгуват с яйца от батерийни клетки след крайния срок, но те могат да успеят в това само ако яйцата са подходящо идентифицирани.
<SPEAKER ID="079" NAME="Mike Nattrass" AFFILIATION="NI">
(EN) Г-н председател, тук става дума не само за кокошки в неподходящи клетки, а и за способността на ЕС да наблюдава единния пазар.
<P>
На държавите бяха дадени 10 години да изпълнят изискванията към 1 януари 2012 г. или продукцията ще бъде незаконна. Германците, скандинавците, нидерландците, британците и други постигнаха съответствие, но определени големи производители просто отказаха. Това е свързано с големи разходи на капитал и изпълнението означава вземане на пари в заем. Регламентът добави около 15 пенса разходи за всяка дузина яйца. Бандитите, които не са в съответствие, може дори да получат отсрочка и безспорно ще бъдат възнаградени, защото така биха получили ценово предимство.
<P>
Яйцата от клетките, които не отговарят на закона, ще подбиват цената на тези, които се подчиниха на ЕС. Един производител взе заем от 10 млн. британски лири, за да изпълни директивата. Той постъпи правилно.
<P>
Ще се отметне ли Комисията, като с това направи неговите яйца неконкурентоспособни? Ако бъде дадена отсрочка, поуката от историята ще бъде, че когато ЕС направи директива, е изгодно тя да бъде пренебрегната.
<SPEAKER ID="081" NAME="Esther Herranz García" AFFILIATION="PPE">
(ES) Г-н председател, през януари 2012 г., 400 испански производители на яйца може да изчезнат, а това прави около 30% от общия им брой в моята страна, като ще изчезне и производството на 300 000 т яйца.
<P>
Европейският съюз би могъл да спре да произвежда 80 млн. яйца, които възлизат на 2 млн. т, и ако не действаме много интелигентно, единственото, което ще постигнем, е, че те ще бъдат покрити с внос от трети страни, чиито стандарти за хуманно отношение към животните са много по-ниски от тези в Европейския съюз.
<P>
Директивата от 1999 г., която изисква пространството в клетките за кокошки носачки да бъде уголемено, налага да действаме интелигентно и позитивно, защото в противен случай само ще отслабим европейското производство и ще дадем допълнителни търговски възможности на трети страни, в които пространството на една птица е далеч по-малко от това, което в момента имаме в Европейския съюз.
<P>
Директивата изисква много усилия от европейските производители, тъй като само за Испания става ясно, че разходите ще бъдат около 600 млн. евро. Не трябва също да се забравя, че това има икономически последици, които влияят на производството на продукти от яйца и хранителната промишленост като цяло.
<P>
Затова искам вашата подкрепа за изменението, внесено от групата на Европейската народна партия (Християндемократи) към параграф 2, което изисква да бъде намерено решение поне за отговорните птицеферми и предприятия, които са в процес на преустройство на своите селски стопанства и ще са приключили с него към януари 2012 г. Трябва да ги подкрепим в преустройството на техните обекти и да им дадем време да завършат процеса, като така няма да допуснем те да понесат непоправими щети и внезапен недостиг на пазара на ЕС, който като последица ще повиши цените за потребителите.
<P>
Трябва да спазим директивата, да дадем на производителите на яйца и продукти от яйца шанс и също да зачитаме правото на хуманно отношение към животните и правото на потребителите на разумна цена.
<SPEAKER ID="082" NAME="Ulrike Rodust" AFFILIATION="S&amp;D">
(DE) Г-н председател, г-жо член на Комисията, в този момент бих искала отново да посоча, че вече е взето решение за забрана на практиката за отглеждане на птици в батерийни клетки. Държавите-членки и производителите на яйца имаха достатъчно време да изпълнят директивата за отказ от отглеждането в конвенционални батерийни клетки. Времето още не е съвсем изтекло - остават още 12 месеца, докато практиката бъде изцяло забранена.
<P>
Считам, че трябва да осигурим отглеждането в батерийни клетки да бъде изцяло забранено към 1 януари 2012 г. Трябва да бъде възможно да бъдат заплашени държавите-членки, които дотогава не са успели да приложат директивата, с правна процедура като финансови санкции.
<P>
Трябва също да осигурим яйца, произведени чрез практики на отглеждане, които не съответстват на европейското право, да не се продават на вътрешния европейски пазар.
<SPEAKER ID="083" NAME="Britta Reimers" AFFILIATION="ALDE">
(DE) Г-н председател, г-жо член на Комисията, госпожи и господа, от дванадесет години знаехме, че практиката на отглеждане в батерийни клетки ще бъде забранена в ЕС след 1 януари 2012 г. Как така дванадесет години не бяха достатъчни за някои държави-членки да въведат забраната своевременно и да подготвят съответно своето птицепроизводство? Това е просто един от многото примери как лошото прилагане води до объркване. Производителите на яйца в държавите-членки, които своевременно въведоха промените, вече се сблъскват с конкурентни аномалии, които противоречат на принципите на ЕС.
<P>
Призовавам Комисията да изиска съответното право да се спази във всички държави-членки и да направи всичко, което е във възможностите й, за да се осигури то да се прилага. Яйца не трябва повече да се произвеждат в батерийни клетки след януари 2012 г. и тогава вече незаконните яйца не трябва повече да се допуска да достигат до магазините, слагайки край на отрицателните им последици за конкуренцията. Селските производители, които са променили практиките си, за да отговорят на изискванията на ЕС, не трябва да изпадат в неизгодно финансово положение, докато тези, които пренебрегват промяната, получават икономически изгоди.
<P>
Не е възможно да се обясни на хората в Европа защо правото на ЕС не важи еднакво във всички държави-членки и защо някои държави-членки винаги изглежда, че се бавят. Кризите от последно време показват до какво може да доведе това. Необходима е Европа, която действа по съгласуван начин, а не такава, в която всеки от членовете може да прави каквото поиска, без да държи сметка за останалите.
<SPEAKER ID="084" NAME="Vicky Ford" AFFILIATION="ECR">
(EN) Г-н председател, както много майки, искам достойни стандарти на хуманно отношение към животните, но искам също и яйца на достъпна цена. Не съм експерт по птичето месо, а и четирите опита на дъщеря ми да отглежда като домашни любимци пилета бяха осуетени от местната лисица.
<P>
Затова по-скоро бих послушала професионалистите - като селския стопанин, който отглежда 30 000 доволни кокошки, отговарящи на изискванията на ЕС, когото посетих в моя избирателен район миналия месец. В Обединеното кралство свиневъдството научи - на висока цена за него - че е грешка едностранно да се въвеждат по-високи стандарти за хуманно отношение към животните. Селските производители на яйца от Обединеното кралство се довериха на Комисията и вложиха стотици милиони британски лири в подготовка за законодателството.
<P>
Общественото доверие към ЕС никога не е било по-ниско. Трябва да защитите тези, които добросъвестно спазиха законодателството. Не е време да се отнесем безразсъдно към селските производители на яйца.
<SPEAKER ID="085" NAME="Mairead McGuinness" AFFILIATION="PPE">
(EN) Г-н председател, бих искала да благодаря на Комисията за отговора, макар и непълен. Има много конкретни въпроси, повдигнати от председателя на комисията по земеделие и развитие на селските райони, които не получиха пълен отговор.
<P>
Особено бих поставила под въпрос числата и може би ще ги поясните? Наистина ли казахте, че 66% от производството вече е на открито? Аз имам друга информация. Затова смея да заявя, че информацията, която имате, следователно е селективна и наистина трябва да проведете много задълбочена среща със заинтересованите страни, защото това са, позволете ми да кажа, силно увеличени числа. Те изобщо не показват вярната картина на производството на яйца в Европейския съюз.
<P>
Позволете ми също да кажа, че ако беше лесно да се изпълни законодателството и ако нашите потребители наистина - и го мисля - наистина, наистина искаха по-хуманни системи за отглеждане, те биха платили цената за тях. Те ги искат. Те не ги ценят и не искат да платят цената за тях. Не съм получила и едно запитване от потребител, откакто влязох в Парламента през 2004 г., молещо това законодателство да бъде приложено.
<P>
Помнете това, приятели. Това е фактическото положение. Казвайки това, важно е законодателството, прието от залата, да бъде приложено изцяло и тези, които са вложили огромни суми пари, за да постигнат съответствие, да бъдат защитени от Европейския съюз. Считам, Комисията е наясно, че за нея ще има правен проблем.
<P>
Позволете ми да се спра на положението на пазара. Ще има ясно забележимо струпване на яйца: 83 млн. от тях на 1 януари 2012 г. вече ще са незаконни. Морално и етично погледнато не можем да изхвърлим тези яйца. Би било ужасно, ако го направим, пазарът също би пострадал и цените за потребителите ще се повишат и ще има протести и бунтове.
<P>
Комисията трябва да ни каже какво ще се случи в този ден, защото неизбежно тези яйца ще се появят на пазара и ще се появи черен пазар на яйца от някакъв вид, така че ни е необходима яснота по въпроса.
<P>
Тези, които в момента са в преходна фаза, също трябва да знаят, че няма да има връщане назад, тъй като са объркани от посланията, стигащи до тях.
<P>
От всички въпроси, които разисквахме тази седмица, този е от възлово значение за нашите потребители, но също и за нашите производители. Чакаме отговори от Комисията.
<SPEAKER ID="086" NAME="Iratxe García Pérez" AFFILIATION="S&amp;D">
(ES) Г-н председател, г-жо член на Комисията, както ще видите, в залата наблюдаваме спазването на законодателството, включително законодателство, което не е влязло в сила. Ако разширим тази практика за други сектори, където сроковете още текат, ще трябва да водим 15-дневни пленарни заседания.
<P>
Днес обсъждаме сектор, който не получава помощ по линия на общата селскостопанска политика и страда поради повишените цени на фуражите. За сектора не е лесно да се справя с повишените разходи, но той трябва да го направи, за да спази високите производствени изисквания, които приемаме в ЕС.
<P>
Всичко като че ли сочи, че към 1 януари 2012 г. производителите в много държави-членки няма да са успели да спазят на 100% поставения краен срок. Според изчисленията ще има недостиг от около 30% от производството, за да бъдат посрещнати нуждите на пазара в ЕС.
<P>
Резултатът ще бъде, че пресните яйца ще се произвеждат тук и те наистина ще бъдат по-скъпи за потребителите. Яйцата за преработка ще купуваме от другаде и ще затворим тази част от производството в ЕС, което отиваше на пазара. Надявам се дотогава да сме постигнали повече успех в изискването на взаимност в отношенията ни с трети страни.
<P>
В заключение: законодателството ще стане задължително от 2012 г. Междувременно Комисията може да налага друго законодателство, което е влязло в сила, например електронната идентификация на овцете и козите, което носи допълнителни ползи от гледна точка проследимост и добри ветеринарни условия и има също пряко отражение за хуманното отношение към животните.
<SPEAKER ID="087" NAME="Jarosław Kalinowski" AFFILIATION="PPE">
(PL) Г-н председател, напълно ясно е, че разискваната резолюция казва - няма да има изключения и дерогации. Европейската комисия трябва да подготви средства за изпълнение и за санкциониране на производство, което не отговаря на изискванията. За съжаление, нищо не следва и от заявлението в преамбюла на резолюцията, че някои производители ще са имали на разположение 12 години, за да се адаптират, докато други ще са имали осем, а трети - само пет. Бих добавил, че производителите, които са имали най-кратък срок от време, са подкрепили усилията за адаптиране на своите аналози от старите държави-членки на ЕС, купувайки техните несъответстващи клетки, без да са наясно за проблемите, които така си създават. Експертите са намерили данни, показващи, че търсенето на яйца за консумация в Европейския съюз ще превиши предлагането след прилагането на директивата за кокошките носачки, което на практика ще означава внос от трети страни на яйца, произведени в клетки, които със сигурност не са адаптирани. Затова призовавам Комисията да прецени осъществимостта на запазване на забраната на използването на конвенционални клетки след 1 януари 2012 г., като в същото време намери решения и ясно определени критерии за тези производители, които няма да са приключили процеса на модернизация към 1 януари 2012 г., както е посочено в двете изменения, подкрепени от моята група.
<P>
Според нейните автори основният аргумент в подкрепа на приемането на резолюцията, отделно от хуманното отношение към животните и конкурентоспособността, е фактът, че преходният период за внасянето на необходимите промени беше добре известен и записан в директивата и сега крайният срок не може да бъде променян. Надявам се членовете на ЕП, които примат този ред на мисли и гласуват в подкрепа на резолюцията, да бъдат също толкова решени и единодушни, когато се стигне до гласуване в подкрепа на това да няма допълнителен преходен период след 2013 г. за разграничаването на преките плащания в Европейския съюз, тъй като за този преходен период в Договора е определена като краен срок 2013 г. Тя е заложена като такъв краен срок и не мисля, че трябва да го променяме.
<SPEAKER ID="088" NAME="Csaba Sándor Tabajdi" AFFILIATION="S&amp;D">
(HU) Г-н председател, разискването до момента изясни, че има сериозен конфликт на интереси между тези, които са приключили преминаването към новата система, и тези, които още не са го направили. Има и сериозно противоречие между старите и новите държави-членки. Напълно съм съгласен с г-н Kalinowski, че старите държави-членки са имали далеч повече време за промяната и всъщност те изнесоха вехтите си, морално остарели конструкции в новите държави-членки преди присъединяването на последните. Дори и да е така явно, че правилата трябва да се спазват, и отново се вижда, че Европейският съюз поставя собствените си производители в неизгодно конкурентно положение, като определя по-строги правила за тях, отколкото тези, които прилага към външни доставчици от внос. Той не само изисква тези правила да бъдат спазвани, но също и доста често не успява ефикасно да ги контролира. Затова считам, че Европейската комисия е на път да вземе още едно решение, което ще постави производителите от ЕС в неизгодно положение по отношение на външните пазари.
<SPEAKER ID="089" NAME="Georgios Papastamkos" AFFILIATION="PPE">
(EL) Г-н председател, напълно приемам необходимостта да се запазват еднакви условия за конкуренция в рамките на Съюза в полза на производителите, които са изпълнили повишените изисквания, наложени от директивата. В същото време обаче трябва да подкрепим производителите, които се задължават да изпълняват, но нямат възможност да поемат високата цена за адаптиране до поставения краен срок. Включена е разпоредба, според която продукти, които не са произведени при спазване на законодателството, не могат законно да бъдат пускани на пазара и да участват във вътрешната търговия в Общността от 1 януари 2012 г.
<P>
В същото време обаче продукти, произведени при по-ниски стандарти на хуманно отношение към животните, ще продължат да бъдат внасяни от трети страни. С други думи, докато многобройни селски стопанства в Съюза са застрашени от затваряне, поради повишените стандарти за хуманно отношение към животните, ще се внасят продукти от трети страни, които не отговарят дори на спецификациите, които важат в Съюза днес. Да, трябва да запазим хуманното отношение към животните, трябва да запазим правилното третиране на животните, но трябва също да защитим обществената и производствена тъкан на Европа.
<SPEAKER ID="090" NAME="Spyros Danellis" AFFILIATION="S&amp;D">
(EL) Г-н председател, г-жо член на Комисията, макар че всички европейски производители трябва да спазват законодателството на Общността и навреме да направят необходимите промени, според оценките 30% от производителите на яйца няма да са ги извършили към 1 януари 2012 г. За съжаление това състояние на нещата ни показва, че Европейската комисия не е успяла да убеди производителите, че това е в техен интерес; една политика, която не е успяла да убеди пряко заинтересованите страни да я защитават, трудно ще успее, каквито и мерки за контрол да се вземат. Считаме, че един комплексен подход, който обвързва разходите за инвестициите с изгодите както за производителя, така и за потребителя от използването на уголемени клетки, би свършил повече работа за убеждаване на производителите да приемат мярката и, разбира се, този подход би запазил ясно определимата разлика на европейските продукти на основата на качество, безопасност и стандарти за хуманно отношение към животните, ще ги защити от нелоялна конкуренция при неравни условия от трети страни, което се опасяваме, че ще се случи.
<SPEAKER ID="091" NAME="Giovanni La Via" AFFILIATION="PPE">
(IT) Г-н председател, г-жо член на Комисията, госпожи и господа, залата вече много пъти се е занимавала с въпроса за хуманното отношение към животните и считам, че Парламентът, заедно с Комисията и Съвета, взе обмислено и премерено решение. Не смятам, че можем да се откажем от него.
<P>
Затова сме длъжни да потърсим най-добрите начини за прилагане на тази мярка и в този случай трябва да я структурираме с оглед на отговорността и да я приложим по един отговорен начин към всички оператори, които адаптират производствения си процес. Ясно е, че няма да можем да отложим тази дата и да отпуснем допълнителен срок за прехода към отговорна система на хуманно отношение към животните. Наш дълг е да мислим за всички тези хора, които са започнали процеса на преустройство и го осъществяват по време на криза и инвестиционни трудности.
<P>
Затова бих искал да наблегна пред вас на въпроса за преходната фаза, който взема под внимание всички селски производители, започнали процеса на промяна, за да се отговори на изискването за хуманно отношение към животните, но които още не са го приключили. Следователно в едно толкова трудно време на криза съм на мнение, че особено внимание трябва да бъде отделено и на тези производители.
<SPEAKER ID="092" NAME="Rareş-Lucian Niculescu" AFFILIATION="PPE">
(RO) Г-н председател, аз също не смятам, че е справедливо да говорим общо за 10-годишен период, който държавите-членки биха имали на разположение. Румъния и България например се присъединиха към Европейския съюз само преди три години, но правилата са правила и те трябва да се спазват от всички.
<P>
Искам да призова колегите да гласуват за изменение 2, внесено от групата на Европейската народна партия (Християндемократи). Има голям брой производители, които вече са започнали да правят инвестиции за модернизиране на системите си за отглеждане или които се готвят да пристъпят към такива инвестиции. Инвестициите не могат да бъдат направени за един ден и би било несправедливо, ако въпросните производители бъдат санкционирани. Искам отново да наблегна, че това се отнася само за тези производители, които са започнали да променят системите си за отглеждане, а в изменението се говори за спазване на някои ясно определени условия.
<SPEAKER ID="093" NAME="Andrew Henry William Brons" AFFILIATION="NI">
(EN) Г-н председател, производителите от Обединеното кралство инвестираха сериозни суми пари - което повиши производствените им разходи - в подготовка за прилагането на директивата, защото те знаят, че Британия ще приложи закона. Защо трябва те да се сблъскват с нелоялна конкуренция от страни, които не прилагат закона или евентуално им се позволи изключение или отсрочка на изпълнението?
<P>
Мярката е формулирана с абсолютен минимум принудителни действия, оставени на добрите грижи на твърде различните стандарти в 27 държави-членки. Формулировките не говорят за еднородно, строго принудително изпълнение. Използват се думи като "пропорционално" и "възпиращо".
<P>
Аз в никакъв случай не подкрепям ЕС да приема закони от името на държавите-членки. Ако такива закони се приемат, не е допустимо някои страни да бъдат принудени да ги изпълняват, а други реално да се освобождават. Ще осигури ли Комисията на страните, които не изпълняват, да не се позволи да изнасят яйца за страни, които изпълняват, или поне че яйца от несъответстващите обекти няма да се изнасят? Нашите производители желаят защита от нелоялна конкуренция.
<SPEAKER ID="094" NAME="Maria do Céu Patrão Neves" AFFILIATION="PPE">
(PT) Г-н председател, г-жо член на Комисията, във връзка с темата, която се разисква днес, позволете ми да започна с повторението, че според мен, първо, директивите трябва реално да се спазват и това важи в еднаква степен за Директива 1999/74/ЕО, и второ, загрижеността за хуманно отношение към животните е водещ въпрос, който Европейският съюз трябва да защитава. Като казвам това, е важно да се наблегне, че приспособяването към директивата е доста обременително за предприятията от сектора: 30% на една кокошка в Португалия. Нещо повече - за тази цел няма конкретна подкрепа от Програмата за развитие на селските райони.
<P>
Вследствие на липсата на капитал в този сектор, ограниченото банково кредитиране и кризата като цяло, е наложително и неотложно да се признае, че адаптирането на много предприятия се е забавило. Затова е важно да се даде допълнително време на тези предприятия - и само на тези предприятия - които вече са започнали да се адаптират според изискванията.
<SPEAKER ID="095" NAME="Sergio Paolo Francesco Silvestris" AFFILIATION="PPE">
(IT) Г-н председател, г-жо член на Комисията, госпожи и господа, никой от нас не желае да поставя под съмнение необходимостта да бъде приложена директива, приета още през 1999 г., тъй като е заложен авторитетът на институцията, и никой от нас не желае да поставя под съмнение необходимостта от запазване на здравето на животните и хуманно отношение към тях.
<P>
Директивите трябва да се основават и на здрав разум, така че днес в залата искам да направя някои бележки от гледна точка на здравия разум. Първо, между 1999 г. и днес имаше дълбока икономическа криза, която осакати предприятията, промишлеността и потреблението, така че много предприятия не бяха в състояние да направят промените. Не трябва ли да вземем това под внимание?
<P>
Второ, строгото прилагане на директивата след 1 януари 2012 г. ще изхвърли много предприятия от пазара, отваряйки пътя за внос на яйца, произведени по методи, които много по-малко щадят животните, отколкото тези, които се изискват и практикуват в Европейския съюз, или до изнасяне на европейски производствени съоръжения в страни извън Европейския съюз.
<P>
Ако това е, което искаме по време на криза - да способстваме за намаляване на заетостта и увеличаване на вноса на яйца, произведени извън Европа по различни критерии от тези, наложени на нашите производители - мисля, че ще извършим несправедливост.
<P>
Работихме много по идеята за реална преходна фаза и аз я подкрепям. Г-жо член на Комисията, изисквам и Вие да я гарантирате.
<SPEAKER ID="096" NAME="Diane Dodds" AFFILIATION="NI">
(EN) Г-н председател, както казаха много колеги от всички части на залата, защитата на производителите, които са изпълнили законодателството и са похарчили огромни суми пари, е абсолютно правилна и е дълг на Комисията на този етап.
<P>
Считам, че има нещо, за което Комисията трябва да си даде сметка. Говорила съм с много наши селски производители, които срещат трудности в намирането на пари за инвестиране в тежките финансови и икономически обстоятелства. Проявявам интерес към упоменаването на маркирането или подпечатването на яйцата. Имам едно неотдавнашно писмо от Комисията, в което всъщност се казва, че от допълнителното клеймо не би имало особена полза, тъй като според Комисията потребителите не биха могли да направят разликата.
<P>
Затова искам да запитам Комисията да ни посочи дали е променила мнението си по въпроса или просто не знае? Отново бих искала да запитам Комисията да посочи дали възнамерява да поеме по пътя на забрана на търговията вътре в ЕС. В моя избирателен район има предприятия, които разчитат на внос на яйца от други европейски страни. Дали просто ще принудят тези предприятия да разчитат на внос от трети страни? Със сигурност яйцата там ще са били произведени с далеч не толкова строги системи за хуманно отношение.
<SPEAKER ID="097" NAME="Czesław Adam Siekierski" AFFILIATION="PPE">
(PL) Г-н председател, не може да има спор по факта, че селските производители трябва да се нагодят към директивата от 1999 г. Разбираме тези от селските производители, които вече са вложили пари в модернизация на клетките. Не говорим за това да дадем повече време на едни селски производители, отколкото на други, както каза един от предходните оратори, а да дадем еднакво време на всички, за да отговорят на поставените им изисквания и за да се осигури стандартите да се спазват.
<P>
Термините "незаконно производство" и "грижа за потребителите" звучат много добре, но бих искал да науча защо не показваме същата решимост при защита на потребителите от потребление на вносни яйца, произведени в условия, които не отговарят на изискванията, въведени в ЕС. Винаги се опитвам да вляза в положението на различните групи селски производители в отделните страни и подкрепям решенията, които им помагат, тъй като знам, че като група те са в изключително трудно положение от гледна точка на доходи. Срамно е, че други в залата не са на същото мнение.
<SPEAKER ID="098" NAME="Paul Rübig" AFFILIATION="PPE">
(DE) Г-н председател, на всички ни трябва да е ясно, че здравето на нашите животни и във връзка с него здравето на хората трябва да са наша първа грижа. В научния комитет "Оценка на научните технологични възможности" (STOA), където правим оценки на технологичните възможности, имаме също и проект "По-добър живот", който се занимава с подобряване условията в бъдеще в областта на храненето и хранителните вещества. Поради това, особено в контекста на осмата рамкова програма за научни изследвания и развитие, бих искал да помоля члена на Комисията да работи за осигуряване програмите за научни изследвания в областта на хранителните продукти/вещества да бъдат укрепени, така че да се стигне до подобрение в изследванията на безопасността на храните и здравето на животните и хората в тази област по такъв начин, че да можем да подготвим подходящите документи тук за гражданите на Европа в бъдеще.
<SPEAKER ID="099" NAME="Mairead McGuinness" AFFILIATION="PPE">
(EN) Г-н председател, благодаря Ви за любезността. Исках да повдигна още две точки в изказването си. Въпросът за яйцата в черупка е съвсем очевиден и ясен. Съществува обаче огромен пазар за преработени яйца за сладкарския сектор и трябва да знаем какви ще са изискванията към етикетирането на този продукт.
<P>
Мисля, че именно тук имаме най-големи опасения, тъй като все повече и повече яйца отиват в преработвателния сектор, и се боя, че ще изнесем нашите клетки от Европейския съюз и след това ще внасяме продукти от течни яйца и яйчен прах от същите тези системи в трети страни.
<P>
Виждам, че кимате в знак на съгласие. Това е един съвсем реален проблем за Европейския съюз.
<P>
Другото ми опасение е свързано с паралелните производствени системи и огромния проблем на пазара, ако уголемените клетки започнат производство, докато сегашните системи остават в производството. Това би могло да доведе до сериозни проблеми за производителите и в крайна сметка за потребителите. Така че Комисията има твърде сложна задача да балансира, за да реши проблема правилно.
<SPEAKER ID="100" NAME="Андрула Василиу" LANGUAGE="EN">
Г-н председател, очевидно по този въпрос няма консенсус. Чух членове на ЕП да пледират да няма изключения и дерогации, а от друга страна, чух членове на ЕП да пледират за отсрочки. Зависи от коя страна са и от етапа на развитие във всяка конкретна държава-членка.
<P>
Позволете ми да подчертая позицията на Комисията. Искам да наблегна, че от януари 2012 г. конвенционалните клетки трябва да бъдат заменени с уголемени клетки или алтернативни системи. Затова яйцата от конвенционални клетки няма да могат законно да бъдат пускани на пазара след януари 2012 г. Това е позицията ни.
<P>
Комисията полага всички усилия и сме съсредоточени в усилията си да подпомогнем държавите-членки да изпълнят директивата. Какво правим? Най-напред, насърчаваме държавите-членки да разработят и завършат национални планове, в сътрудничество с бранша и основните заинтересовани страни, и получаваме национални планове, които включват също санкции за производствата или селските производители, които не са в съответствие с директивата.
<P>
Второ, обменяме информация с държавите-членки относно добрите практики при наблюдение с цел отчитане напредъка при задължителното прилагане. Организираме посещения от експерти на Комисията, за да се види дали директивата се прилага, и организираме подходящи срещи със заинтересованите страни. Както казах на 19 януари 2011 г., ще имаме голяма среща на заинтересованите страни, на която представители на държавите-членки ще обсъдят състоянието на нещата в момента и ще преценим как най-добре можем да подпомогнем държавите-членки, които не са в съответствие, за да могат да го постигнат към края на 2011 г.
<P>
Това е позицията ни. След януари 2012 г., ако все още има яйца, които не са произведени в съответствие със закона, те няма да могат да бъдат предлагани на пазара и ако се докаже несъответствие, Комисията би могла, разбира се, да вземе всички мерки, които позволява правната рамка в момента - откривайки процедури за нарушение с цел осигуряване правилно изпълнение на законодателството на ЕС. Проучват се и алтернативи на процедурите за нарушение с цел да не се допусне евентуално незаконно движение на яйца, произведени в конвенционални клетки, след януари 2012 г.
<P>
Уважаемите членове на ЕП направиха и много други бележки и аз ще направя необходимото да предам всички ваши въпроси на члена на Комисията Дали, който, сигурна съм, ще приеме сериозно вашите бележки.
<SPEAKER ID="101" NAME="Esther de Lange" AFFILIATION="PPE">
(EN) Г-н председател, знам, че е напълно в разрез с възприетата практика да вземам думата, след като се е изказал членът на Комисията. Много съм доволна от това, което каза членът на Комисията. Изводът, че сме разделени в залата по този въпрос, не е оправдан. С всичкото дължимо уважение бих помолила членът на Комисията да погледне резултата от окончателното гласуване преди да прецени дали залата е разделена по въпроса или не.
<SPEAKER ID="102" NAME="Председател">
Внесени са четири предложения за резолюции в съответствие член 115, параграф 5 от Правилника за дейността.
<P>
Разискването приключи.
<P>
Гласуването ще се проведе след малко.
<SPEAKER ID="103" NAME="James Nicholson" AFFILIATION="ECR">
(EN) Г-н председател, ще позволите ли най-напред да подкрепя това, което каза току-що Esther. Мога ли също да помоля члена на Комисията, ако не може да вземе отношение днес, може би да ни изпрати писмено изявление, защото не считам, че залата е разделена дори за миг.
<P>
Би ли могла тя да даде повече подробности за това, което каза за яйцата от страни извън Европейския съюз, които не отговарят на стандарти, равностойни на тези на ЕС, че няма да бъдат допускани да влизат и ще носят отделно клеймо. Какво клеймо предлага тя за тези яйца в ЕС, на които няма да е разрешено да се поставя клеймо за законност след 1 януари 2012 г.?
<SPEAKER ID="104" NAME="Председател">
Г-н Nicholson, съжалявам, това не беше процедурен въпрос. Както казах, разискването приключи. Вие имахте възможността да зададете въпросите си преди да приключим разискването.
<SPEAKER ID="105" NAME="Paul Rübig" AFFILIATION="PPE">
(DE) Г-н председател, исках само да благодаря на службите на Парламента, защото днес приключихме по начин, който е за пример - петнадесет минути преди гласуването, така че няма да се стигне до хаос в пленарното заседание. Тази подредена процедура изпраща правилни сигнали до обществеността. Искам да изразя особената си благодарност към службите на Парламента.
<SPEAKER ID="106" NAME="Председател">
Само ако можеше нещата винаги да се случват по този начин. Много Ви благодаря.
<P>
(Заседанието, прекъснато в 11,40 ч., се възобновява в 12,00 ч.)
<P>
Писмени изявления (член 149)
<SPEAKER ID="107" NAME="Paolo Bartolozzi" LANGUAGE="IT">
Директива 1999/74/ЕО на Съвета установява минимални изисквания за защитата на кокошки носачки при различните системи за отглеждане и има като допълнителна цел защита против нелоялна конкуренция между производителите в различните държави-членки. Макар да подкрепям принципите на директивата, не трябва да се подценява фактът, че при това положение твърде голям брой европейски производители - започнали процеса на преустройство на своите съоръжения - срещнаха реални проблеми при приключването на преустройството и рискуват да не са готови преди 1 януари 2012 г., крайният срок за изпълнение на директивата.
<P>
Ако вземем също предвид реалните трудности, с които се сблъскват много производители в осигуряването на финансиране в помощ на процеса на преустройство, и сериозните икономически трудности, които те все още трябва да преодоляват днес - със сериозни последици за стабилността на техните предприятия и равнищата на заетост - убеден съм, че нещо трябва да бъде направено. Държавите-членки трябва да се намесят и да прокарат мерки, които могат да помогнат на европейските производители в отрасъла на птицевъдството, които, имайки за цел да се адаптират към новото европейско законодателство, започнаха процес на преустройство на своите обекти, но е твърде малко вероятно да го приключат преди началото на 2012 г.
