<CHAPTER ID="014">
Изменение на Регламент (ЕО) № 539/2001 за определяне на третите страни, чиито граждани трябва да притежават виза, когато преминават външните граници на държавите-членки, както и тези, чиито граждани са освободени от това изискване (разискване)
<SPEAKER ID="161" NAME="Председател">
Следващата точка е докладът на г-жа Fajon, от името на комисията по граждански свободи, правосъдие и вътрешни работи, относно предложението за регламент на Европейския парламент и на Съвета за изменение на Регламент (ЕО) № 539/2001 за определяне на третите страни, чиито граждани трябва да притежават виза, когато преминават външните граници на държавите-членки, както и тези, чиито граждани са освободени от това изискване - C7-0134/2010 -.
<SPEAKER ID="162" NAME="Tanja Fajon" LANGUAGE="SL">
Г-н председател, представители на Европейската комисия, г-жо Малмстрьом, представители на Съвета, разбира се, госпожи и господа, ще се опитам да се вместя в четири минути сега, и ако се наложи, ще използвам още две минути в края.
<P>
Албания и Босна и Херцеговина изпълниха всички условия и са готови за либерализирането на визовия режим. Това беше потвърдено от Европейската комисия, а миналата седмица го потвърдихме и ние в комисията по граждански свободи, правосъдие и вътрешни работи, без нито един глас "против". Очакванията на обществото в Албания и Босна и Херцеговина, че утре в тази зала ще дадем своето одобрение, са основателни и хората го заслужават.
<P>
Бих искала да приветствам г-н Свен Алкалай, министър на външните работи на Босна и Херцеговина, и г-жа Жозефина Топали, председател на албанския парламент, които са в галерията и които от близо следят това разискване. Време е да изпратим послание към тези две държави: готови сме за вас, изпълнили сте условията. Ще премахнем визовите стени, които са разделяли държавите от Западните Балкани твърде дълго време.
<P>
Отдавна полагаме усилия, за да постигнем тази наша обща цел и искам да благодаря на всички, които участваха в този процес, по-специално на Европейската комисия и на Съвета. Изразявам задоволството си, че моята страна, Словения, изигра много важна роля в този процес.
<P>
На хората в Босна и Херцеговина и Албания Европейският съюз понякога се струва много по-далеч, отколкото всъщност е. С либерализирането на визовия режим ще направим важна стъпка в посока към изграждане на доверие сред хората и продължаване на спешните реформи, които са все още необходими, за да станат тези държави пълноправни членки.
<P>
Албания и Босна и Херцеговина са направили границите си сигурни, гарантирали са сигурността на паспортите с биометрични данни и са предприели значителни стъпки в борбата срещу корупцията и организираната престъпност.
<P>
Миналата година Европейският съюз либерализира визовия режим за бивша югославска република Македония, Сърбия и Черна гора и радостта им беше огромна. И това е съвсем логично, защото двадесет години преди това гражданите на Западните Балкани са пътували на запад без визи. Струва ми се, че това не е просто дипломатически подарък. Сега е наш дълг, дълг на Европейския съюз, да изпълним обещанието си. Този въпрос засяга авторитета ни и авторитета на Европейския съюз.
<P>
Позволете ми да ви припомня, че миналия ноември именно Парламентът, заедно с Комисията, се зае с разглеждането на въпроса за либерализиране на визовия режим за Албания и Босна и Херцеговина по ускорена процедура, веднага след като тези държави изпълниха условията.
<P>
Поради тази причина ви призовавам да подкрепите моя доклад, за да изпратим наистина положително послание към двете държави. Тези народи го заслужават повече от всякога и считам, че съвсем скоро нашият пример ще бъде последван от европейските ни правителства.
<P>
Госпожи и господа, представители на Комисията и на Съвета, нека положим усилия и по възможност да направим още една крачка, за да осигурим възможност на гражданите на Албания и Босна и Херцеговина да пътуват свободно преди католическата Коледа и следователно преди края на тази година, за да могат да посетят своите роднини и приятели за празниците. Направихме това миналата година за бивша югославска република Македония, Сърбия и Черна гора и считам, че предвид волята, която имаме, ще съумеем да направим същото и тази година.
<P>
В заключение бих искала да добавя, че нашето "да" утре в Парламента ще бъде признание за изключително упоритата работа на двете държави, Босна и Херцеговина и Албания. Те са изпълнили всички условия, което е ключовият критерий за нас, и считам, че признанието ще бъде много добър стимул за всички държави от Западните Балкани, тъй като ще докаже, че си струва да се работи упорито.
<SPEAKER ID="163" NAME="Сесилия Малмстрьом" LANGUAGE="EN">
Г-н председател, бих искала в началото да благодаря на докладчика, г-жа Fajon, за нейната изключително всеотдайна, енергична и упорита работа по това досие. Беше изключително удоволствие да се работи с Вас - както и с докладчиците в сянка - в общите ни усилия да предоставим безвизов режим на гражданите на Албания и Босна и Херцеговина.
<P>
Предложението, което разисквахме днес потвърждава политическата воля на Европейския съюз и нашия ангажимент за либерализиране на режима за краткосрочни визи за гражданите на всички страни от Западните Балкани. То е част от Плана от Солун и представлява крайъгълен камък на политиката ни за интеграция на Западните Балкани.
<P>
Подкрепяйки свободния режим, ние не само изпращаме политическо послание. Това послание е важно, но също така съвсем конкретно улесняваме контакта между хората, увеличаваме възможностите за развиване на стопанска дейност и културен обмен и предоставяме на хората възможността да се опознаят - предоставяме на хората от Босна и Албания възможността да опознаят Европейския съюз и обратно.
<P>
Постигнатото днес е в резултат от упоритата работа на органите и народите на тези две държави и бих искала да отдам дължимото на тази работа. Поздравявам ги за положените усилия и за постигнатите важни резултати. Ориентираните към резултати преговори по либерализирането на визовия режим между двете държави и Европейската комисия подействаха като силна инициатива и стимул, които ускориха реформите за постигане на стандартите на Европейския съюз в основните области на правосъдие, свобода и сигурност.
<P>
Двете страни постигнаха значителен напредък по отношение на подобряване на сигурността на паспортите, засилване на контрола по границите, прилагане на институционалната рамка за борба срещу организираната престъпност и корупцията, както и във външните отношения и основните права. Комисията проследи много внимателно предприетите стъпки.
<P>
В нашето предложение от май тази година Комисията посочи малък брой оставащи неизпълнени критерии както за Албания, така и за Босна и Херцеговина, което наложи допълнителен мониторинг. Този подход се придържаше стриктно към подхода, възприет през 2009 г. спрямо Черна гора и Сърбия.
<P>
В случая на Албания неизпълнените критерии бяха свързани с разработването на политика за подкрепа на реинтеграцията на завърналите се албанци, укрепването на капацитета в борбата срещу организираната престъпност и корупцията и, на последно място, ефективното прилагане на правната рамка в областта на конфискуването на имущество, свързано с организираната престъпност.
<P>
Що се отнася до Босна и Херцеговина, неизпълнените критерии бяха свързани с укрепването на капацитета в борбата срещу организираната престъпност и корупцията, стъпките, насочени към подобряване на електронния обмен на полицейски данни и хармонизирането на наказателните кодекси между държавно равнище и равнище автономни единици.
<P>
Въз основа на подробната информация, предоставена от двете държави, експертни мисии с ценното участие на експерти от държавите-членки, проведени през това лято, и по-късно с друга налична информация на 14 септември Комисията успя да представи своята оценка за изпълнението на оставащите неизпълнени критерии. Тя показа, че двете държави са предприели всички необходими мерки, за да изпълнят всички оставащи неизпълнени критерии, посочени в предложението от май тази година.
<P>
Вследствие на това Комисията счита, че всички предварителни условия, посочени в пътната карта, са изпълнени и въз основа на това предлагаме да бъде предоставен безвизовият режим. Позволете ми да подчертая, че безвизовият режим на двете държави предвижда и известни отговорности. С цел предотвратяването на злоупотреби от съществено значение е Албания и Босна и Херцеговина да предприемат всички мерки, за да ограничат масовия прилив на лица, които подават необосновани заявления за предоставяне на убежище. Този аспект беше много силно подчертан чрез контактите между Комисията и двете държави и ми е известно, че двете държави вече полагат усилия в тази насока.
<P>
Важно е да продължавате информационните кампании с цел да осведомявате правилно и да разяснявате на вашите граждани значението на пътуването с краткосрочни визи и какво предвижда то, по-специално, да ги предупредите за злоупотреба с цели, които са несъвместими с визовото пътуване.
<P>
Успяхме да стигнем до тук - и това е много важна стъпка - надявам се, че Съветът ще успее да приключи проучването на това предложение в идните седмици и че ще можем да бъде потвърдено официално приемане за ноември.
<SPEAKER ID="164" NAME="Sarah Ludford" LANGUAGE="EN">
Г-н председател, бих искала да се присъединя към г-жа Малмстрьом и да благодаря искрено на Tanja Fajon за ангажираността и упоритата й работа. Бях скромна част от нейния екип, под нейно ръководство през последните осемнадесет месеца, по един проект, който и тя, и аз считахме за изключително важен.
<P>
Според репортаж - цитирам английски превод на репортажа - френският министър по европейските въпроси, Пиер Льолуш, е нарекъл визовата политика въпрос, свързан със сигурността. Очевидно миналия ден в Националното събрание той е заявил, че неговата позиция и тази на правителството е, че визовият въпрос е свързан със сигурността. Това не било единствено дипломатически подарък, който се предлагал между другото. Повтарям, цитирам английския превод.
<P>
Да, съгласни сме, но след малко ще се върна към въпроса за сигурността. Разбира се, и Tanja Fajon го е посочила в доклада си, това не е дипломатически подарък. Очевидно след това обаче той е заявил, че Франция ще поиска гаранции за сигурността от двете държави. Но именно това направи Комисията съгласно обичайната, внимателно подготвена пътна карта, която получи пълната подкрепа на Съвета на министрите, както и на Парламента.
<P>
И така, всички аспекти, които подчерта г-жа Малмстрьом, са напълно основателни и е права също така да добави, че трябва да бъде ясно заявено и, убедена съм, ще бъде ясно заявено на техните граждани от страна на националните органи на тези две държави, че с това право не бива да се злоупотребява; това е право на краткосрочно пътуване, с туристическа цел, с цел обмен, за икономически контакти и други, а не за други цели, включително работа.
<P>
Нека все пак да се върна към въпроса за сигурността в най-широкия смисъл. Целта на съществуването на Европейския съюз е сигурност в най-широкия смисъл и това е част от цялостната работа за отваряне на съзнанието, борба срещу национализма, етническото противопоставяне, борба за изграждане на мирен и проспериращ континент и именно за тези неща искаме гражданите на тези държави да отворят съзнанието си.
<P>
Всички заедно участваме в този процес и се надяваме да ги подготвим за членство в Европейския съюз, защото Европейският съюз е проект за сигурност. Това беше уговорката. Казахме, ако изпълните тези условия, ще получите безвизово пътуване. Ако Франция или друга държава-членка е имала съмнения за този процес, те въобще не е трябвало да дават подкрепата си за пътната карта за либерализиране на визовия режим. Сега не трябва да отстъпват от обещаното.
<SPEAKER ID="165" NAME="Anna Maria Corazza Bildt" LANGUAGE="EN">
Г-н председател, изразявам задоволството си, че тази вечер можем най-сетне да кажем да народите на Албания и Босна: "Не сте забравени".
<P>
Изразявам надежда, че утрешното гласуване в пленарна зала ще покаже твърда ангажираност от страна на Парламента за либерализиране на визовия режим за Албания и Босна. Групата на Европейската народна партия настоятелно призовава Съвета да зачита поетите от него ангажименти в съвместната декларация, приета от шведското председателство, за предоставянето възможно най-скоро на безвизов режим.
<P>
След като вече са изпълнени критериите - според Европейската комисия - народите на Албания и Босна следва да видят и бъдещата добра перспектива и да могат да пътуват без визи до държавите от ЕС-Шенген още преди Коледа.
<P>
Европейската народна партия изразява твърдата си решимост да ускори процеса на либерализиране на визовия режим, като третира равнопоставено всички държави от Западните Балкани. Подхождали сме последователно, реалистично и честно във всеки един момент, подкрепяйки органите и поемайки отговорността за процеса на реформи, като същевременно сме се съобразявали и с основателните опасения на европейските граждани, свързани със сигурността.
<P>
Изразявам искреното си съжаление, че с нереални графици бяха създадени погрешни очаквания и изразявам задоволството си, че останалата част от Парламента най-сетне възприе реалистичния ни план, приемайки, че за съжаление, няма възможност за съкращаване на процеса. Бяхме готови, когато и те бяха готови. Сега те са готови и поздравяваме органите на Босна и Албания за постигнатото по пътя към реформите.
<P>
Укрепването на принципите на правовата държава, борбата срещу престъпността и корупцията са важни за хората от региона и спомагат да се намалят различията с Европейския съюз. Контактът между хората, както и г-жа Малмстрьом посочи, и скъсването с чувството за изолация, са важни за насърчаването на стабилност в региона в една европейска перспектива.
<P>
Бях в Сараево по време на блокадата и преживях годините на война в Босна. Съпричастна съм към призива на хората, които се чувстваха затворници и изоставени, и който призив е в основата на моята решимост от първия ми ден в Парламента пред лятото на 2009 г.
<SPEAKER ID="166" NAME="Monika Flašíková Beňová" LANGUAGE="SK">
Първо бих искала да благодаря на колегата, Tanja Fajon, за този доклад.
<P>
Не може да се отрече, че така наречената визова стена между Европейския съюз и определени държави от Западните Балкани стана още по-висока през последните двадесет години. За щастие, част от тази стена беше съборена миналата година, когато премахнахме изискването за визи за гражданите на бивша югославска република Македония, Черна гора и Сърбия. Този процес обаче трябва да продължи и предимствата на безвизовото движение в Европейския съюз трябва да бъдат предоставени и на гражданите на Босна и Херцеговина, Албания, а в бъдеще вероятно и на Косово.
<P>
На първо място, трябва да се каже, че правителствата на тези държави положиха огромни усилия през последната година, като изпълниха почти всички изисквания на Комисията. Второ, госпожи и господа, не можем да бъдем наивни и да си мислим, че настоящият режим не дава възможност на престъпници да преминават границата. Те винаги си намират начини. Днес не говорим за престъпници, или дори за политици, представители на деловите среди или предприемачи. Става въпрос за обикновените хора от Балканите. Не говорим за запазване на работни места или за правото на пребиваване. Днес разискваме основното право на бъдещи граждани на Европейския съюз да пътуват свободно в Съюза и да изграждат социални и професионални връзки с партньори от държавите-членки на Европейския съюз. Трето, либерализирането на визовия режим ще спомогне за стабилизирането на Западните Балкани и за укрепването на политическото и икономическото сътрудничество, за увеличаването на подкрепата на населението за Европейския съюз и перспективите за европейска интеграция, за разширяването на хоризонтите на хората и за възпирането на силите на антиевропейския екстремизъм.
<P>
Единствените резерви, които имам по отношение на доклада, са свързани с Косово. Съгласна съм с г-жа Fajon, че обикновените хора от този регион не трябва да бъдат заложници на настоящото политическо положение, но в същото време трябва ясно да се формулира решението за свободно движение на хората от Косово така, че техните ръководители да не започнат погрешно да го тълкуват като практическо признаване на декларираната от тях независима държава. Сега трябва да положим всички усилия безвизовият режим да започне да се прилага възможно най-бързо за гражданите на Босна и Херцеговина и Албания. Босна и Херцеговина отбелязаха значителен напредък през последните месеци, след като през юли миналата година Европейският съюз взе решение, че тези държави не са изпълнили условията за либерализиране на визовия режим. Докато тези предимства продължат да бъдат предоставяни само на определени държави, винаги ще има риск от дестабилизиране на региона, както и опасност от това политическата и етническата мозайка да се раздроби на още по-малки парченца. Правителствата на тези държави работиха усърдно през последните месеци, за да отстранят недостатъците, да наваксат изгубеното време и да осигурят равнища на качество, които са равни на тези в съседните държави.
<P>
След като вече е известно, че Европейският съюз съвсем скоро ще разреши и на двете държави - и по-специално на Босна и Херцеговина - да пътуват без визи, това ще намали риска от още по-голяма етническа и политическа нестабилност, ще укрепи политическото и икономическото сътрудничество, ще увеличи подкрепата на населението за Европейския съюз и за перспективата за европейска интеграция, ще разшири хоризонтите на хората и ще възпре силите на антиевропейския екстремизъм.
<SPEAKER ID="167" NAME="Nathalie Griesbeck" LANGUAGE="FR">
Г-н председател, г-жо член на Комисията, аз също бих искала да поздравя нашата колега, г-жа Fajon, за отличния й доклад и да заявя също така, че макар да разискваме много важна първа стъпка или етап, освобождаването от изискването за виза, предложено в доклада, все пак е крайъгълен камък за напредъка по пътя към интеграция.
<P>
Както посочихте, г-жо Fajon, това на практика е важен момент за всички граждани на тези държави и по-специално за младите хора, за които свободата на движение е ключов фактор за възможността им да станат граждани, отворени към останалия свят. Напълно споделям желанието Ви този доклад да бъде приет бързо, за да може процесът да бъде завършен до Коледа.
<P>
Все пак не бих искала да се ограничаваме само с това и искам процесът да ни позволи да продължим по-нататък. Не можем да оставим гражданите на Косово да бъдат единствените граждани на Балканите, които не могат да пътуват свободно и се надявам, че Комисията съвсем скоро ще разгледа този въпрос.
<P>
По този начин, запазвайки европейските си изисквания, и като французойка напълно подкрепям баронеса Ludford, когато казва, че позицията на правителството не е единственото становище във Франция, предлагам да продължим смело по този път на либерализиране.
<SPEAKER ID="168" NAME="Marije Cornelissen" LANGUAGE="NL">
Г-н председател, твърдо съм убедена, че утре мнозинството в Парламента ще гласува в подкрепа на безвизовото пътуване за Босна и Херцеговина и Албания. И ще постъпи правилно. Въпреки всички политически проблеми, те работиха много упорито, за да изпълнят критериите. Всъщност в това отношение те са постигнали по-голям напредък, отколкото бяха постигнали Сърбия или бивша югославска република Македония към момента, в който бяха премахнати визите за тях. Поради тази причина нямам никакви опасения за резултатите от гласуването в Парламента. Заявихме, че критериите не подлежат на промяна и веднага щом дадена държава ги изпълни, ще предоставим на нейните граждани безвизово пътуване. Това е важно за младите хора, за представителите на деловите среди и за всички като цяло.
<P>
Имам обаче известни опасения по отношение на Съвета на министрите. Има слухове, че някои държави имат известни резерви. Надявам се, че тези слухове са безпочвени. Ако Съветът не разреши скоро безвизово пътуване, това ще изпрати погрешно послание. Ще се смята, че прилагаме двойни стандарти. Ще се създаде впечатлението, че критериите всъщност нямат никакво значение, защото на практика всичко зависи от политически игри. Ще се създаде представата, че Съветът не се доверява на становището на Комисията. И в каква позиция ще се окажем тогава?
<P>
Всъщност въпросът е доста ясен. Комисията посочи, че Босна и Херцеговина и Албания са изпълнили критериите и следователно Европейският парламент и Съветът на министрите трябва да отчетат този факт възможно най-скоро. Те може да си имат свое мнение за Комисията и политиците в тези държави, но тук става въпрос за хората, които живеят там.
<SPEAKER ID="169" NAME="Charles Tannock" LANGUAGE="EN">
Г-н председател, либерализирането на визовия режим е важна стъпка за всяка държава, която се стреми да изгради по-тесни отношения с Европейския съюз. Улесняването на достъпа до Европейския съюз за добросъвестни граждани на трети държави с цел икономически контакти и туризъм е важна част от интегрирането на тези държави в нашия Съюз.
<P>
Положителният опит от включването на Черна гора в либерализирането на визовия режим, по който въпрос имах привилегията да бъда докладчик на Парламента, както и на Сърбия, и на бивша югославска република Македония, даде допълнителен тласък на стремежа на тези държави към членство в Европейския съюз. На един по-нататъшен етап обаче трябва да предоставим на всички държави от Западните Балкани равноправна възможност да постигнат този статут, ако отговарят на изискванията за него. В крайна сметка това не е повече от онова, от което са се възползвали по времето на бивша Югославия.
<P>
Следователно включването в либерализирането на визовия режим на Албания и Босна и Херцеговина е естествен ход на дългогодишна стратегическа политика, която приветствам от името на моята група. Следва обаче да продължим да настояваме тези държави да постигат и поддържат високи стандарти на сигурност на паспортите с биометрични данни. Либерализирането на визовия режим е привилегия, а не автоматично право, което да се приема като даденост.
<P>
Що се отнася до Косово, все още има опасения относно качеството на сигурността на паспортите и организираната престъпност. Докато тези въпроси не бъдат решени, ще се наложи Косово да остане извън обхвата на нашите политики. Все пак, по принцип не съм против в бъдеще Косово да бъде включено в либерализирането на визовия режим. Макар то да не е признато от пет държави от Европейския съюз, това само по себе си не следва да бъде основание на Косово като територия да не бъде предоставено правото на свободно пътуване до Европейския съюз. Нито една държава-членка на ЕС не е признала Тайван, територия, за която бях председател на групата за приятелство в Европейския парламент, но въпреки това съвсем скоро се очаква Съюзът ни - и то съвсем основателно - да предостави безвизови облекчения на гражданите на Тайван. Следователно и Косово до известна степен като Тайван следва в бъдеще да се ползва със същите привилегии, когато настъпи подходящият момент.
<SPEAKER ID="170" NAME="Cornelia Ernst" LANGUAGE="DE">
Г-н председател, госпожи и господа, бих искала да благодаря на г-жа Fajon за отличния й доклад, който наистина ни помогна да постигнем напредък по този въпрос. Конфедеративната група на Обединената европейска левица - Северна зелена левица ясно заяви подкрепата си за либерализирането на визовия режим за всички държави от Западните Балкани и в този случай, разбира се, подкрепяме премахването на изискването за визи за Босна и Херцеговина и Албания, най-вече, за да започне на практика отварянето на тези държави и защото това ще създаде по-добри възможности за цялостното им развитие. Изразяваме надеждата си, че тези възможности ще бъдат използвани на практика.
<P>
Лично аз бих искала съвсем скоро да има такава договореност и за Косово, или поне да започнат първоначалните преговори. Това е спешно необходимо, тъй като в противен случай Косово ще се окаже малък остров в Западните Балкани, който е на практика откъснат. Изразявам обаче тревогата си - и искам да го подчертая - че в същото време налагаме въвеждането на биометрични данни. В тази връзка искам ясно да заявя: използването на биометрични данни е по-оспорвано от всякога и преди всичко, използването на такива данни не е защитено. Казвам това на фона на новините от Германия отпреди няколко дни, че ПИН кодовете могат да бъдат и са били разбити. Трябва да признаем, че такива неща могат да се случат.
<P>
Нека направим всичко по силите си, за да гарантираме не само че за тези държави ще бъдат премахнати визите, но и че в тях е в ход социално и икономическо развитие. И в двете държави е налице спешна необходимост от това и хората го заслужват. В ЕС също следва да работим за постигането на тази цел.
<SPEAKER ID="171" NAME="Mario Borghezio" LANGUAGE="IT">
Г-н председател, ще гласуваме против доклада не на последно място и защото докладчикът предлага да се упражни натиск върху Комисията и Съвета за ускоряване на процеса на либерализиране на визовия режим за Косово. Разбираме ли въобще какво разискваме? Разбираме ли, че Косово изпитва трудности да интегрира повторно хиляди роми, които са потърсили убежище в Германия? Това е изключително деликатно положение за целия Европейски съюз.
<P>
Съзнаваме ли, че либерализирането на визовия режим - за което чух, че щяло да се използва само от студенти и уважавани хора, макар ни най-малко да не приемам подобно оптимистично заявление - просто ще означава, че Европа ще се превърне в рай за ромите? Точно от това нямаме нужда, предвид сериозните проблеми, пред които сме изправени с интеграцията и решаването на изключително сериозния проблем с ромите.
<P>
Що се отнася до Албания, бих искал да подчертая, че Комисията предложи отново през май Албания и Босна и Херцеговина да позволят на гражданите си да се движат свободно в шенгенското пространство с електронни паспорти. Предложението обаче не беше прието, тъй като в Албания имаше недостатъци, свързани с повторното интегриране на репатрирани албанци.
<P>
Считам, че са налице проблеми, свързани със сигурността и контрола, които създават сериозни рискове от либерализирането на визовия режим. Трябва много внимателно да обмислим въпроса: визи са необходими и още как!
<SPEAKER ID="172" NAME="Daniël van der Stoep" AFFILIATION="NI">
(NL) Г-н председател, делегацията на нидерландската Партия на свободата (PVV) е против премахването на визите за Босна и Херцеговина и Албания - две държави, които са част съответно едната като член, а другата като наблюдател, от Организацията Ислямска конференция. Това е организация, която подкрепя шериата като основата на правата на човека и която държи Организацията на обединените нации за заложник със своя неприкрит антисемитизъм. Как въобще е възможно да се раздават символични подаръци на държави, които са възприели закона на шериата като основа на правата на човека? Шериатът е закон, който управлява всички аспекти на живота в ислямското общество, от гражданското и семейното право до наказателното право. Той съдържа указания как човек трябва да се храни, облича и дори как да използва тоалетната. Добре е да се потискат жените, лошо е да се пие алкохол. Нямам думи.
<P>
Ще може ли някой да ми обясни как този закон може да се прилага едновременно с основните права и правата на човека, който са ни така скъпи в Европейския съюз? Тези две държави са вероятно най-корумпираните в Европа, но въпреки това Парламентът счита за необходимо да ги възнагради с премахване на визите, просто защото били по-малко корумпирани от Зимбабве. Това се прикрива зад декларации като "Е, това ще им даде възможност да посещават семействата си или да учат в чужбина". Това естествено е пълен абсурд, защото такава възможност вече съществува. Просто трябва да се снабдят с документа, който им го разрешава. Пълен абсурд е да се премахва за тях изискването за визи с аргумента, че в противен случай щели да бъдат затворници в малките си бедни държави. Още по-безумен абсурд! Градовете в Нидерландия вече са наводнени с орди поляци, румънци и българи. Това стига, за да докара човек до лудост. Премахването на визите ще влоши още повече нещата. Това е изключително жалко!
<P>
(Ораторът се съгласява да отговори на въпрос, зададен чрез вдигане на синя карта, съгласно член 149, параграф 8)
<SPEAKER ID="173" NAME="Emine Bozkurt" AFFILIATION="S&amp;D">
(NL) Г-н председател, бих искала да задам въпрос на г-н van der Stoep. Казвате, че това са държави, които са поставили шериата като основа на правата на човека. Ще бъдете ли така добър да ни посочите конкретни предложения, разисквани от парламентите на Босна и Херцеговина и на Албания, които са били насочени към налагането на шериата, и на кои дати са се провели тези разисквания? Внушавате неща, които не можете да докажете, нали? Надявам се, че ще можете и че ще ни уведомите за това.
<SPEAKER ID="174" NAME="Daniël van der Stoep" AFFILIATION="NI">
(NL) Г-н председател, естествено, на г-жа Bozkurt е добре известно, че не съм запознат с конкретни подробности за всичко, което се случва в Босна и Херцеговина и Албания, нито пък ме интересува, честно казано. Ще ми позволите да й припомня факта, че Декларацията от Кайро изрично посочва, че шериатът е основата за правата на човека и че Босна и Херцеговина и Албания са подкрепили тази декларация. Ще ми обясните ли как така Вие не виждате нищо нередно в това? Е, човек трябва да е напълно луд, за да приеме шериата за основа на правата на човека, не мислите ли? Това е всичко, което мога да кажа по този въпрос.
<SPEAKER ID="175" NAME="Agustín Díaz de Mera García Consuegra" AFFILIATION="PPE">
(ES) Г-н председател, първо бих искал да поздравя г-жа Fajon за това, че изготви доклад, който изискваше голяма и безрезервна ангажираност.
<P>
Искам също така да поздравя моята колега и приятел, г-жа Corazza Bildt, за решителността и енергията, която тя посвети на ангажимента по премахването на визите за Босна и Херцеговина и за Албания - две държави, които спешно се нуждаят от това.
<P>
Както и вие, аз също бях в Сараево и Мостар по време на войната и също станах свидетел на масовото разселване на население, извършено от Милошевич, и на солидарността на албанците. Поради тази причина днес изразявам задоволството си, г-н председател, защото, за щастие, възтържествува справедливостта От срещата на високо равнище в Солун през юни 2003 г., когато Европейският съюз най-после пое дългоочаквания ангажимент за премахване на визите за Западните Балкани, след първия етап, на който двете държави не бяха изпълнили изискванията, сега можем отново да потвърдим и да приветстваме изпълнението на ангажимента албанците и босненците най-накрая да могат да пътуват до територията на Европейския съюз.
<P>
Г-н председател, г-жо член на Комисията, за лично считам, че необходимостта да се установи стабилност на Балканите, по-специално в държавите, за които е сигурно, че в бъдеще ще станат част от Съюза, и да се улесни мобилността на населението, което в момента се намира в изолация, трябва да бъде един от политическите ангажименти на Парламента.
<SPEAKER ID="176" NAME="Emine Bozkurt" AFFILIATION="S&amp;D">
(EN) Г-н председател, бих искала да благодаря на докладчика, Tanja Fajon. В Босна и Херцеговина, след войната през 90-те години на миналия век, хората се чувстват като затворени в клетка. Сега най-накрая вратите ще се отворят и те ще могат да излязат навън.
<P>
Утре е денят, в който Европейският парламент ще даде ясен сигнал, че народите на Босна и Херцеговина и на Албания са добре дошли да посетят Европа. Европейската комисия стигна до извода, че и двете държави са изпълнили критериите за либерализиране на визовия режим. Реформите са важни за тези държави, но и за Европейския съюз. Постигнат е значителен напредък в областта на сигурността на границите и подобряване на сътрудничеството за борба срещу трансграничната престъпност - като трафика на хора и трафика на наркотици - и ще бъде възможно връщането на лица, които пребивават незаконно на европейска територия.
<P>
Опитът от либерализирането на визовия режим доказа, че ръководителите на Босна и Херцеговина имат волята и възможностите да приемат и да проведат бързо необходимите реформи. Сътрудничеството и ефективността на тези реформи, да се надяваме, ще послужи за пример за по-нататъшни реформи, които са необходими за интегриране към Европейския съюз, но също така е и от съществена важност за хората, които най-после ще могат да посетят семействата си, по-специално що се отнася до голямата диаспора, която Босна и Херцеговина има в Европа. Изключително важно е също така младите хора и студентите да виждат европейско бъдеще за себе си. Ще имат възможността да погледнат отвъд стените на своята държава. Да се надяваме, че ще кажат на своите ръководители, че интеграцията с Европейския съюз следва да е приоритет.
<P>
Последното, което искаме, е черна дупка в Европа. Европейската комисия - а и ние в Парламента - искаме да сложим край на тази изолация. Обещахме на държавите да либерализираме визовия режим, когато изпълнят критериите. Със съгласието на Комисията и Европейския парламент две трети от европейските институции ще признаят усилията и напредъка им. Иска ми се и Съветът да изпълни обещанието си, за да могат най-накрая босненците и албанците да видят, че има светлина в края на дългия тунел.
<SPEAKER ID="177" NAME="Jelko Kacin" AFFILIATION="ALDE">
(SL) Поздравления, Tanja. Г-жо член на Комисията, госпожи и господа, нека ясно да заявим защо миналата година Албания и Босна не успяха да постигнат либерализиране на визовия режим за своите граждани. Това се случи, защото те не си свършиха политическата домашна работа, която щеше да докаже отговорността им към техните собствени граждани. Тази година обаче парламентите и правителствата на тези държави взеха успешно поправителните изпити. Те обаче успяха да го направят в последния момент, защото в съзнанието на някои хора там все още съществуват съмнения.
<P>
Ние в групата на Алианса на демократите и либералите за Европа очакваме с нетърпение либерализирането на визовия режим и бихме искали да кажем на гражданите на Албания и Босна и Херцеговина, че те са наши приятели, наши партньори и наши скъпи съседи. Ще са добре дошли, когато идват да посетят нас и своите роднини, които със своя упорит труд и заедно с нас изграждат обединен, по-добър, по-богат и по-голям Европейски съюз.
<P>
Решението за либерализиране на визовия режим, което предстои да бъде взето в Европейския парламент, е наше общо постижение, важно политическо и искрено човешко послание. Либерализирането на визовия режим има за цел да създаде ползи за народите на тези държави, а не да бъде подарък за политиците им. Все пак, правителствата на двете държави трябва да продължат усилията си да убедят министрите на вътрешните работи на държавите-членки на ЕС, че са твърдо решени да прилагат и да изпълняват последователно правилата и задълженията, които са поели.
<SPEAKER ID="178" NAME="Ulrike Lunacek" AFFILIATION="Verts/ALE">
(DE) Г-н председател, аз също бих искала да благодаря на г-жа Fajon от името на моята група за отличния доклад и да благодаря също на г-жа Малмстрьом, тъй като считам, че те изиграха ключова роля и предприеха правилните стъпки. Утрешното гласуване в Парламента ще придаде по-практическо измерение на обещаното европейско бъдеще на гражданите на Албания и на Босна и Херцеговина. Най-накрая ще бъде възможно да им дадем онова, от което вече година се ползват народите на Сърбия, Черна гора и бивша югославска република Македония. Този широк консенсус утре в Европейския парламент ще постави и ясно предизвикателство пред Съвета на своето следващо заседание през ноември и той от своя страна безрезервно да подкрепи този процес, както това направи Комисията и както ще направи Парламентът утре.
<P>
Както беше заявено, не можем да позволим няколко държави-членки тепърва да имат колебания и да изтъкват нови доводи, като например необходимостта от нови гаранции за сигурността, когато ни е пределно ясно, че единствената причина за това са собствените им вътрешнополитически спорове - на практика не съществува основание в критериите, които Албания и Босна и Херцеговина вече са изпълнили. С други думи, утре ще изправим Съвета пред предизвикателството да даде зелена светлина, както вече направиха Комисията и Парламентът.
<P>
В качеството ми на докладчик за Косово, трябва все пак да кажа - и това до известна степен е адресирано към г-жа Flašíková Beňová, която, струва ми се, за съжаление, вече не е в залата - че Косово е независима държава. Това е реалност, въпреки петте държави-членки на ЕС, които все още на са я признали и които не желаят да приемат действителността. Това е факт, това е реалността. Като докладчик за Косово призовавам също така Комисията най-накрая да предостави пътна карта на косовското правителство, за да може да започне работата и за да може най-после отпадането на визите, свободата на пътуване, да бъдат видими на хоризонта и за гражданите на Косово.
<SPEAKER ID="179" NAME="Jaroslav Paška" AFFILIATION="EFD">
(SK) Представеното предложение - регламент на Европейския парламент и на Съвета - ще даде възможност на гражданите на Албания и на Босна и Херцеговина да пътуват без визи до всички държави от Европейския съюз.
<P>
В момент, когато няколко ислямски организации заплашват Европа с терористични нападения, считам че това е изненадващ и положителен жест, който вероятно е насочен към целия ислямски свят. Все пак, извън рамката на регламента има препратка към Косово, която присъства в изложението на мотивите. Според почти две трети от държавите-членки на ООН, съгласно разпоредбите на Резолюция № 1244 на Съвета за сигурност на ООН и на глава 1, член 2.7 от Хартата на ООН Косово официално е законна част от Република Сърбия, макар и понастоящем да е под специален протекторат. Поради тези причини считам, г-жо член на Комисията, че трябва стриктно да спазваме международното право в случая на Косово и да не разделяме гражданите на Сърбия според постоянното им местоживеене или по етнически критерии, а да позволим на жителите на сръбската провинция Косово да пътуват до всички държави от Европейския съюз със сръбски паспорт, каквото право имат останалите граждани на Сърбия.
<SPEAKER ID="180" NAME="Philip Claeys" AFFILIATION="NI">
(NL) Г-н председател, изключително неразумна идея е да се либерализира визовият режим за държави като Босна и Херцеговина и Албания. В своето изложение на мотивите г-жа Fajon каза буквално, че това е насочено предимно към студенти и млади хора, които ще идват да посещават своите приятели и семействата си. Това неподправена наивност ли е или просто се правите на наивна в очевиден опит да отречете реалностите? Например във Вашия доклад посочвате, че премахването на изискването за визи ще допринесе за премахване на етническата и политическата нестабилност. Нека си признаем - единственото, което ще постигнем е просто да внесем голяма част от тази нестабилност в Европейския съюз.
<P>
Позволете ми да ви прочета част от доклад, изготвен от Европол, Евроюст и Фронтекс относно състоянието на вътрешната сигурност на Европейския съюз. Документът е от 7 май 2010 г. и в него се казва, че Албания, Косово, Сърбия, Черна гора и бивша югославска република Македония са държави на транзитно преминаване към Европейския съюз на незаконни мигранти и жертви на трафика на хора с цел сексуална експлоатация, продукти от канабис, хероин, кокаин, цигари, синтетични наркотици и прекурсори, фалшиво евро и оръжие. Албаноговорящите организирани престъпни групи са изключително активни, по-специално в трафика на хероин и на жени с цел сексуална експлоатация. Край на пасажа. Следователно, вместо да правим по-строги проверки, ще премахваме визи, ще отворим вратите си широко и ще задълбочим проблема с вносната престъпност.
<SPEAKER ID="181" NAME="Андрей Ковачев" AFFILIATION="PPE">
Искам да приветствам доклада на г-жа Файон и предложението на Европейската комисия за отпадане на визовия режим с Албания и Босна и Херцеговина. Практиката показва, че визите за съжаление не винаги спират достатъчно ефективно незаконната имиграция и организираната престъпност. Обикновените хора и особено младите са тези, които носят бремето на ограниченията за пътуване. Така се възпрепятстват бъдещите граждани на Европейския съюз да видят и усетят всичко това, което сме постигнали заедно в Европа, както и да се срещнат и сприятелят със своите европейски връстници. Искам да кажа на всички критици отпреди малко, които чухме, че откакто имаме безвизов режим с Македония, с Черна гора и Сърбия, няма никакви негативни последици от този безвизов режим. Европейският съюз е поел ангажимент към Западните Балкани за една ясна европейска перспектива. Нека изпълним своя път от този ангажимент и дадем на тези страни безвизов режим.
<P>
Разбира се, че не можем да правим компромиси с мерките срещу организираната престъпност, прането на пари, трафика на хора и наркотици. Важно е правната и административната реформа да бъдат задълбочени и да се подобри върховенството на закона в тези държави. Никой в Европа не бива да се чувства изолиран и затворен, без възможност да пътува. Европейският съюз е основан на ценности, които споделяме с нашите съседи и със страните, поели по пътя на европейска интеграция. Радвам се, че отваряме вратите за албанци и босненци, като един ден се очаква те да бъдат и граждани на Европейския съюз. Премахването на визовия режим за Западните Балкани ще е от полза за сигурността и свободата на гражданите на тези държави, както и на целия Европейски съюз. Косово също трябва да бъде включено в процеса на визова либерализация. След отпадането на ограниченията за Албания и Босна и Херцеговина, гражданите на Косово остават единствените на Балканите, за които се изисква виза за пътуване в Европа. Независимо от различията, които имаме в Европейския съюз по отношение на Косово, Косово трябва да получи пътна карта от европейските лидери за безвизов режим. Смятам, че това ще даде шанс да се намали етническото напрежение на Балканите и никога повече Балканите да не бъдат историческия барутен погреб на Европа, а да станат пример за спазване на закона, свободата на гражданите и да гарантират просперитета.
<SPEAKER ID="182" NAME="Silvia-Adriana Ţicău" AFFILIATION="S&amp;D">
(RO) Бих искала в началото да поздравя Tanja Fajon за нейния доклад.
<P>
Като част от Плана от Солун, процесът на либерализиране на визовия режим с Албания и Босна и Херцеговина взема предвид напредъка, постигнат по време на диалога през последните седем месеца. Направена е подробна оценка на всеки отделен случай, за да бъде изготвен набор от критерии, свързани с незаконната емиграция, обществения ред и безопасност, както и във връзка с външните отношения на Европейския съюз с трети държави.
<P>
В този контекст очевидно специално внимание трябва да бъде отделено и на сигурността на документите за задгранично пътуване, издавани от въпросните трети държави. Премахването на визите се основава на пътни карти, адаптирани за всяка държава. Необходимо е да припомним, че съдбата и на двете държави е да бъдат част от Европа и че те вече са премахнали изискванията за виза за всички граждани на Европейския съюз.
<P>
В заключение, искам да подчертая, че премахването на визите следва да бъде прилагано единствено спрямо притежателите на паспорти с биометрични данни, издадени от всяка от въпросните две държави.
<SPEAKER ID="183" NAME="Kinga Gál" AFFILIATION="PPE">
(HU) Г-н председател, г-жо член на Комисията, госпожи и господа, приветстваме факта, че най-после, близо година след като приехме становището си относно Сърбия, Черна гора и бивша югославска република Македония, можем да приемем позиция по въпроса за безвизовия режим и за Босна и Херцеговина. Заслужени специални благодарности за докладчика Tanja Fajon и за моята колега Anna Maria Corazza Bildt за всеотдайната им работа.
<P>
Въпросът за безвизовото пътуване в Европа не може да се смята нито за привилегия, нито за дипломатически жест. Той се основава на насрещни ангажименти, което означава, че опасения, свързани със сигурността, не могат да застрашат политическите ни цели. Ето защо бих искала да изкажа огромна благодарност на Комисията, и лично на г-жа Малмстрьом, за работата им по гарантиране на устойчивостта на графика, приет за либерализиране на безвизовия режим за Западните Балкани.
<P>
Фактът, че това се случва само няколко дни след изборите в Босна и Херцеговина, прави въпроса изключително актуален. Резултатите от изборите показват също така, че дълбоките различия на етнически принцип, не могат да бъдат премахнати с един замах. Именно безвизовият режим предоставя на следващите поколения, на младите хора достъп до европейска перспектива и тъкмо тази европейска перспектива може да спомогне за постигането на помирение. Това е и причината, която налага предоставянето на безвизов режим за този регион. Пътят към създаване на условията, необходими за мирно съвместно съществуване, преминава през Европейския съюз и подкрепяйки безвизовия режим, даваме личния си принос за постигането на тази цел. Именно затова не следва да забравяме и Косово и трябва да изготвим график и за този регион, и то възможно най-скоро.
<SPEAKER ID="184" NAME="Victor Boştinaru" AFFILIATION="S&amp;D">
(EN) Г-н председател, считам, че следва да подкрепим безвизовия режим за Албания и Босна и Херцеговина и горещо приветствам доклада на Tanja Fajon, но що се отнася до Албания, трябва да се уверим, че посланието, което ще изпрати едно положително гласуване в Европейския парламент, по никакъв начин няма да означава награда за албанското правителство. Това е по-скоро облекчение за гражданите на Албания, които повече от година трябваше да понасят последиците от безконечна политическа криза. Все пак е ясно, че положителният резултат в Парламента ще бъде само половината от пътя за Албания, тъй като, ако те не постигнат конкретен напредък, някои членове на Съвета ще имат резерви.
<P>
До момента албанското правителство изглежда не е постигнало никакъв напредък, нито пък е демонстрирало усилия за решаване на политическата криза, въпреки резолюцията, приета от Европейския парламент през юни. Единствената област, в която е налице осезаем напредък, е корупцията, но за съжаление, в посока, обратна на очакваната от нас, като има случаи, при които високопоставени членове на албанското правителство са ежедневно в центъра на общественото внимание, или поне през последните месеци е така.
<P>
Това не е правилният начин за действие спрямо Европейския съюз и Албания следва да се вслуша в предупреждението преди да е станало твърде късно.
<SPEAKER ID="185" NAME="Georgios Papanikolaou" AFFILIATION="PPE">
(EL) Г-н председател, премахването на изискванията за визи за гражданите на всички държави от Западните Балкани е реално доказателство за европейските перспективи на техните народи. Изключително важно е, че сега Албания и Босна и Херцеговина отговарят на условията и критериите, необходими за премахване на визовия режим.
<P>
Все пак бих искал да добавя няколко неща към вече казаното и да насоча вниманието ви към следните три коментара: първо, отсега нататък трябва да бъдем изключително внимателни и стриктни по отношение на спазването на задълженията в сектора на незаконната имиграция. Нещо още по-важно, ще припомня на Парламента, че през 2009 г. сухопътната граница между Гърция и Албания и бивша югославска република Македония имаше най-високия дял, по-точно 34%, от незаконни имигранти, задържани в целия Европейски съюз.
<P>
Второ, не трябва да пренебрегваме загрижеността, свързана с евентуалното увеличение на броя на икономическите мигранти от тези страни към държавите от останалата част от Европейския съюз поради една допълнителна причина: спомените от събитията тук в Брюксел от преди една година, когато имаше увеличаване на броя на заявленията за предоставяне на политическо убежище от бивша югославска република Македония, Сърбия и Черна гора са все още съвсем ясни. Тогава, както ни беше припомнено, се наложи да бъдат предприети извънредни мерки от страна на белгийското правителство веднага след премахването на изискването за визи.
<P>
В заключение, въпросите, които бяха поставени тук от определени държави-членки, трябва да получат отговори и председателството трябва да спази обещанието си и да организира среща на експерти, които да проучат въпросите, които някои членове на Парламента, считат, че са останали нерешени. За тези нерешени въпроси трябва да бъде намерен отговор, за да може процедурата да продължи безпроблемно.
<SPEAKER ID="186" NAME="Carlos Coelho" AFFILIATION="PPE">
(PT) Искам в началото да поздравя г-жа Fajon за отличния й доклад и моята колега, г-жа Bildt, която беше докладчик в сянка за групата на Европейската народна партия (Християндемократи) за работата й по доклада. Вече беше припомнено, че, когато през ноември 2009 г. приехме премахването на визите за Сърбия, Черна гора и бивша югославска република Македония, нямахме основание да направим същото и за Албания и за Босна и Херцеговина, поради простата причина, че те не бяха изпълнили критериите. Всъщност либерализирането на визовия режим за достъп до шенгенското пространство зависи от стриктната оценка на всеки отделен случай. Тази оценка се основава на критерии, свързани с укрепването на принципите на правовата държава, обществения ред и сигурност, по-специално, борбата срещу организираната престъпност, корупцията и незаконната имиграция, както и с външните отношения на Европейския съюз с трети държави. Оценката взема под внимание и последиците за регионалната съгласуваност и реципрочност.
<P>
Предложението, внесено от Комисията, дава основания да бъде направен изводът, въз основа на тези доклади за оценка, че тези две държави понастоящем отговарят на повечето критерии за преминаване от приложение I (т.нар. "отрицателен списък") към приложение II (т.нар. "положителен списък"). Има съвсем малък брой критерии, които са в процес на изпълнение и чието прилагане се следи от Комисията. Надеждите са, че този процес ще бъде завършен много скоро.
<P>
Европейският парламент и Съветът са поели ангажимент да вземат решение възможно най-скоро, веднага щом бъде потвърдено, че тези критерии са изпълнени. Сега изпълняваме този ангажимент и изразяваме надеждата си, че Съветът ще направи същото. Както посочи моята колега, г-жа Bildt, време е да изпратим сигнал и да оставим изолацията в миналото. Да се надяваме, че тези две държави ще имат възможност да се възползват от отпадането на визите още за Коледа. Това ще укрепи политическото и икономическото сътрудничество в региона и ще бъде начин за слагане на край на усещането за изолация на хората от региона.
<SPEAKER ID="188" NAME="Lena Kolarska-Bobińska" AFFILIATION="PPE">
(PL) Г-жо председател, премахването на бариери и разрушаването на стените, които представляват визовите ограничения, ще бъде много радостен момент не само за гражданите на Албания и Босна и Херцеговина, но и за всички нас - гражданите на Европейския съюз, защото това ще бъде доказателство, че държим на ценностите ни на отвореност към нашите съседи. Това ще ни гарантира и по-сигурни съседи.
<P>
Макар да приветстваме факта, че са положени нелеки усилия, за да се осигури безвизово пътуване и за да се разрушат тези стени за части от Западните Балкани, все пак към Европейската комисия и към члена на Комисията следва да бъдат отправени искане и призив, както и към нашите колеги: нека си припомним държавите, участващи в Източното партньорство, които към онзи момент бяха Украйна, Молдова и Грузия. Предстоят ни още предизвикателства. След като вече сме преодолели един етап, нека веднага помислим и за следващия. Тези държави - Украйна, Молдова и Грузия - дори не са получили официални пътни карти, към което сме призовавали през този мандат на Европейския парламент.
<P>
Европейският съюз счете, че има ангажимент към държавите от Западните Балкани и следва да има такъв и към своите - и нашите - източни съседи. Положението и в двата случая е сходно - говорим за съседи, които съвсем неотдавна са могли да пътуват свободно в някои държави от Европейския съюз. Сега, за съжаление, те са жертви на ограничения и това са предимно млади хора и студенти, защото елитът си намира начини и пътува така или иначе. Тук обаче става въпрос за бъдещето на Европа, за студентите и младите работещи хора. Либерализирането на визовия режим ще окаже влияние не само на живота на тези хора, но и на качеството на демокрацията във въпросните държави, а това ще доведе до укрепване на непосредствените ни съседи, а оттам и до укрепване на Европейския съюз. Поради тези причини отправям отново призива си към Европейската комисия и члена на Комисията да преодолеят бъдещите предизвикателства и да представят пътна карта за държавите от Източното партньорство.
<SPEAKER ID="189" NAME="Eduard Kukan" AFFILIATION="PPE">
(EN) Г-жо председател, бих искал да поздравя Босна и Херцеговина и Албания за това, че изпълниха всички критерии за безвизов режим. Искам също така да поздравя моята уважавана колега Tanja Fajon за отличната, всеотдайна и енергична работа.
<P>
Свободното движение е една от най-важните свободи, на които се основава Европейският съюз. Изразявам задоволството си, че разширяваме този принцип и включваме съседните държави от Югоизточна Европа. Това е важна стъпка и положителен напредък по пътя им към европейската интеграция.
<P>
Лично съм свидетел на положителните последици, които има безвизовото пътуване за гражданите на Сърбия, Черна гора и бивша югославска република Македония от една година насам. Възможността да се пътува свободно до Европейския съюз не е само практическо удобство, но и в много случаи води до премахване на психологическите бариери и до възраждане на връзките между хората. То също така доказва, че принципът на условност, който се използва от Европейския съюз при либерализиране на визовия режим, работи добре и води до положителни резултати.
<P>
Все пак ЕС трябва и да поддържа своя авторитет и ангажираност. Важно е да се гарантира, че няма да се забави прилагането на либерализирания визов режим за Албания и Босна и Херцеговина. Това не само ще донесе ползи на народите на тези държави, но също така ще укрепи авторитета на Европейския съюз.
<P>
В заключение, за да бъде повишена стабилността на региона, политиката за отваряне на Европейския съюз към Западните Балкани следва да не се изчерпва с това. Ето защо бих приветствал създаването в близко бъдеще на стратегия и намирането на решение за безвизов режим, който да бъде предложен и за Косово.
<SPEAKER ID="190" NAME="Сесилия Малмстрьом" LANGUAGE="EN">
Г-жо председател, благодаря ви много за това разискване. Считам, че е налице много силна подкрепа за предложението на Комисията да бъде предоставен безвизов режим на гражданите на Босна и Албания и смятам, че това е правилна стъпка. Надявам се, че утре ще има подкрепа с голямо мнозинство в пленарната зала и това ще изпрати сигнал на народите на тези две държави, че избраните членове на Европейския парламент решително подкрепят тяхното желание да пътуват по-свободно в Европейския съюз.
<P>
Мога отново да ви уверя, че критериите са изпълнени. Проследихме това много внимателно. Естествено, ще поддържаме връзка и ще продължим наблюдението, но критериите са изпълнени. Всички държави трябва да бъдат третирани равнопоставено. Критериите са ясни и изключително прозрачни. Процесът беше максимално прозрачен.
<P>
Няколко думи относно Косово преди да завърша. Косово не е забравено. Косово, разбира се, е също много важен партньор в тази област. Постигнали са съществен напредък, но, за да има достоверно становище, Комисията трябва да продължи да следи всички критерии и всички условия, за да може този процес да бъде надежден и достоверен. Косово не е готово. Работим с тях. Известно ми е, че се полагат огромни усилия от страна на правителството по отношение на реадмисията и повторната интеграция на завърналите се лица. Трябва да направят повече. След като бъдат изпълнени тези условия, ние, разбира се, сме готови да влезем в по-официален диалог с тях относно визите. Междувременно можем само да насърчим държавите-членки да използват всички възможности, предвидени в преразгледания визов кодекс, когато разглеждат заявленията за издаване на виза от граждани на Косово.
<P>
И така, г-жо докладчик, благодаря Ви за това много полезно и много насърчително разискване и очаквам с нетърпение много силна подкрепа на гласуването утре в пленарна зала.
<SPEAKER ID="191" NAME="Tanja Fajon" LANGUAGE="SL">
Изразявам изключителното си задоволство, че с малкото изключения, които признаха очевидното си невежество по отношение на положението на балканските държави, огромното мнозинство в Парламента приема, че е време да подкрепим премахването на визовите стени в Западните Балкани.
<P>
Вярно е, както беше посочено неколкократно, че престъпници, които разполагат с пари, вече са намерили начини да пътуват, но утре в Европейския парламент ще решаваме съдбата на обикновени хора и тяхната мобилност, по-специално тази на младите хора и студентите.
<P>
Има цяло поколение, което е израснало зад визови стени и, както посочихме, Косово остава сериозен проблем. Трябва да намерим решение за тези хора възможно най-скоро, защото изолацията и фрустрацията им ще се задълбочат съвсем разбираемо. Г-жо член на Комисията, необходими са ни ясни насоки, за да накараме органите в Косово да работят.
<P>
Друг въпрос е, че днес народите на Албания и Босна и Херцеговина са много по-осведомени от преди, благодарение на нашата мащабна информационна кампания. Те знаят какво означава либерализирането на визовия режим, знаят, че посредством премахването на визите в Европейския съюз няма да започнем да назначаваме на работа или да предоставяме право на убежище или пък гражданство, или други подобни неща. Онова, което им предлагаме обаче е основното право на всеки европейски гражданин - правото да пътува свободно. За гражданите на Босна и Херцеговина и на Албания, и за народите на Западните Балкани като цяло, това ще бъде огромна и важна стъпка по пътя към Европейския съюз.
<P>
В заключение, бих искала да кажа, че това, което ще направим утре и което правихме миналия ноември, ще бъде важно за всички нас, за укрепване на икономическото и политическото сътрудничество не само в региона, но и в Европейския съюз. По-специално обаче това ще бъде важно по отношение на връзките между народите, които живеят, ако ми позволите да се изразя така, само на няколко километра от нас. Посланието, което ще изпратим, е, че сме решителни и че те имат ясно европейско бъдеще. Народите на Албания и Босна и Херцеговина очакват това от нас. Смятам, че това е посланието, което те очакват да чуят утре.
<SPEAKER ID="192" NAME="Председател">
Разискването приключи.
<P>
Гласуването ще се проведе утре съгласно графика.
<P>
Писмени изявления (член 149)
<SPEAKER ID="989" NAME="Elena Băsescu" AFFILIATION="PPE">
в писмена форма. - (RO) Подкрепям инициативата на Европейския съюз за либерализиране на визовия режим за Босна и Херцеговина и Албания. Бих искала да използвам възможността да поставя въпроса за либерализиране на визовия режим за Република Молдова - държава, която е отбелязала значителен напредък в рамките на Източното партньорство. Както и в случая на Албания и Босна и Херцеговина, Република Молдова полага изключителни усилия през последната година, за да получи безвизов режим. Правителството вече започна да прилага мерките, изискани от Европейския съюз спрямо Западните Балкани като част от пътните карти, насърчавайки политика на "предварително прилагане". В резултат на първите мерки в тази насока беше приет Законът за чужденците и започна работата по изготвяне на концепцията за интегрирано управление на границите.
<P>
Взето е също така решение да се издават само паспорти с биометрични данни и беше ратифициран Римският статут на Международния наказателен съд. Визовата "бариера" вреди значително на авторитета на Европейския съюз в Република Молдова. Първата стъпка на Европейския съюз в посока към решаване на този проблем е да изготви възможно най-бързо пътна карта за безвизов режим. В контекста на предстоящите избори тази мярка би изпратила ясно послание за подкрепа на проевропейските сили в тази държава.
<SPEAKER ID="193" NAME="George Becali" LANGUAGE="RO">
Подкрепям позицията на докладчика, в която се посочва, че процесът на повторно обединение на Европа като континент ще завърши единствено когато всички европейци бъдат в състояние да пътуват свободно в Европейския съюз. Аз лично считам, че тук се засяга един доста по-чувствителен въпрос, когато се разисква темата за Западните Балкани, и по-специално проблемите на Албания и напредъка, който позволява на Европейския съюз да премахне изискването за визи за гражданите, които пътуват в границите на Европейския съюз. Част от семейството ми произхожда от Албания. Преди година приветствах същата мярка, която беше приета и тогава беше насочена към бивша югославска република Македония, Черна гора и Сърбия. Ще гласувам с твърдото убеждение за реалното право на свободно движение за европейските граждани от Албания и Босна и Херцеговина. На всички ни е известно колко жестоки бяха войните, които доведоха до разпадането на Югославия и разделиха този регион. Известно ни е също така, че за младите хора в тези региони е много трудно да приемат изолацията от проспериращия Европейски съюз. Нашата роля е да ги насърчим. Правото на безвизово пътуване ще ни помогне да постигнем това.
<SPEAKER ID="194" NAME="Kinga Göncz" LANGUAGE="HU">
Европейският парламент може отново да покаже своята подкрепа за процеса на догонване и присъединяване на държавите от Западните Балкани към ЕС. Считам за изключително важно, че либерализирането на визовия режим за гражданите на Албания и Босна и Херцеговина ще означава, че почти всички жители на бивша Югославия могат да се възползват от безвизово пътуване в Европейския съюз. Нито за предоставянето на безвизово пътуване, нито за присъединяването може да има изисквания, които са различни от изпълняването на критериите. И двете държави са изпълнили стриктни изисквания, наложени на техните вътрешни и съдебни институции, и са доказали, че са готови и могат да отговорят на различните очаквания към тях. Експертите на ЕС, които проведоха проверки на място, също са установили, че рисковете за сигурността могат да бъдат отстранени. За правителствата не е приемливо върху действията им да оказват влияние съображения, свързани с вътрешната политика, вместо да се направи безпристрастна оценка на изпълнението на критериите за допустимост. Предоставянето на безвизово пътуване изпраща на съответните държави и посланието, че могат да преодолеят успешно препятствията, ако подготовката им е подкрепена от политическо съгласие. Със задоволство научих, че политическите сили в Албания и в Босна и Херцеговина са обединили усилията си, за да постигнат тази цел. Изразявам искрената си надежда, че възможността за присъединяване към Европейския съюз, както беше демонстрирана от осезаемите резултати, като постигнатите днес, ще ускори техния процес на догонване и ще спомогне за преодоляване на разделителните, националистически сили, които създават единствено пречки за този процес.
<SPEAKER ID="195" NAME="Andreas Mölzer" LANGUAGE="DE">
Вече стана ясно от миналогодишното либерализиране на визовия режим, че за много хора безвизовото пътуване е равносилно на даването на карт бланш. Огромни маси от хора използваха по-либералните визови условия, за да пътуват в Европейския съюз. Колко точно от тях наистина са се върнали в родината си след изтичане на срока на разрешения престой никой не може да каже. За нас е ясно, че либерализирането на визовия режим няма нищо общо с работните места и с правото на пребиваване, но това изглежда не е ясно на въпросните лица. Косово, по-специално, представлява основен проблем за нас в това отношение. Европейският съюз никога не е можел да вземе решение за това, какво счита за по-важно или за това, какво счита за правилно и подходящо - териториалната цялост или правото на самоопределение на народите - и понеже твърде дълго пренебрегвахме проблема с многонационалните държави, сега имаме разделена балканска държава.
<P>
Цифрите за произтичащото незаконно влизане в Европейския съюз съгласно споразумения за реадмисия не могат да продължат да се съпоставят, докато продължават злоупотребите с либерализирането на визовия режим. Трябва да се сложи край на тази идея. Значението на визовите правила е видно и от факта, че Анкара изглежда най-после готова да подпише споразумението за реадмисия в замяна на либерализирането на визовия режим за представители на турските делови среди. Подобни споразумения се изискват от страните кандидатки за членство в Европейския съюз. Заедно с неизпълненото споразумение за митнически съюз, това показва колко неподготвена е Турция за присъединяване и представлява пореден шамар за Европейския съюз. В крайна сметка преговорите трябва да бъдат прекратени. Вместо това целта трябва да бъде създаването на привилегировано партньорство.
<SPEAKER ID="196" NAME="Siiri Oviir" LANGUAGE="ET">
Безвизовият режим играе важна роля в живота на хората, тъй като засилва контакта между тях и спомага да се осъществи идеята за свободно движение, която е едно от основните права в Европа. В контекста на Плана от Солун Европейският съюз вече изрази политическо желание да премахне изискването за гражданите на всички държави от Западните Балкани да притежават краткосрочни визи. Самият факт, че Европейският съюз в близко бъдеще ще предостави на Босна и Херцеговина и на Албания, също както предостави на гражданите на бивша югославска република Македония, на Черна гора и на Сърбия, възможността за безвизово пътуване, ще намали опасността от засилване на етническата и политическата нестабилност, ще укрепи политическото и икономическото сътрудничество в региона, ще увеличи подкрепата на населението за Европейския съюз и ще подобри перспективите за европейска интеграция. В същото време това ще разшири хоризонтите на хората и ще възпре антиевропейските и екстремистки сили. Все пак искам да изразя недоволството си от един факт, а именно, че Косово е единствената държава, която поради частни различия държавите-членки не включиха в премахването на изискванията за визи по отношение на гражданите на държавите от Западните Балкани. Не желаем да наказваме Косово поради частни различия между жителите на държавите-членки, а Европейската комисия и Съветът следва да предприемат бързи мерки за включването на Косово в процеса на премахване на изискването за визи, което ще насърчи държавните и правителствените структури на Косово, както и политиците да предприемат необходимите структурни реформи и би укрепило политическото и икономическото сътрудничество с Европейския съюз.
