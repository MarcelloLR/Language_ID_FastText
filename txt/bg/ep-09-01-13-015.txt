<CHAPTER ID="015">
Време за въпроси (въпроси към Комисията) 
<SPEAKER ID="297" NAME="Председател">
Следващата точка е въпроси към Комисията (B6-0001/2009).
<P>
Ще разгледаме серия от въпроси към Комисията.
<P>
Първа част
<SPEAKER ID="299" NAME="Председател">

<P>
Относно: Десет години евро
<P>
В светлината на неотдавнашните чествания за отбелязване на десетата годишнина от приемането на еврото, може ли Комисията да коментира основните изводи, направени по отношение на координацията на фискалната политика в еврозоната, особено в светлината на скорошната финансова и икономическа криза?
<SPEAKER ID="300" NAME="Joaquín Almunia">
член на Комисията. - (EN) Въпреки че като цяло опитът с бюджетната координация е положителен, могат да бъдат отбелязани някои изводи. Равносметката от първите 10 години подкрепя примера за засилване на ефикасността на бюджетния надзор при благоприятна икономическа конюнктура. Той показва също и необходимостта да се разгледат по-широк кръг въпроси, които могат да засегнат макроикономическата стабилност на държава-членка и цялостното функциониране на икономическия и паричен съюз.
<P>
Координацията на фискалните политики трябва да насочва по-добре поведението по отношение на националните бюджети през целия икономически цикъл, т.е. както при добра, така и при лоша икономическа конюнктура. Трябва да се отдели повече внимание на мониторинга на развитието на публичния дълг, а средносрочните бюджетни цели следва да се засилят, за да се посрещнат заложените пасиви. Всичко това изисква по-задълбочен бюджетен надзор.
<P>
Но надзорът трябва да се разшири, като вземе предвид развитията в държавите-членки, които могат да засегнат бюджетната устойчивост, като нарастването на външнотърговските дефицити, устойчивите различия в нивата на инфлация, продължаващите различия по отношение на разходите за единица труд или тенденциите за небалансиран растеж.
<P>
Надзорът трябва да се основава на съществуващите инструменти. Ключовите инструменти за надзор над фискалните политики са ясно установени в Договора и най-вече в Пакта за стабилност и растеж.
<P>
Приетият европейски план за икономическо възстановяване от Комисията на 26 ноември миналата година също разчиства нова основа за управление и бюджетна координация.
<P>
Това подчертава ролята на Комисията като катализатор на спешните краткосрочни политики за икономическа стабилизация. Въз основа на нашата собствена икономическа оценка Комисията бързо създаде съвсем пълноценен количествен отговор на икономическия спад. Бързата реакция на Комисията е отговор на ясните рискове от по-сложните от всякога национални икономически политики при тези обстоятелства.
<P>
Планът за възстановяване признава свойственото делене на задачите, залегнали в рамката на икономическата политика на ЕС. Тъй като държавите-членки са отговорни за бюджетната политика, Комисията поставя глобална цел за допълнителни фискални стимули, като взема предвид необходимата сума за начален старт на икономиката на ЕС като цяло.
<P>
Държавите-членки са свободни да планират размера и състава на съответните фискални стимули. Това поставя предизвикателства по отношение на координацията и надзора върху прилагането на националните мерки. Комисията и Съветът ЕКОФИН съвместно ще извършват мониторинга на изпълнението на националните мерки в съответствие с принципите, определени в плана за възстановяване.
<P>
В бъдеще целесъобразното въвеждане на рамката на фискалния надзор ще формира очаквания за бъдещи фискални развития. Заедно с укрепването на националните бюджетни рамки и правила, и извършването на реформи за овладяване нарастването на разходите, свързани с възрастта, то ще гарантира възстановяването на устойчиви позиции.
<P>
Така то съдържа обратния ефект на очаквания за нарастване на дефицита и дълга по рискови премии, и на личното потребление и инвестициите.
<SPEAKER ID="301" NAME="Colm Burke" AFFILIATION="PPE-DE">
(EN) Комисар, високо ценя вашия отговор. С оглед на факта, че имаме обща парична политика, но и съпътстващи проблеми, виждате ли по-голяма роля на Еврогрупата, при зачитане на данъчните политики в отделните държави? Мислите ли, че въвеждането или приемането на Договора от Лисабон биха засегнали по някакъв начин тази зона по отношение на данъчното облагане? Мисля, че важното е да работим заедно. Какви нови начини предвиждате за създаване на стимули в икономиките на страните от ЕС?
<SPEAKER ID="302" NAME="Joaquín Almunia">
член на Комисията. - (EN) Каква е ролята на Еврогрупата? Както знаете, Еврогрупата е и след влизането в сила на Договора от Лисабон ще продължи да бъде неформален орган. Следователно Еврогрупата не може да взема официални решения, дори когато те се отнасят само до членовете на еврозоната, участници в съвета Екофин.
<P>
Но през последните три или четири години, откакто започна председателството на Jean-Claude Juncker, по-точно от януари 2005 г., Еврогрупата подобри съдържанието на дневния ред на дискусиите. Членовете на Еврогрупата, заедно с Комисията и ЕЦБ, обсъждат по-задълбочения бюджетен надзор и по-широкия икономически надзор, които споменах в уводните си бележки. Еврогрупата често обсъжда други въпроси относно външната роля на еврото и външните измерения на еврото.
<P>
Данъчните въпроси, както много добре знаете, са много деликатна тема. Съгласно настоящия Договор, но също и съгласно Договора от Лисабон в бъдеще, данъчните въпроси изискват единодушие на ниво ЕС и аз не предвиждам никакви промени в близко бъдеще по отношение на рамката за вземане на решения.
<SPEAKER ID="303" NAME="Jörg Leichtfried" AFFILIATION="PSE">
(DE) Комисар, интересува ме следният въпрос. През последните 10 години Еврогрупата имаше огромен успех и, особено по време на последната криза, други страни изразиха интерес да се присъединят към групата. Планира ли вече Комисията кои страни евентуално биха могли да станат членове в бъдеще? Има ли други страни, заинтересовани от присъединяването към еврозоната, защото вече се доказа, че такова членство си струва?
<SPEAKER ID="304" NAME="Nils Lundgren" AFFILIATION="IND/DEM">
(SV) Първо бих искал да задам следния въпрос: ако има толкова голям успех през последните 10 години, защо Италия и Гърция - да вземем тези два примера - имат лихви по 10-годишните съкровищни облигации с няколко процента по-високи, отколкото в Германия?
<P>
Второ, защо 10-годишният лихвен процент в Швеция е с 0,4 процентни пункта по-нисък от този в Германия, а във Финландия - 0,6 процентни пункта по-висок, когато и двете са добре управлявани страни?
<SPEAKER ID="305" NAME="Joaquín Almunia">
член на Комисията. - (EN) Както знаете, Словакия се присъедини към еврозоната на 1 януари тази година, така че сега 16 от 27 държави-членки на ЕС участват пълноправно в европейския икономически и паричен съюз и споделят обща валута. Коя ще бъде следващата страна? Отговорът на този въпрос не зависи от Комисията. Зависи от това кандидатите, които желаят да се присъединят към еврозоната, да подадат заявления. Понастоящем знаем кои държави-членки на ЕС биха искали да се присъединят към еврозоната възможно най-скоро, но за съжаление не отговарят на критериите, поставени в Договора - балтийските държави, Унгария и други - и знаем, че има две държави-членки, а именно Обединеното кралство и Дания, които получиха право на изключение, така че те могат да бъдат изключени от отговорността на всички държави-членки да подготвят себе си и своите икономики за присъединяване към еврозоната в бъдеще.
<P>
Аз наистина не зная коя ще бъде първата страна, която ще се присъедини към еврозоната след Словакия. Би могла да бъде евентуално една от страните с право на изключение. Възможно е в близките месеци Дания, например, да реши да не се възползва повече от това право и да кандидатства за присъединяване към еврозоната. На практика Дания отговаря на всички критерии за присъединяване към еврозоната съгласно Договора, но решението зависи от датските органи, датския парламент и може би от граждански референдум.
<P>
Днес сутринта тук отбелязахме десетата годишнина на еврото. Сигурен съм, че в следващите 10 години всички - или почти всички - държави-членки на ЕС ще се присъединят към еврозоната, защото в тези времена на криза, през този труден икономически период предимствата на членството в еврозоната много се увеличиха. Тези, които още не са се присъединили към еврозоната, осъзнават, че предимствата са много по-големи и много по-важни от отговорностите, или пък от трудностите, с които е свързано членството в еврозоната.
<P>
Относно вашите забележки - на ваше място не бих привеждал аргументи срещу еврозоната по отношение на лихвените проценти. Попитайте Дания какво се случи с техните лихвени проценти през настоящия период на криза. Дания не е член на еврозоната, чиято валута е свързана с еврото и чиято централна банка стриктно спазва решенията на Европейската централна банка. Пазарите не възнаграждават тези, които не са в еврозоната. Те изискват от тях по-високи рискови премии.
<SPEAKER ID="306" NAME="Председател">

<P>
Относно: Срив на цените на млечните продукти на пазара на ЕС
<P>
Съгласно работен документ на Комисията от 21 ноември 2008 г. относно мониторинг на ценовите тенденции, приложен към съобщението относно нарастващите цени на хранителните стоки в Европа (стр. 9), между октомври 2007 г. и октомври 2008 г. цените на маслото на пазара на ЕС са паднали с 30 %, докато тези на млякото на прах са намалели с 40 %. Така се оказва, че и двете цени постоянно се снижават към нивата за интервенция.
<P>
Смята ли Комисията, че съдържанието на нейното предложение за увеличаване на млечните квоти, изготвено преди една година и одобрено от Парламента и Съвета, трябва да остане непроменено при наличието на тези пазарни тенденции?
<P>
Смята ли Комисията, че съществуващите лимити за интервенция според сегашните условия по отношение на млякото на прах и маслото биха били достатъчни да предотвратят катастрофални последствия за доходите на селскостопанските производители в региони като Азорските острови, където тази дейност е изцяло зависима от пазара на споменатите млечни продукти?
<SPEAKER ID="307" NAME="Mariann Fischer Boel">
член на Комисията. - (EN) Ще започна с описание на ситуацията от преди няколко години. Всички помним, че млечният сектор беше много стабилен, с много малки колебания на цените, но през последните няколко години положението се промени драматично. Първо през 2007 г., ясно си спомням, че през август и септември имаше огромно увеличение на цените на млечните продукти, а след това, през миналата година, преживяхме същото и дори по-голямо намаление на цените, така че днес цените са много близо до равнището за интервенция, а в някои части на Европа дори под него.
<P>
Мога да уверя присъстващите, че съм изключително загрижена за неблагоприятните тенденции на европейския пазар на млечни продукти. Имаме готови мерки за подпомагане, които могат да се активират, за да подпомогнат млечния сектор, и вече предприехме действия.
<P>
За разлика от нормалната ситуация, когато схемата за частно съхранение на масло обичайно започва да работи от 1-ви март, ние решихме да задействаме схемата от 1-ви януари, което означава, че се допуска продукцията, произведена през декември, също да влезе в схемата. Интервенционно изкупуване или възстановявания при износ са налични мерки за ефективно подпомагане на млечния сектор и млечния пазар.
<P>
Що се отнася до системата на интервенция, стартираща през март - следователно покриваща и производството от февруари - маслото и обезмасленото мляко на прах могат да се изкупуват до края на август. Първоначално за определени количества по фиксирани цени, а след това чрез тръжна система, ако ситуацията го изисква.
<P>
Бих искала да ви припомня също положението през 2007 г. Мисля, че всички помним непосредствената и бърза реакция, на която бяхме свидетели, от страна на Европейския парламент, Съвета, държавите-членки, които ми оказаха огромен натиск да увеличим незабавно - на мига - квотите, за да се облекчи ситуацията с потребителските цени.
<P>
Бих искала също много ясно да кажа, за да премахна съществуващите недоразумения, че увеличението на млечните квоти е причината за много ниските цени на млякото и млечните продукти днес. Истината е, че въпреки увеличението на квотата с 2 % след април тази година производството на мляко фактически спадна. Това, което виждаме сега, се дължи на факта, че увеличението на квотите е възможност за държавите-членки или за фермерите да произвеждат, но в никакъв случай не е тяхно задължение. Това ясно показва, че производителите на мляко и млечни продукти реагират на пазарните сигнали.
<P>
Сравнително малките промени, които видяхме в квотната система, следователно не могат по никакъв начин да обяснят непостоянството на пазара, което е налице. По-слабото търсене от потребителите вероятно е реакция на високите цени, които имаме през последната година, тъй като тогава потребителите се опитаха или искаха да се отдръпнат от висококачествените скъпи млечни продукти. Освен това влияе и настоящият икономически климат. По същата причина е важно да не се самозаблуждаваме и да мислим, че чрез микро управление на млечния пазар ще решим проблемите на целия сектор. Заключението трябва да бъде, че квотната система не можа да донесе пазарна стабилност на пазара.
<P>
Относно положението в Азорските острови, португалското правителство използва всяка възможност да иска увеличена млечна квота за островите заради факта, че Азорските острови изглежда са изключително конкурентоспособни и производството им расте. Аз съм до голяма степен сигурна, че по-големите квоти и дори максимумът на квотната система ще бъдат от полза за млечния сектор на Азорските острови. Мисля, че ще бъде така въпреки факта, че тези красиви острови са доста отдалечени и млякото трябва да се пренася между деветте острова.
<P>
В заключение мога да ви уверя, че отговорно ще управлявам инструментите на нашата политика по отношение на млякото и млечните продукти с цел да осигурим ефективна защитна мрежа за млечния сектор.
<SPEAKER ID="308" NAME="Paulo Casaca" AFFILIATION="PSE">
(PT) Благодаря на уважаемия член на ЕК за разясненията. Съжалявам, че не мога да споделя вашия оптимизъм по отношение на това как увеличението на разрешените производствени нива ще повлияе благоприятно върху производството на Азорите.
<P>
Мога да ви уверя, че тези ефекти - според едно списание от тази седмица вече има повече от 60 % спад на цената на млякото на прах на световния пазар от август 2007 г. - оказват силно въздействие върху доходите на селскостопанските производители в автономния регион на Азорските острови и определено в още някои части от Европа. Мерките, които, надявам се, ще имат някакво въздействие, засега нямат ефект. Ето защо, Комисар, аз ви помолих да посветите цялото си внимание на тази ситуация.
<SPEAKER ID="309" NAME="Mariann Fischer Boel">
член на Комисията. - (EN) Знаете, че винаги много се радвам да участвам в диалог и обсъждане за значението на селскостопанския сектор с вас, също и относно Азорските острови.
<P>
Днес се намираме в ситуация на крайно труден пазар. Отнася се не само за Азорските острови, такова е общото положение в Европа. Ние трябва да осъзнаем, че цените намаляват до нива, които до преди само шест месеца никога не сме си представяли. Мога само да ви уверя - и мисля, че вярвате в способността ми да намирам правилните решения в правилния момент - че това ще е начинът, по който ще управляваме системата при тези обстоятелства.
<SPEAKER ID="310" NAME="Mairead McGuinness" AFFILIATION="PPE-DE">
(EN) Честита нова година, Комисар, въпреки че новините за млекопроизводството не са добри.
<P>
Мога ли конкретно да ви попитам, Комисар - защото намекнахте за някои фактори, които доведоха до падането на цените - при положение че не стана ясно защо цените се повишиха така драматично, има ли подробен анализ защо те се понижиха така драматично? Уверена ли сте, че реформите на проверката на състоянието - т.н. "здравен преглед" - са достатъчни с оглед на цялата тази несигурност? Последно, достатъчна ли е защитна мрежа, ако отслабим доверието на производителите и производството на мляко намалее, както се случва сега?
<SPEAKER ID="311" NAME="Mariann Fischer Boel">
член на Комисията. - (EN) Първо, мисля, че има най-различни причини за ситуацията с много ниските цени на млякото.
<P>
Вероятно най-значителната причина е фактът, че руският пазар е от огромно значение за Европейския съюз, а съвсем наскоро бяхме свидетели на огромна девалвация в икономическия сектор в Русия, което означава, че цените за руския потребител драстично се повишиха. Наистина не зная точните цифри, но девалвацията е поне 50 %. Като последица от това възможността да продаваме нашите продукти в Русия драстично намаля. Налице са, както казах, и последиците от високите цени, които видяхме през 2007 г., когато хората малко се отдръпнаха от млечните продукти заради високите цени и очевидно не са се върнали. И освен това влияние оказва и настоящата обща икономическа несигурност.
<P>
Гжа McGuinness попита дали мислим, че проверката на състоянието е достатъчно добра. Истината е, че "здравният преглед" няма да стартира преди 1 януари 2010 г. с всички налични инструменти за подпомагане на различните сектори. По време на дискусиите видяхме, че сме изправени пред нови предизвикателства и запазихме предвидените пари за тези нови предизвикателства. Но те не са в сила през 2009 г. Ето защо предложихме на Европейския парламент, Съвета и съвета Екофин да изразходваме част от т.нар. неизползвани средства - 5 млрд. EUR общо от селското стопанство, а за политиката за развитие на селските райони те са конкретно 1,5 млрд. EUR - сега, през 2009 г. Следователно в ръцете на Парламента и Съвета е да преценят дали е възможно да изразходваме част от тези средства.
<P>
Ако си спомняте списъка с новите предизвикателства, секторът за производство на мляко беше споменат сред тях. Затова се надявам, че Парламентът ще прояви разбиране и ще насочи част от тези средства към усвояване, не изключително, но включително и за предизвикателствата пред сектора за производство на мляко.
<P>
Относно: Микрокредити
<P>
През май 2008 г. Комисар Mariann Fischer Boel предложи пренасочване на средства на ЕС, които преди това са били използвани за субсидиране на износа, подпомагане на цените и складиране на излишъци, към микрокредитиране, за да се даде възможност на селскостопанските производители в развиващите се страни да закупят семена и торове. Микрокредитите безспорно са голяма помощ в борбата с бедността и инструмент за постигане на целите на хилядолетието. През април 2008 г. в писмена декларация Парламентът призова за осигуряване на повече ресурси за проекти за микрокредититране.
<P>
Какви практически действия предприе Комисията досега, за да проследи изпълнението на предложението?
<SPEAKER ID="313" NAME="Jim Allister" AFFILIATION="NI">
(EN) Практиката не е ли да имаме два уточняващи въпроса след вносителя на въпроса и не показах ли още от началото на въпроса към Комисаря, че имам да задам уточняващ въпрос?
<P>
Защо не беше обявено?
<SPEAKER ID="314" NAME="Председател">
Г-н Allister, изобщо не разбрах, че имате въпрос. Ако знаех, разбира се, че щях да ви дам думата.
<SPEAKER ID="315" NAME="Jim Allister" AFFILIATION="NI">
(EN) С цялото ми уважение, вашите сътрудници показаха, че искането ми е отбелязано. Така че ако сътрудниците ви са знаели, това важи и за вас.
<P>
Защо не бяхте информирана?
<SPEAKER ID="316" NAME="Председател">
Съжалявам, според моите сътрудници никой не ви е видял.
<SPEAKER ID="317" NAME="Louis Michel" LANGUAGE="FR">
Гжо Председател, госпожи и господа, дискусията между Парламента и Съвета за приемането на регламент относно определяне на европейски ответни мерки във връзка със скока на цените на храните доведе до решението средствата, налични по бюджетен ред 2, да не се използват за финансирането на тези мерки, обратно на това, което Комисията предложи. Въпреки това Регламентът на Европейския парламент и на Съвета, приет на 16 декември 2008 г., наистина предвиди бюджет от 1 млрд. EUR по бюджетен ред 4 за периода 2008-2010 г. Той ще се използва за финансиране на мерките за подпомагане на селското стопанство и продоволственото осигуряване в развиващите се страни, засегнати най-силно от кризата с храните. Микрокредитирането е широко застъпено в тези мерки, както и в някои други, които целят да укрепят селскостопанското производство. Парламентът ще има право да се запознае с програмата за работата, финансирана чрез тези мерки, съгласно процедурата по комитология. Мога да ви кажа, че първоначално, през февруари, ще бъде представен пакет от приблизително 300 млн. EUR, предназначени за 24 до 25 страни, докато общият план за използване на цялата система от мерки във всеки случай ще бъде представен от Комисията и приет до 1 май 2009 г.
<P>
Комисията е за развитието на микрокредитирането и микрофинансовите институции по-общо. Освен кредити, последните предлагат широк спектър от финансови услуги, включително спестявания, застрахователни продукти, парични преводи и системи за плащане. Комисията има ангажимент да помага на лицата в най-неравностойно положение и на тези с ниски доходи да получат достъп до тези финансови услуги. Тя счита, че най-голямата бариера за разработването на финансови системи за лицата в най-неравностойно положение не е липсата на финансиране, а по-скоро липсата на институционален и технически капацитет. Ето защо Комисията съсредоточава усилията си главно към укрепване на институционалната мощ на микрофинансовите оператори. Освен това, когато достъпът до капитал се окаже значително ограничение за микрофинансовите институции, например когато микрофинансова институция иска да развие услугите си в селски райони, Комисията може да финансира капиталовите нужди на такива институции чрез специализирани финансови институции като Европейската инвестиционна банка (ЕИБ), като използва кредити, за да предостави заеми или да увеличи капитала. В някои случаи, когато се създават нови микрофинансови институции, Комисията може също да реши да осигури финансиране за стартиращите чрез специализирани неправителствени организации. Още повече, на базата на тези сравнителни предимства ЕИБ управлява микрофинансовите операции в общата рамка на механизмите, финансирани от бюджета на ЕС, а именно Механизма за евро-средиземноморски инвестиции и партньорство, когато се отнася за средиземноморския район, или Европейския фонд за развитие, който е инвестиционен механизъм за африканските, карибските и тихоокеанските държави.
<SPEAKER ID="318" NAME="Johan Van Hecke" AFFILIATION="ALDE">
(NL) Гн Председател, всички тук приветствахме решението да се определят 1 млрд. EUR за най-бедните фермери в страните, които са най-лошо ударени от кризата с храните, но лично аз съжалявам, че предложението на Комисията да изразходва неизползвани селскостопански фондове за тази цел не доведе до нищо в резултат на натиска от някои държави-членки и на една част от Парламента.
<P>
Както каза Комисарят, Комисията отдава голямо значение на микрокредитите като ефективни инструменти за борба с бедността, но напоследък бяха отправени някои въпроси и критики, по-конкретно по отношение на достъпността. Хората казват, че това е градски инструмент, до който селските райони нямат достъп.
<P>
Моят въпрос към Комисията е: извършвана ли е цялостна оценка на този инструмент?
<SPEAKER ID="319" NAME="Louis Michel">
(FR) Ние, разбира се - както казах - работим по подготовката на механизмите, които би трябвало да ни позволят незабавно да усвоим финансовите ресурси, заделени за тази цел.
<P>
От моя гледна точка нито естеството на средствата, нито техният произход представляват проблем по отношение на капацитета. Ясно е, че дори в случая със селските проекти изобщо няма да има проблем. Ето защо мога да ви уверя, че по този въпрос не би трябвало да има трудности и във всеки случай - във връзка с вашите опасения - ще се вземат много мерки, както ще видите още в първия пакет, който ще представим в края на февруари, а също и в общия план, който ще е готов най-късно до 1-ви май.
<SPEAKER ID="320" NAME="Jörg Leichtfried" AFFILIATION="PSE">
(DE) Имам само един кратък въпрос. Обмисляли ли сте налагането на някакъв контрол върху тези микрозаеми, за да насърчите хората да произвеждат стоки за справедлива търговия или такива, щадящи околната среда, и вярвате ли, че подобен контрол би бил полезен? Или сте на мнение, че наистина няма значение дали се прилагат изисквания от такъв характер или не?
<SPEAKER ID="321" NAME="Louis Michel">
(FR) Ясно е, че аз не мога да участвам в прякото управление на развиващите се страни. Развиващите се страни по принцип имат изключително крехки политики за тези неща. Мисля, че разбрах същността на вашия въпрос и считам, че подходът, който предлагате, звучи обещаващо по принцип. Мога да разбера и какво се надявате да постигнете чрез него. Вероятно трябва да погледна отново този въпрос и да се опитам да го поставя в контекста на настоящата дискусия, а след това да разговарям отново с вас относно възможността да се организира.
<P>
Вие, предполагам, мислите за стимули, които ще ни позволят да направляваме определени политики в много по-голяма степен към малките семейни стопанства и т.н. Мисля, че екологичното селскостопанско производство в някои развиващи се страни определено е възможност, при условие че се окаже възможно да се създадат такива сектори. Това, разбира се, е без необходимото вникване в същността на проблема. Ако можем да създадем сектор в страна, където има свръхпроизводство на селскостопански култури в определен момент, това разбира се, би представлявало интересна диверсификация и наистина от полза. При всички случаи ясно осъзнавам, че вашето предложение е интересно и обещавам да ви привлека за съвместна работа с моя екип, за да видим как можем да го включим в нашите дискусии.
<SPEAKER ID="322" NAME="Mairead McGuinness" AFFILIATION="PPE-DE">
(EN) Безпокои ли се Комисарят, че проблемът с глобалното осигуряване на прехраната, който е част от този въпрос, остана назад в политическия дневен ред заради световната икономическа криза? Какви действия предприема Комисията, за да гарантира, че той е на предно място в политическия дневен ред, защото 30 000 деца все още са обречени на гладна смърт, все още гладуват постоянно?
<SPEAKER ID="323" NAME="Louis Michel">
(FR) Понякога се изненадвам от някои въпроси, и не защото не говорим за тези неща и не работим по тях ежедневно. Вашият въпрос внушава, че Комисията не изглежда заинтересована да постоянства в работата, която фактически в голяма степен е започната от Комисията, с помощта и подкрепата на Парламента.
<P>
Бъдете спокойна; трябва да ви кажа, че това е интересен въпрос, тъй като фактът, че цените паднаха от началото на кризата с храните преди няколко месеца може да накара някого да мисли, че проблемът е решен. Въпреки че се понижиха, цените няма да се върнат на сравнително ниското ниво, на което бяха преди. Следователно права сте да изтъкнете това и да подчертаете, че кризата с храните продължава и ще остане реален проблем за много години. Можете да сте сигурна, че ще наблюдавам този проблем много внимателно; той няма да бъде забравен.
<SPEAKER ID="325" NAME="Председател">

<P>
Относно: Реформиране на бюджета
<P>
Резултатите от обществената консултация на Комисията на тема "Да реформираме бюджета, да променим Европа" изискаха Комисията да увеличи ефикасността и ефективността на изпълнение на бюджета, като увеличи прозрачността и публичния достъп до него. Освен това в неотдавнашната публикация на доклада на Сметната палата за 2007 г. бяха направени различни препоръки по отношение на баланса разходи-риск, мониторинга и докладването, опростяването на инструментите и подобряването на информацията и контрола, предоставяни от държавите-членки. Може ли Комисията да коментира какви стъпки ще предприеме по повод основните резултати от обществената консултация и доклада на Сметната палата по отношение на подобряване на изпълнението и минимизиране на административната тежест?
<SPEAKER ID="326" NAME="Dalia Grybauskaitė">
член на Комисията. - (EN) Днес имам два въпроса за бюджетната реформа - един по-общ и един по-конкретен по селскостопански въпроси. Много съм доволна да имам поне два въпроса, защото искахме по-голям интерес от страна на Парламента.
<P>
В отговор на първия въпрос, който е по-общ и засяга повече изпълнението и ефективността на изпълнение на европейския бюджет. Част от обществените консултации бяха концентрирани конкретно върху това как да изпълним европейския бюджет по-ефективно, по-бързо, по-просто и по-прозрачно. Обществената консултация постави високо изискване за подобрена ефикасност и ефективност на европейския бюджет, по-конкретно чрез опростяването и пропорционалността на административния бюджет и контрола.
<P>
В този контекст бяха идентифицирани проблеми, някои от които вече добиват конкретна форма в Комисията. Сред тези инициативи, които вече са въведени, е Европейската инициатива за прозрачност. Благодарение на нея Комисията вече осигури първия отклик на необходимостта за увеличаване на откритостта и достъпността на бюджета.
<P>
Някои други споменати въпроси в консултацията заслужават нашето сериозно внимание. Първият е включването на разходите, които сега са извън бюджета - т.нар. бюджетиране на средствата. Това очевидно ще увеличи синергията, легитимността и административното опростяване, но ние не постигнахме голям успех през последните години. Вие знаете това по отношение на някои средства. Отговорностите на държавите-членки са друг важен елемент. Важно е допълнително да се засилят отговорностите на държавите-членки, които управляват над 80 % от европейския бюджет, особено в области на съвместно управление. Необходимо е по-ясно разпределение на отговорностите между държавите-членки и Комисията. Надявам се, че това отчасти ще се подобри, ако Договорът от Лисабон влезе в сила.
<P>
Третият елемент е строгостта на нашия бюджет. Настоящият европейски бюджет все още е твърде строг и скорошни примери за това са преговорите относно схемите за храните или европейския план за възстановяване, особено в настоящата среда. Освен това имаме проблеми с доставките на газ в Европа, където не можем да доставяме или да постигнем споразумение между страните да инвестират в бъдещи проекти като вътрешни връзки или хранилища за газ. Това отново показва колко е наложително да инвестираме в оперативния капацитет на европейския бюджет.
<P>
Третата група проблеми, които бяха споменати в консултациите, засягаха минимизирането на административната тежест. Комисията вече също пое различни ангажименти. В плана за действие за постигане на рамка за интегриран вътрешен контрол, Комисията се ангажира да направи предложения за опростените правила относно допустимостта на разходите. Това включва разширяване на използването на еднократни суми или фиксирано плащане по целесъобразност. В скорошното си съобщение за допустимия риск Комисията предложи да се предефинира системата за контрол по отношение на целите за риска и приемливото ниво на грешка. Надяваме се на подкрепата на Парламента в тези политически дискусии и по-късно в преговорите със Съвета.
<P>
Комисията очаква подкрепата на Парламента по принцип за рационализирането и опростяването на изпълнението на бюджета и оттам за прегледа на бъдещото законодателство като цяло. Това е най-малко привлекателният въпрос, който обикновено получаваме, защото понякога се третира като твърде технически. Независимо колко добри политически решения са взети, те няма да бъдат успешни, ако нямаме ефективни механизми за изпълнение.
<SPEAKER ID="327" NAME="Marian Harkin" AFFILIATION="ALDE">
(EN) Благодаря ви за изчерпателния отговор, Комисар. Вие говорихте за отговорностите на държавите-членки. Можете ли да уточните какъв напредък е постигнат в опростяването на базата за изчисление на допустимите разходи и по-честото използване на еднократни или фиксирани плащания, по-специално в сферата на структурните фондове?
<P>
Вторият ми въпрос се отнася до самия консултационен документ и твърде негативния сигнал по отношение на селското стопанство. Ако погледнем консултационния документ, той съдържа списък на бъдещите предизвикателства като диверсификация, научно-технически прогрес, икономика на знанието, промени в климата, енергийна сигурност, но не споменава продоволствената сигурност. И така, негативният сигнал по отношение на селското стопанство не е ли неоснователно повлиян от самия документ?
<SPEAKER ID="328" NAME="Silvia-Adriana Ţicău" AFFILIATION="PSE">
(RO) Бих искала да спомена факта, че 2009 година е Европейска година на творчеството и иновациите.
<P>
Имаме и друг приоритет - промените в климата. Не трябва да забравяме, че като част от Европейския план за възстановяване, необходимостта да се финансират приоритетните инфраструктури, като тези в енергетиката и транспорта, също е приоритет.
<P>
Как това е отразено в бюджетната реформа?
<SPEAKER ID="329" NAME="Dalia Grybauskaitė">
член на Комисията. - (EN) И така, три уточняващи въпроса.
<P>
По въпроса за структурните фондове и това, което правим към настоящия момент. По време на преговорите с Парламента за бюджета за 2009 г. вече се договорихме и декларирахме, че ще ускорим усвояването и ще направим процеса на вземане на решения по-гъвкав за държавите-членки, включително по отношение на начина на използване на структурните фондове. Това е включено и в нашия План за възстановяване. Решението е от съществено значение и според нашите изчисления само през 2009 г. ще допринесе за ускорено усвояване на средствата от структурните фондове в размер на 6 млрд. EUR. Ние сме поели този ангажимент към Парламента и сме го съгласували също с държавите-членки в Съвета, които подкрепиха усилията ни.
<P>
Следователно от Комисията излязоха два пакета промени в регламентите и аз се надявам, че те вече са стигнали до Парламента, поне в Комисията по регионална политика, а също и до Съвета, и се надяваме, че ще бъдат приети много скоро, за да могат да бъдат използвани от държавите-членки.
<P>
Относно връзката между продоволствената сигурност и ОСП: въпросът ви е много интересен и ми дава ориентация за въпросите, които ще ми бъдат зададени от други членове. Това е много логичен въпрос по отношение на ОСП изобщо. В процеса на консултациите ни бяха отправени многобройни критики по отношение на качеството на ОСП, насочени не към самата политика, а към качеството и способността да се реагира и предоставя помощ своевременно.
<P>
По самата си същност тази политика е скъпоструваща и предимно така се възприема и от участниците. Разбира се, вие сте абсолютно права - нашето разбиране е, че в краткосрочен и средносрочен план тази политика ще се променя в посока повече инвестиции за дейности, свързани с околната среда и здравето, включително продоволствената сигурност. Това е, което очакваме да се случи в средносрочен план.
<P>
Разбира се, не всички участници останаха удовлетворени. Опитахме се да бъдем максимално обективни. Публикувахме всички материали от консултациите. Това бе обсъдено на конференцията през месец ноември под председателството на гн Барозу и всичко е публикувано, включително изследването ни върху приноса на научно-изследователските центрове, всички материали от консултациите и нашия обобщаващ доклад. Така че тези материали са публично достъпни. Това обаче все още не отразява нашето мнение. Постарахме се да бъдем обективни и да не се ангажираме с позиция, по-скоро искахме да разберем какво е общественото мнение. Искахме да ви дадем обективна картина за това как гледат на нас отвън, как се възприемат нашите политики и бюджетът, за да можем да използваме тази информация в предстоящата подготовка на политическото решение.
<P>
По третия въпрос относно приоритетите - напълно сте правa. Този въпрос вълнува всички. Ние знаем какво трябва да направим. Държавите-членки също знаят, правителствата знаят, но когато се стигне до обсъждане на финансовия ресурс, не винаги постигаме съгласие. Преговорите по финализиране на бюджета обикновено се съсредоточават върху договарянето на подобаващи компенсации. Но може ли винаги да се получава очакваното? Особено сега, при забавения темп на икономическо развитие - когато имаме такива сериозни проблеми в енергетиката и в отношенията с външния свят - точно сега имаме нужда отново да се съсредоточим и да не забравяме, че стратегическата цел, която трябва да постигнем - всички заедно, Комисията и вие - е да подготвим стратегическия документ за реформата на бюджета.
<SPEAKER ID="330" NAME="Председател">

<P>
Относно: Реформа на бюджета на ЕС
<P>
Счита ли Комисията, че неотдавнашната обществена консултация "Да реформираме бюджета, да променим Европа" отразява виждането на мнозинството европейски граждани и дали "единното послание", включващо "стотици гласове" е действително показателно за общото европейско мнение?
<P>
Кои са основните заключения, които могат да се направят, и кои, според Комисията, ще бъдат големите промени в изразходването на средствата на ЕС в бъдеще?
<P>
По-конкретно, какви основни реформи предвижда Комисията в разходите за селско стопанство?
<SPEAKER ID="331" NAME="Dalia Grybauskaitė">
член на Комисията. - (EN) Въпросът ми бе зададен с основен акцент върху резултатите за селското стопанство от консултациите по въпросите на селското стопанство, но тъй като в него се включват и по-общи елементи, бих желала да започна с някои общи коментари.
<P>
Що се отнася до предприетите от нас консултации, ние сме много удовлетворени, защото за пръв път в европейската история се проведе разискване по такъв открит начин, с участието на всички, които можеха и искаха да допринесат за този процес. Огромен принос имаха НПО, правителствата, научно-изследователски центрове, гражданското общество, и това беше много полезно и ще бъде полезно за нас.
<P>
Разбира се, в консултациите е представен широк спектър от становища и гледни точки, които не могат да бъдат сведени до едно или две конкретни послания, но изразените мнения в голяма степен подкрепят общото виждане на Комисията по отношение на бюджетната реформа, насочено към постигане на стратегическа визия за максимизиране на европейската добавена стойност от всяко изразходвано евро от европейския бюджет. В тях се съдържат критерии за формулиране на принципите и вижданията за осигуряване на баланс между стабилността и гъвкавостта на европейския бюджет.
<P>
Голям е броят на участниците, които приемат, че през годините бюджетът е претърпял съществени промени, но малцина са удовлетворени от сегашната структура на бюджета. Консултациите дават представа за приоритетите и предизвикателствата, с които Европа трябва да се справи, като най-важните от тях са климатичните промени и глобалната конкурентоспособност.
<P>
Приносът на участниците включва и предложения за евентуални реформи в отделни разходни политики, финансовата система и начина на изпълнение на бюджета. Както вече споменах, по-конкретна информация може да намерите на уебсайта на Комисията.
<P>
Най-накрая, по въпроса за селското стопанство, консултацията показва относително засилване на консенсуса за необходимостта от по-нататъшно реформиране на ОСП. Според някои би било най-удачно реформата да продължи в направленията, набелязани в предишния преглед на бюджета; други са за по-радикални промени. Повечето участници в консултацията подчертават необходимостта ОСП да се ориентира и съсредоточи върху конкурентоспособността на европейското селско стопанство, съобразяването с климатичните промени, продоволствената сигурност и изискванията за тяхното качество, както и други цели, свързани с опазването на околната среда. Различни са вижданията обаче за същността и степента на необходимите промени.
<P>
Предвижданията на Комисията по отношение на някои основни разходни сфери, особено в селското стопанство, са предмет на продължаваща работа, основаваща се на консултации, техническа оценка, данни от научен характер и обсъждания на секторни политики. Те ще бъдат включени в политическия отговор, който ще бъде даден по-късно през годината. След това Комисията ще изготви нашия стратегически документ и аз се надявам, че в сътрудничество с вас, заедно ще можем да изпълним ангажимента си.
<SPEAKER ID="332" NAME="Mairead McGuinness" AFFILIATION="PPE-DE">
(EN) Благодаря ви, Комисар, не само за вашия отговор, но и за коментарите ви по изказването на Marian Harkin относно продоволствената сигурност. Мисля, че това е един голям пропуск на пазара.
<P>
Позволете да обърна вниманието ви към изготвения от мен доклад, който бе гласуван днес в този Парламент с огромна подкрепа за ОСП и ролята й за световната продоволствена сигурност, а също и към обсъждането, което проведохме, за намаляващите доходи на млекопреработвателите. Онези, които предлагат крайни реформи, трябва да бъдат връщани към реалността. Става дума за храните, които консумират европейските граждани, и доходите на хората, които живеят и управляват развитието на селските райони. Не забравяйте това в по-нататъшната ни работа.
<SPEAKER ID="333" NAME="Göran Färm" AFFILIATION="PSE">
(SV) Имам кратък въпрос към Комисаря. През декември участвах в изключително интересната конференция на Комисията по въпросите на средносрочния преглед на бюджета. По време на конференцията Комисар Grybauskaitнаправи чудесно стимулиращо изказване относно значението на това да се правят предложения за промени сега, на този етап. Чуват се обаче слухове, че предложението, свързано със средносрочния преглед на бюджета, ще бъде направено едва след изборите за Европейски парламент и след федералните избори в Германия през септември. Въпросът ми е директен: ще внесете ли предложение за сресносрочен преглед на бюджета преди лятото или това ще стане едва след федералните избори в Германия?
<SPEAKER ID="334" NAME="Justas Vincas Paleckis" AFFILIATION="PSE">
(LT) Комисар, бих искал да ви благодаря за прецизния и откровен отговор и да добавя, че дискусиите относно реформирането на бюджета се провеждат от доста време насам, от вече повече от година. Какво е влиянието на финансовата криза върху тези дискусии? Интересува ме дали паралелно с реформирането на бюджета се търсят начини за излизане от кризата, така че в бъдеще да сме в състояние да избягваме финансови кризи като настоящата?
<SPEAKER ID="335" NAME="Dalia Grybauskaitė">
член на Комисията. - (EN) Що се отнася до съобразяването с реалността, напълно съм съгласна, че когато взимаме решения, особено стратегически решения, трябва да подхождаме с много високо чувство на политическа отговорност. Ние не трябва да променяме това, което работи добре, а да се стремим да премахнем онова, което е остаряло и не работи достатъчно ефективно.
<P>
Що се отнася до средносрочния преглед, според мен тук има известно недоразумение. Нашата задача не е да изготвим средносрочен преглед на европейския бюджет. От нас се очаква до края на 2009 г. да изготвим документ за цялостна бюджетна реформа и от нас зависи кога ще бъде направено това - когато моментът е подходящ в политическо отношение или когато отговорът ще бъде по-ефективен и ефикасен. Аз лично предпочитам документът да бъде изготвен по-рано - например през пролетта. Но определено трябва да се съобразяваме с реалностите, тъй като предстоят избори, надяваме се и ратифициране на Договора от Лисабон и т.н. Трябва да внимаваме да не пропилеем възможността за едно добро предложение и да не позволим то да бъде засенчено от паралелно протичащите събития. Да оставим на Председателя Барозу да вземе решение за окончателния срок, но ние сме готови и Комисията е готова да изпълни задачата си.
<P>
(LT) Г-н Paleckis, въпросите ви са наистина много съществени, много обхватни, бих казала дори толкова обхватни и съществени, че целият европейски бюджет не би могъл да отговори на тях. Истината е, че вашите въпроси са със стратегическа насоченост, а що се отнася до бюджета - не съществува такъв бюджет, който да е в състояние ефикасно да реагира сега или в бъдеще на този вид финансова криза, на която сме свидетели.
<P>
Европейският бюджет представлява само 1 % от брутния вътрешен продукт, а финансовата криза беше предизвикана не толкова поради липса на финансови средства, а поради, бих казала, проблеми с контрола, глобализацията на финансовата система, нейната монополизация и поради много други причини.
<P>
Европейският бюджет, подобно на бюджета на една малка международна организация, несъмнено разполага с определен набор инструменти, но той наистина не е голям. Този набор включва не толкова действителни финансови ресурси или пари, колкото регулаторни мерки, контролни мерки, препоръки, а също така и мерки в областта на макроикономическата политика. Това е може би по-важно от размера на парите, с които разполагаме или които можем да инжектираме.
<P>
Към настоящия момент съществува Европейски фонд за приспособяване към глобализацията, разполагаме с инструмента за гъвкавост и други инструменти, но те не са истински ефективни или ефикасни. Именно поради тази причина в своя План за възстановяване Комисията предложи да инвестира тези 5 милиарда EUR за стратегически структурни промени в енергийни междусистемни връзки и други проекти в областта на енергийната инфраструктура, но засега страните не бързат и не желаят за обсъждат този въпрос.
<P>
Самата криза показва, че инвестирането в стратегически енергийни проекти и други стратегически съвместни европейски проекти е от изключително значение. Истински се надявам, че Европа ще си вземе сериозна поука от сегашната криза. Надявам се също, че кризата ще спомогне за насочването, и в бъдеще - за използването на европейския бюджет за дейности, от които можем да извлечем най-голяма полза, тъй като бюджетът в никакъв случай не може да покрие всичко и да реши всички проблеми.
<P>
Така че не е лесно да се отговори на твърде общите ви въпроси, но, както споменах, много се надявам сегашната кризисна ситуация в света и икономическата рецесия, които наблюдаваме в цяла Европа, действително да спомогне за това политиците да инвестират повече в стратегии за Европа.
<SPEAKER ID="337" NAME="Председател">

<P>
Относно: Киберпрестъпност
<P>
С напредъка на технологиите и непрекъснато увеличаващия се брой хора, използващи интернет, контролирането на мрежата става все по-трудно. Какви действия предприема Комисията за борба срещу киберпрестъпността на ниво ЕС?
<SPEAKER ID="338" NAME="Jacques Barrot" LANGUAGE="FR">
Г-жо Председател, в отговор на въпроса на г-н Ó Neachtain - от много години вече Комисията води политика за борба с киберпрестъпността, в тясно сътрудничество с държавите-членки и с други институции на Европейския съюз.
<P>
Комисията използва четири начина за борба с киберпрестъпността - като насърчава сътрудничеството между държавите-членки, като създава предпоставки за публично-частни партньорства, като разработва различни законови инструменти и най-накрая, като осъществява сътрудничество с трети страни.
<P>
Съобщението на Комисията от 2007 г., озаглавено "Към обща политика за борба с киберпрестъпността", даде възможност Комисията да предприеме действия за обмен на информация в областта на киберпрестъпността между правоприлагащите органи на държавите-членки както на двустранна основа, така и в рамките на Европол.
<P>
Държавите-членки следва да определят постоянни контактни точки, посредством които другите държави-членки да могат да изискват съдействие или информация. Комисията също така подпомогна изготвянето на Заключения на Съвета относно разработването на стратегия за борба с киберпрестъпността, която бе приета през ноември миналата година.
<P>
Стратегията предлага редица мерки, насочени към задълбочаване на сътрудничеството между държавите-членки в борбата срещу престъпления като детска порнография, тероризъм, атаки срещу информационни системи и измами. Необходимо е да се изгради платформа за докладване на престъпления, разкрити в киберпространството, с цел централизиране на киберпрестъпленията и предоставянето им на Европол.
<P>
Същевременно Комисията разработва политика на партньорство между правоприлагащите органи и частния сектор за предприемане на действия срещу киберпрестъпността.
<P>
Съветът по правосъдие и вътрешни работи от 8 декември 2008 г. направи препоръки относно публично-частното сътрудничество в борбата с киберпрестъпността. Също така Комисията възнамерява да създаде Европейска финансова коалиция срещу комерсиалното разпространение на изображения, съдържащи детска порнография. Целта на тази коалиция е да обедини усилията на участници от публичния и частния сектор за борба срещу създаването, разпространението и продажбата в интернет на изображения, съдържащи детска порнография.
<P>
И най-накрая, Комисията изигра голяма роля в изготвянето на проекти на нормативни актове, установяващи минимални стандарти за хармонизиране на приложимото наказателно законодателство. Такъв е случаят с Рамково решение 2005/222/ПВР относно атаките срещу информационни системи и Рамково решение 2004/68/ПВР относно борбата със сексуалната експлоатация на деца и детската порнография.
<P>
Сега Комисията търси начини да актуализира и приложи на практика тези инструменти.
<P>
Ще завърша с думите, че не трябва да забравяме обстоятелството, че интернет е глобална информационна мрежа. Не е възможно Европейският съюз сам да регулира тази мрежа. Ето защо Комисията се надява да насърчи международното сътрудничество в тази област и затова планираме през годината да организираме среща с международни организации и агенции на ЕС с цел да се постигне координация в действията на тези структури.
<P>
Това е отговорът ми към г-н Ó Neachtain.
<SPEAKER ID="339" NAME="Seán Ó Neachtain" AFFILIATION="UEN">
(GA) Гжо Председател, благодаря на Комисаря за неговия отговор. Бих желал да ви задам и един уточняващ въпрос, гн Barrot. По въпроса за оказването на тормоз и подлагането на унижение в онлайн среда, което засяга предимно младежите, използващи сайтовете за социални контакти като Bebo и Facebook - ние трябва да спрем тормоза и унижението, на които са подложени младежите, посещаващи тези сайтове. Какво възнамерява да направи Европейският съюз, за да засили вниманието на общността към този вид тормоз?
<SPEAKER ID="340" NAME="Silvia-Adriana Ţicău" AFFILIATION="PSE">
(RO) Бих искала да попитам какви мерки предвижда Комисията с оглед приемането от държавите-членки на Конвенцията за престъпления в кибернетичното пространство на Съвета на Европа. Какви действия планира Комисията за въвеждане на подобрения в борбата с киберпрестъпността? И също - какви мерки предвиждате за осигуряване на съвместимост на системите за електронен подпис?
<SPEAKER ID="341" NAME="Den Dover" AFFILIATION="PPE-DE">
(EN) Приветствам отговора, даден досега от Комисаря, но също така бих искал да призова да не се забравя, че правата на човека в тази област следва винаги да бъдат зачитани. С други думи, аз съм изцяло за ликвидирането на киберпрестъпността, но можем ли да гарантираме, че с намесата на полицейски и други органи не затрудняваме прекомерно взаимоотношенията на интернет компаниите с обществеността, която използва интернет за забавление?
<SPEAKER ID="342" NAME="Jacques Barrot">
(FR) Г-жо Председател, вие имате право и аз веднага ще отговоря на въпроса за правата на човека и борбата с киберпрестъпността. Наистина трябва да подхождаме много внимателно, за да гарантираме, че правата на човека ще бъдат зачитани в процеса на борбата срещу киберпрестъпността. Дори бих казал, че трябва да налагаме със законови средства спазването на правата на човека.
<P>
Ще включим цял нов раздел за борбата с киберпрестъпността в многогодишната програма от Стокхолм, която ще се изпълнява от 2010 до 2014 г., с цел, както вече казах и ще повторя отново за гн Mr Ó Neachtain, създаване на Център за наблюдение към Европол, който ще ни позволи именно да координираме по-добре наблюдението на националните институции, отговарящи за контрол върху съмнителни сайтове, от които се разпространява детска порнография към особено уязвими групи лица. Имате право, трябва също да разберем как младите хора биват примамвани към определени сайтове, излагайки се на риск от различни видове посегателство от страна на създателите на тези сайтове и от тези, които ги посещават. Това е, което мога да ви кажа. Бих искал да повторя, че всъщност това представлява една цялостна стратегия, която трябва да се осъществява още по-целенасочено, отколкото преди, в светлината на все по-ясното осъзнаване на рисковете, свързани с използването на интернет.
<P>
Възлагам големи надежди на Европейската финансова коалиция в борбата срещу комерсиалното разпространение на изображения, съдържащи детска порнография. Ще обединим усилията на структури от публичния и частния сектор срещу създаването, разпространението и продажбата в интернет на изображения, съдържащи детска порнография, и също така ще се стремим да разкриваме и задържаме престъпниците. Ако в рамките на процедурата по комитология постигнем съгласие относно финансирането, надявам се коалицията да започне да функционира през февруари 2009 г. Благодаря на Парламента за цялата подкрепа, която ще може да оказва по този въпрос.
<SPEAKER ID="343" NAME="Председател">

<P>
Относно: Терористични атаки
<P>
Знаете, че през ноември миналата година терористичните атаки в Мумбай застрашиха живота на много граждани на ЕС. Като имаме предвид бомбените атентати в Мадрид и Лондон, съответно през 2004 и 2005 г., става ясно, че ЕС се намира под заплаха от други подобни атаки. Може ли Комисията да ни информира какво се прави за засилването и практическото реализиране на обмена на информация между полицейските сили на държавите-членки за справяне с подобен род атаки?
<SPEAKER ID="344" NAME="Jacques Barrot" LANGUAGE="FR">
Г-жо Председател, ще отговоря на г-н Aylward. Най-важното за ефективната борба с тероризма и други форми на тежки престъпления е да се гарантира, че подходящите хора имат достъп до точната информация в подходящия момент, което е голямо предизвикателство на ниво Европейски съюз.
<P>
Опитваме се да насърчаваме и улесняваме ефективния обмен на информация между полицейските сили на различните държави-членки. Рамковото решение от 18 декември 2006 г., известно като Шведското решение, което трябваше да бъде изпълнено от всички държави-членки до средата на месец декември 2008 г., т.е. до съвсем неотдавна, създава обща законодателна рамка за бърз обмен на информация и разузнавателни данни между правоприлагащите органи на държавите-членки.
<P>
Съгласно това Рамково решение полицейските сили на дадена държава-членка се задължават, при получаване на искане от друга държава-членка, да реагират съобразно същите критерии, каквито се прилагат към исканията от националните органи. Това е един от начините за справяне с този въпрос.
<P>
Друг пример е Решението на Съвета от 23 юни 2008 г. (Решението "Прюм"), съдържащо подробен механизъм за обмен на различни видове данни, включително пръстови отпечатъци, ДНК профили и информация, свързана с регистрацията на превозни средства, всички от които могат да допринесат за успешното разследване на престъпления.
<P>
По силата на Решението на Съвета от 23 юни 2008 г. (Решението "Прюм") държавите-членки взаимно си предоставят ограничен достъп до своите бази данни с ДНК профили и пръстови отпечатъци, за да могат да проверяват за съвпадения. Това е много полезно, тъй като Решението на Съвета предоставя възможност за изключително ефективен обмен на ДНК профили и пръстови отпечатъци.
<P>
Ролята на Европол е изключително важна. Информационната система на Европол позволява на държавите-членки да проверяват дали правоприлагащите органи на друга държава-членка не разполагат с дадена информация, която е необходима на оперативно ниво. Естествено, за да може Европол да изпълнява своята роля, е необходимо държавите-членки да участват и допринасят за развитието на Информационната система на Европол на задоволително ниво.
<P>
Очевидно отсега трябва да планираме нови мерки за обмен на информация за следващата петгодишна програма, която ще последва програмата от Хага. Тази петгодишна програма ще трябва да гарантира координиран и последователен подход към обмена на информация и трябва да включва и стратегия на Европейския съюз за управление на информацията. Разбираемо е, че обменът на информация поражда и опасения за защитата на личните данни.
<P>
Стратегията следва да осигури един цялостен подход към обмена на информация, който да отговаря на нуждите на полицията и да се основава на съвместимостта на информационните системи.
<P>
Това е отговорът ми към г-н Aylward.
<SPEAKER ID="345" NAME="Liam Aylward" AFFILIATION="UEN">
(EN) Бих искал да благодаря на Комисаря за неговия отговор. Един кратък уточняващ въпрос - какво прави Европейският съюз за конфискуване на активите на терористите, действащи на територията на Съюза, и може ли да ни каже колко служби за разкриване на нелегално придобити активи работят понастоящем в Европейския съюз?
<SPEAKER ID="346" NAME="Avril Doyle" AFFILIATION="PPE-DE">
(EN) Бих искала да помоля Комисаря да посочи дали всичките 27 държави-членки си сътрудничат пълноценно по отношение на обмена на информация между полицейските сили. В случай че не е така - кои страни правят изключение и дали ирландското правителство е поискало отказ от участие в тази конкретна област?
<SPEAKER ID="347" NAME="Paul Rübig" AFFILIATION="PPE-DE">
(DE) Комисар, бих желал да ви попитам дали съществува политика за сигурност и безопасност по отношение на терористичните заплахи срещу ядрени централи.
<SPEAKER ID="348" NAME="Jacques Barrot">
(FR) В момента се извършва проучване относно конфискуването на активи, придобити от подобни незаконни дейности. По-конкретно - на съдия Jean-Louis Bruguière е възложено да наблюдава програмата за проследяване на финансирането за терористи чрез банковата система SWIFT. Констатациите му ще бъдат известни скоро. Европейският съюз се е възползвал от информацията, предоставяна от програмата за проследяване на финансирането за терористи, а съдия Bruguière е натоварен да проверява дали всичко се извършва в съответствие с изискванията за защита на данните. Мога да кажа, че в дългосрочен план това ще ни помогне да конфискуваме незаконно придобитите активи на много лица.
<P>
Що се отнася до обмена на информация - вече казах, че информационната система на Европол може да работи много по-ефективно, ако държавите-членки участват в нея с повече доверие и с по-голяма прозрачност. Необходими са подобрения в тази насока. Наистина, изключително много ме вълнува въпросът за изграждане на доверие между различните разузнавателни структури в държавите-членки, за да можем да преминем към един по-ефективен обмен на информация. Нямам информация за отказ от участие в тази дейност. Мисля, че в общи линии отговорих на въпросите ви.
<P>
По въпроса за заплахите към ядрени централи - Комисията също така е предложила текст, целящ по-добър надзор на основната инфраструктура, което очевидно включва и ядрените централи.
<SPEAKER ID="349" NAME="Председател">

<P>
Относно: Имиграционна политика на ЕС
<P>
Като имаме предвид, че имиграционната политика на ЕС трябва да има силна хуманитарна насоченост и да гарантира спазването на правата на човека, че трябва да спомага за разработването по-скоро на мерки за интеграция, а не за репресия, а също така и на мерки, целящи равнопоставеност в правата и задълженията на имигрантите с тези на гражданите на съответната държава и насърчаващи сътрудничеството между държавите-членки, както и между държавите-членки и държавите на произход; да търси решения, засилващи междукултурния диалог и зачитането на различията, малцинствата и свободата, и предвид факта, че Френската република вече е подписала протоколи с различни африкански страни, по-конкретно с Конго-Бразавил, Тунис, Бенин, остров Мавриций, Сенегал и Габон, с цел насърчаване на развитието и възможността за легална имиграция, каква подкрепа и помощ предвижда Комисията за държавите-членки, които желаят да се ангажират с този процес?
<SPEAKER ID="350" NAME="Jacques Barrot" LANGUAGE="FR">
В отговор на въпроса на гн França - Глобалният подход към миграцията, приет от Европейския съюз през 2005 г., имаше за цел да даде по-адекватен отговор на предизвикателствата, които миграцията поставя пред ЕС като цяло. Този глобален подход се основава на подобряването на диалога и сътрудничеството с трети страни във всички аспекти на миграцията, за изграждане на партньорство за по-добро управление на миграцията.
<P>
С цел практическо реализиране на Глобалния подход към миграцията, Комисия подкрепя инициативите за сътрудничество с трети страни в областта на миграцията и убежището. Примери за това са Програмата "Aeneas", която е финансирала над 100 проекта от 2004 до 2006 г., или последвалата я Програма за миграцията и убежището, за която беше отделен бюджет от 205 милиона EUR за периода 2007-2010 г.
<P>
В рамките на ежегодната покана за представяне на предложения се избират редица инициативи, които се изпълняват от държавите-членки в сътрудничество с трети страни. Да вземем един пример - на основата на Програмата "Aeneas" Комисията финансира испано-марокански проект за управление на сезонната имиграция между провинциите Ben Slimane, Мароко, и Huelva, Испания. Програмата също така подпомага сътрудничеството между Испания и Колумбия за развитие на кръговата миграция. Освен тона ние финансирахме временното връщане на високо квалифицирани работници от Кабо Верде, живеещи в Португалия, които да информират и обучават потенциални емигранти в родната си страна. В допълнение към тези мерки, финансовите инструменти с географска насоченост като Европейския фонд за развитие и Европейския инструмент за добросъседство и партньорство също спомагат за практическото реализиране на Глобалния подход към миграцията. Така например Европейската комисия неотдавна подкрепи създаването на Център за информация и управление на миграцията в Мали - проект, в който активно участват редица държави-членки.
<P>
Нещо повече - в рамките на глобалния подход Комисията предложи нови инструменти за насърчаване на партньорството с трети страни и засилване на общия ефект от действията на Общността и на държавите-членки. Вече имаме партньорства за мобилност - нов инструмент, който Европейският съюз въвежда, на този етап на пилотна основа. Тези партньорства за мобилност са средство за развитие на диалога и сътрудничеството между Съюза и трети страни в областта на легалната миграция и развитието, както и предотвратяването и намаляването на нелегалната имиграция. Подписахме първите партньорства с Кабо Верде и с Република Молдова и определихме конкретните предложения за сътрудничество. В случая с партньорството с Кабо Верде, Португалия предложи да се подпише нов протокол, разширяващ обхвата на съществуващия протокол за временна миграция на работници от Кабо Верде, с цел осигуряване на работа в Португалия. Други съществуващи инструменти са профилите на миграцията, които се състоят от анализи на миграционната ситуация в дадена страна, и платформите за сътрудничество, осигуряващи възможност в конкретната трета страна да се срещнат представители на страната и основните организации, осигуряващи финансова помощ, имащи отношение към въпросите на миграцията. Създали сме платформа за сътрудничество в Етиопия, по инициатива на Обединеното кралство, и планираме да създадем още една в Южна Африка.
<P>
Най-накрая - Европейският фонд за интегриране на граждани от трети страни и Европейският фонд за връщане могат, разбира се, да помогнат на държавите-членки да въведат мерки в трети страни преди заминаването на потенциални емигранти, които да ги подпомогнат в намирането на работа в приемащата държава, и да улеснят гражданската и културната им интеграция, както и обратното - да въведат мерки за краткосрочно подпомагане на завърналите се.
<P>
Това е отговорът ми, г-н França, исках да ви дам редица примери, но най-важното - бих искал да кажа, че съм напълно убеден в необходимостта Европа да управлява миграционните потоци чрез този глобален подход, който обвързва миграцията и развитието и наистина дава възможност за съгласувано управление на миграцията. Вярвам, че това е посоката, в която трябва да вървим и която ще превърне европейското управление на миграцията в пример за целия свят.
<SPEAKER ID="351" NAME="Armando França" AFFILIATION="PSE">
(PT) Г-н Barrot, съгласен съм с вас, съгласен съм с вашата неудовлетвореност. Действително трябва да изпитваме неудовлетвореност от всички тези всеобхватни мерки.
<P>
Истината е, че нелегалната имиграция към Европа продължава. Продължава трафикът на хора. Има региони, в които имиграцията е голяма - например Средиземноморсия регион и в посока Италия. Франция е сключила няколко важни спорзумения за двустранно сътрудничество, но други държави-членки не са направили това. Комисията трябва да продължи да работи, без да губи ентусиазма си за тази политика на сътрудничество и помощ за държавите-членки...
<P>
(Председателят отне думата на оратора)
<SPEAKER ID="352" NAME="Colm Burke" AFFILIATION="PPE-DE">
(EN) Г-н Председател, въпросът се отнася до хуманитарния аспект на политиката на ЕС и гарантиране на спазването на правата на човека. Съвсем наскоро в Ирландия имаше случай на депортиране, въпреки че съществува вероятност дъщерите на депортирания да бъдат подложени на обезобразяване на женските гениталии.
<P>
Насърчила ли е Комисията приемането на обща позиция по този въпрос от държавите-членки? В някои държави в Европа това все още не е незаконно. Би ли насърчила Комисията държавите-членки да приемат обща позиция за решаване на този много труден въпрос?
<SPEAKER ID="353" NAME="Jacques Barrot">
(FR) Най-напред бих искал да уверя г-н França, че аз, разбира се, ще направя всичко по силите си за по-нататъшното развитие на глобалния подход чрез партньорства за мобилност между Съюза като цяло и трети страни. Прав сте - някои държави-членки са сключили двустранни споразумения, но това трябва да направят и всички останали държави в Европа. Също така с право подчертахте рисковете от нелегалната имиграция, дължащи се на липсата на успешна организация на легалната миграция.
<P>
Още нещо - случаят, който споменахте, г-н Burke, ясно показва необходимостта от разумно обмисляне на политиката на връщане. Не може да бъде оправдано връщането на хора в трети страни, ако там техният живот или те самите са застрашени. Следователно трябва да провеждаме тази политика много внимателно.
<P>
Не бих искал да се връщам отново на Директивата за връщане. Тя предизвиква противоречиви реакции. В същото време обаче, тя действително ни позволява, при условие че е правилно транспонирана в законодателството на държавите-членки, да упражняваме известен контрол върху начина на управление на политиката и мерките за връщане.
<P>
Във всички случаи аз възнамерявам да следя внимателно този въпрос.
<SPEAKER ID="354" NAME="Председател">
Въпросите, които поради липса на време са останали без отговор, получават писмен отговор (виж приложението).
<P>
Част трета
<SPEAKER ID="356" NAME="Председател">

<P>
Относно: Откриване на достъп до регулираните професии
<P>
В изпълнение на целта за изграждане на единен пазар и осигуряване на свободно движение на хора, стоки и услуги, Комисията насърчава откриването на достъп до регулираните професии в онези държави-членки, в които такива професии съществуват, което по принцип е стъпка в правилната посока.
<P>
Съществуват ли случаи, в които тези професии могат да останат регулирани, ако те като цяло са полезни за обществото и предоставят услуги, без да създават проблеми? Какви са евентуалните отрицателни последици от откриването на достъп до някои регулирани професии? Извършила ли е Комисията проучвания за ефекта върху местните общности, особено в райони със специфични характеристики (например планински и островни райони и др.)?
<SPEAKER ID="357" NAME="Charlie McCreevy">
член на Комисията. - (EN) Най-напред бих желал да поясня, че Комисията не си поставя като основна цел откриването на достъп до регулираните професии. Въпреки това, в контекста на политиката си за развитие на вътрешния пазар, тя счита, че основателната потребност на държавите-членки да регулират някои дейности трябва да бъде съобразена с необходимостта да се осигури свободно движение на хора, упражняващи различни професии, в цяла Европа.
<P>
Естествено, очаква се подобряването на качеството и разширяването на избора в предоставянето на професионални услуги да има положителен ефект върху цялата икономика на ЕС. С тази цел Директивата за услугите задължава държавите-членки да направят преглед на националното си законодателство за наличието на изисквания, прилагани към определени професии - например количествени и териториални ограничения, за да могат те да оценят доколко ограниченията са уместни в светлината на установената практика на Съда на Европейските общности. До 28 декември 2009 г. държавите-членки следва да представят пред Комисията доклад с резултатите от направения преглед и оценка. Това ще им позволи да определят евентуалните отрицателни последици от откриването на достъп до някои регулирани професии и да оправдаят съществуването на ограниченията.
<P>
На основата на тези национални доклади Комисията и всички държави-членки ще започнат процес на взаимна оценка и ще разгледат и обсъдят промените, въведени в законодателството на държавите-членки, както и изискванията, които следва да бъдат запазени. На 28 декември 2010 г. Комисията ще представи обобщен доклад пред Европейския парламент и Съвета относно резултатите от взаимното оценяване. Естествено, в този контекст ще бъде обсъдена необходимостта от конкретно регулиране на определени професии. Нека допълня, че отново с цел гарантиране на функционирането на вътрешния пазар бяха открити процедури по нарушение за всички случаи, в които бе установено, че националните правила налагат дискриминационни или непропорционални ограничения в областта на регулираните професии - например по отношение на достъпа до собственост, несъвместимостта или задължителните тарифи.
<P>
И най-накрая - в областта на конкуренцията Комисията работи и в посока насърчаване на подходящи модели за преглед на съществуващата нормативна уредба за професиите във всяка държава-членка, в съответствие с двата доклада на Комисията относно конкуренцията в сферата на професионалните услуги. От националните органи, отговарящи за защита на конкуренцията, се очаква да проверят дали, съгласно разпоредбите за конкуренцията, съответните нормативни актове ясно дефинират наличието на значителен обществен интерес, както и дали ограничителните средства за съобразяване с този интерес са възможно най-малките.
<SPEAKER ID="358" NAME="Emmanouil Angelakas" AFFILIATION="PPE-DE">
(EL) Гжо Председател, Комисар, разбирам, че целта на Комисията е създаване на единен вътрешен пазар и свободно движение на хора, упражняващи различни професии.
<P>
От друга страна, съществуват професии, които аз нарекох "регулирани" и които могат да бъдат упражнявани само след плащането на определена парична сума. Имам предвид разрешителните за таксиметров превоз, които в доста държави-членки на Европейския съюз струват скъпо, както и професията фармацевт, която се упражнява при определени демографски условия и дистрибуторски изисквания. Бих искал да чуя мнението на Комисаря по този въпрос.
<SPEAKER ID="359" NAME="Paul Rübig" AFFILIATION="PPE-DE">
(DE) Смятате ли, че познанията на местното население и регионалната нормативна база следва да бъдат основното изискване, гарантиращо, че тези професии могат да бъдат упражнявани правилно?
<SPEAKER ID="360" NAME="Avril Doyle" AFFILIATION="PPE-DE">
(EN) Не съм убедена, че дейността на букмейкърите и различните оператори по организиране на залози за конни надбягвания попадат в обхвата на тези професии, но определено в контекста на единния пазар и свободното движение на услуги този въпрос е основателен. Къде се провежда това разискване? Със сигурност знам, че в него участва Комисията и аз продължавам да получавам много спорни мнения по тази тема от избирателите. На второ място - що се отнася до Директивата за признаване на професионалните квалификации и всичко, свързано с взаимната оценка, за която спомена Комисарят - възможни ли са проблеми тук? Сходни неща ли сравняваме, когато обсъждаме възможността една държава-членка да осигури достъп до определени професии за друга?
<SPEAKER ID="361" NAME="Charlie McCreevy">
член на Комисията. - (EN) Членовете на Парламента, които се изказаха по темата досега, говорят за две различни неща. Единият въпрос се отнася до обхвата на Директивата за услугите, другият - до регулирането на професионалните квалификации. В обхвата на Директивата за услугите попадат всички услуги в Европейския съюз, с някои малки изключения. Гн Angelakas повдигна въпроса за професията фармацевт. Той навярно знае, че ние открихме няколко процедури по нарушение в тази конкретна област срещу някои държави-членки.
<P>
По въпроса за взаимната оценка, която се изисква съгласно Директивата за услугите - всяка държава-членка трябва да прегледа нормативната си уредба до 28 декември тази година и след това ще се направи взаимна оценка, за да се установи кои мерки са адекватни и кои не.
<P>
Въпросът, който повдига г-жа Doyle, се отнася до нарушения в областта на хазарта. Тя следва да е информирана, че към настоящия момент сме предприели действия под една или друга форма, засягащи най-малко 15 държави-членки. Вече съществува съдебна практика в тази конкретна област. Хазартът е услуга, попадаща в обхвата на Директивата за услугите както всяка друга услуга, и на тези въпроси трябва да се намери отговор. Предприети са процедури срещу държавите-членки, които се намират на различен етап на изпълнение. Имаме сведения за огромен брой евентуални нарушения в тази област.
<SPEAKER ID="362" NAME="Председател">

<P>
Относно: Агенции за кредитен рейтинг
<P>
Комисарят за вътрешния пазар и услугите - г-н Charlie McCreevy, неотдавна заяви следното във връзка с регулирането на агенициите за кредитен рейтинг: "Искам Европа да възприеме водеща роля в този сектор. Нашето предложение надхвърля правилата, които се прилагат в други юрисдикции. Тези много строги правила са необходими, за да се възстанови доверието на пазара в дейността по определяне на рейтинги в ЕС".
<P>
Може ли да каже Комисията защо не предложи приемането на по-строга регулаторна рамка в периода, предшестващ финансовата криза?
<SPEAKER ID="363" NAME="Charlie McCreevy">
член на Комисията. - (EN) През последните няколко години Комисията следи отблизо дейността на агенциите за кредитен рейтинг. След резолюцията на Европейския парламент относно агенциите за кредитен рейтинг през февруари 2004 г. Комисията внимателно обмисли необходимостта от законодателни мерки за регулиране на дейността на тези агенции.
<P>
В съответствие със становището, получено от Европейския комитет на регулаторите на ценни книжа (CESR) през март 2005 г., Комисията прие през 2006 г. съобщение относно агенциите за кредитен рейтинг. В съобщението на Комисията се заключава, че различните директиви за финансови услуги, в съчетание със саморегулирането на агенциите за кредитен рейтинг на основата на Кодекса за поведение на Международната организация на комисиите за ценни книжа (IOSCO), биха могли да гарантират задоволителен отговор на най-сериозните тревоги, свързани с метода на работа на агенциите за кредитен рейтинг. Беше заявено, че този подход ще изисква непрекъснато наблюдение от страна на Комисията на случващото се в тази област.
<P>
Освен това Комисията поиска от CESR да наблюдава спазването на Кодекса на IOSCO и да ни докладва ежегодно. Същевременно в съобщението си Комисията посочва, че може да обмисли предприемането на законодателна инициатива, ако се установи незадоволително спазване на правилата на ЕС или Кодекса, или ако възникнат нови обстоятелства, в това число сериозни проблеми като срив на пазарите или съществени промени в начина на регулиране на агенциите за кредитен рейтинг в други части на света.
<P>
Финансовата криза хвърли нова светлина върху агенциите за кредитен рейтинг. От август 2007 г. насам финансовите пазари в цял свят страдат от сериозна криза на доверието. Тази криза представлява сложно явление, свързано с дейността на много институции. Агенциите за кредитен рейтинг имат отношение към произхода на проблемите с пазара на ипотечни кредити. Кризата потвърди слабите резултати от работата им. Едно от обясненията е тяхното незадоволително управление на конфликтите на интереси, слабото качество на издаваните от тях методики, недостатъчната прозрачност в действията им или неудачното вътрешно управление в агенциите.
<P>
Кризата с ипотечните кредити показа, че е необходимо значително заздравяване на рамката, в която осъществяват дейността си агенциите за кредитен рейтинг. Поради тази причина през юни 2008 г. заявих, че Комисията ще предприеме действия за регулиране в тази област и на 12 ноември 2008 г. приехме предложение за регулаторна дейност по отношение на агенциите за кредитен рейтинг, съгласувано с Парламента и Съвета.
<SPEAKER ID="364" NAME="Georgios Papastamkos" AFFILIATION="PPE-DE">
(EL) Гжо Председател, Комисар, в отговор на зададен от мен въпрос през 2006 г. вие лично казахте, че в съответствие с препоръките на Европейския комитет на регулаторите на ценни книжа Комисията не възнамерява да предлага ново законодателство в сектора на агенциите за кредитен рейтинг.
<P>
Сериозната финансова криза вече е факт и сега вие ни казвате, че се нуждаем от по-строга законодателна рамка. Ние наистина се нуждаем от по-строга законодателна рамка. Въпросът ми е: признавате ли, че регулаторните рефлекси на Комисията по този въпрос са били бавни?
<SPEAKER ID="365" NAME="Eoin Ryan" AFFILIATION="UEN">
(EN) Известни са ми предложенията на Комисията относно агенциите за кредитен рейтинг, както и инициативите за справяне с нестабилността на финансовите пазари, чиято цел е недопускане на подобна криза в бъдеще. Става дума за Директивата за изискванията към капитала, схемите за гарантиране на депозитите и платежните баланси на държавите-членки.
<P>
Бих искал да попитам какви предложения възнамерява да направи Комисията, за да насърчи растежа и конкурентоспособността в реалния сектор, особено по отношение на малките и средни предприятия, които придобиват особена актуалност предвид нарастващия брой европейски икономики в рецесия?
<SPEAKER ID="366" NAME="Charlie McCreevy">
член на Комисията. - (EN) В отговор на г-н Papastamkos, позволете ми да цитирам доклада от 2005 г. Тогава наистина казахме, че можем да продължим да следим дейността на кредитните агенции, но когато през 2007 г. кризата с ипотечните кредити достигна своя апогей, разговарях с представители на въпросните агенции и изразих нашето недоволство от работата им.
<P>
Вносителят на въпроса би трябвало да е наясно, че лично аз през месец декември 2007 г. изпратих писма до Комитета на европейските регулатори на ценни книжа (КЕРЦК) и Европейската експертна група за пазарите на ценни книжа с молба за съвет как да постъпя по някои конкретни въпроси. В изявления и коментари, направени по това време, съм бил пределно ясен, че запазването на статуквото не решава проблемите.
<P>
В резултат от това Комисията излезе с предложение през 2008 г. и в момента този въпрос се разисква в Парламента и Съвета на министрите. Мисля, че когато в предишни години сме извършвали преглед на дейността на агенциите за кредитен рейтинг, съм заявявал достатъчно ясно, че въпросът ще бъде разглеждан в светлината на променящите се обстоятелства. И както е казал далеч по-известен от мен човек през миналия век, когато фактите се променят, и ние се променяме. Точно това се случва в момента.
<P>
Г-н Ryan, що се отнася до намеренията по отношение на областите на финансово регулиране, които вие споменахте, а именно предложенията, засягащи агенциите за кредитен рейтинг и директивата за изискванията към капитала, въпросът ви е напълно основателен по отношение на действията на Европейския съюз за справяне с проблемите на реалната икономика, защото въпреки несъмнената навременност на промените във финансовото регулиране в области, където е налице явно отсъствие на регулатор, наличието му само по себе си не е в състояние да даде импулс и да задвижи европейската икономика.
<P>
Г-н Ryan вероятно си дава сметка, че през изминалите два месеца Комисията беше в центъра на усилия за координиране на подхода за финансово стимулиране, приет по време на декемврийското заседание на Европейския съвет. Разбира се, държавите-членки все още имат задължението да прилагат собствени начини за финансово стимулиране, ако намерят за необходимо, тъй като тези въпроси са сред основните задачи на техните правителства. В отговор на приетия пакет за финансово стимулиране Комисията също отпусна средства в рамките на своите възможности и координира, със съгласието на другите европейски участници в процеса, конкретните параметри на стартиране на инициативата.
<P>
Спомням си, че дори преди това да се случи, Комисията прие някои инициативи, чиято цел беше да подпомогне стимулирането на дейността на малките и средни предприятия, като например Закона за малкия бизнес или Статута на европейското частно дружество, и се надявам те, макар и малко, да допринесат за промяна и подобрение в състоянието на цялата икономика на Европейския съюз.
<SPEAKER ID="367" NAME="Председател">

<P>
Относно: Финансовата криза
<P>
Предвид продължаващата финансова криза, променяла ли е Комисията правилата за вътрешния пазар с оглед улесняване на държавите-членки при предприемането на защитни действия спрямо националните икономики и промишлеността?
<SPEAKER ID="368" NAME="Charlie McCreevy">
член на Комисията. - (EN) По думите на Председателя Барозу, в настоящия момент на финансова криза и икономическа рецесия както европейските правителства, така и европейските институции трябва да демонстрират решителност и гъвкавост при преминаването към прилагане на наскоро приетия Европейски план за икономическо възстановяване.
<P>
Като израз на тази гъвкавост, Комисията ще въведе пакет от улеснени процедури за ускоряване на процеса на вземане на решения относно държавните помощи, както и ускорени процедури за обществените поръчки през 2009 и 2010 г. за всички големи обществени проекти. Освен това Комисията ще отправи искане към държавите-членки да предприемат коригиращи действия в случаите на прекален дефицит в сроковете, съответстващи на икономическото възстановяване и позволяващи адаптирането на националните икономики.
<P>
Тази гъвкавост обаче не означава, че Комисията е променила или ще промени правилата за вътрешния пазар. Заложеният в прегледа на единния пазар от м. ноември 2007 г. модернизиран подход трябва да се спазва и занапред, съгласно предвижданията.
<P>
Докладът за постигнатия напредък от 16 декември 2008 г, озаглавен "Преглед на единния пазар: една година по-късно", поставя в центъра на вниманието поредица от приети наскоро мерки, които ще подпомогнат европейската икономика отново да стъпи на крака. Те засягат преди всичко построгите права за договаряне, за да се увеличи доверието на потребителите, по-малките разходи и административни тежести, и предоставянето на статут на самостоятелно дружество на малките и средни предприятия. Освен това очевидна е необходимостта от преструктуриране на европейската регулаторна и надзорна рамка с оглед свеждане до минимум на риска от бъдещи кризи.
<P>
През тази една година работихме съвместно с Парламента и Съвета, освен всичко друго, и за да увеличим защитеността на банковите депозити, да убедим банките и другите финансови институции да не предприемат излишни рискове в бъдеще и подобре да регулираме дейността на агенциите за кредитен рейтинг. Бързото приемане и прилагане на тези предложения не изисква усилия. Трябва да покажем, че Европа може да предостави конкретни отговори.
<P>
През следващите месеци Комисията ще формулира достатъчно подробно начините за по-нататъшно реформиране на регулаторната и надзорна рамка с оглед възвръщане на стабилността и доверието. Трябва да се стремим да постигнем по-стабилна система, която да дава съответно по-добри резултати по отношение на предоставяне на възможности за търгуване, хеджиране, диверсифициране и събиране на риска, отпускане на средства и мобилизиране на спестяванията. Това изисква, освен всичко друго, и по-добро сътрудничество и координация между националните регулаторни и надзорни органи, както и избягване на всякакъв вид протекционизъм.
<P>
С цел стимулиране на по-дълготраен икономически растеж трябва да намалим капиталовите разходи и да засилим отпускането на капиталови средства. Това съвсем определено означава по-нататъшно укрепване на вътрешния пазар.
<P>
Тази гъвкавост далеч не означава промяна в принципите на вътрешния пазар. Напротив, във време на финансов и икономически спад европейските правителства и институции трябва да се придържат здраво към принципите на единния пазар. От съществено значение е всякакъв вид мерки, насочени към справяне с кризата, да бъдат ръководени от основните свободи и от принципите за недискриминация и пропорционалност. Например вече се прилага рамката на националните планове за възстановяване на икономиките с оглед предотвратяване на появата на отрицателни ефекти вследствие на некоординирани действия на отделните държави.
<P>
Трябва да се поддържа и запази нивото, от което потребителите и стопанските субекти в държавите-членки се възползваха толкова добре от 1992 г. до днес. Това е изключително важно, тъй като всяка мярка, която може да подкопае устоите на единния пазар, може да доведе до по-нататъшно влошаване на въздействието на финансовата криза в повече отрасли от икономиката.
<SPEAKER ID="369" NAME="Gay Mitchell" AFFILIATION="PPE-DE">
(EN) Надявам се, че гласът на Комисаря ще се оправи. Позволете ми да благодаря на Комисаря за неговия отговор и да му кажа колко се радвам да чуя, че протекционизмът няма да се върне, защото това би означавало да няма възстановяване. Но възстановяването на Европа определено ще се случи.
<P>
Мога ли да помоля Комисаря да започне разговора за това възстановяване? Най-обнадеждаващото нещо, което чухме от известно време насам, бяха коментарите на президента Trichet, цитирани в днешните вестници. Според него възстановяването е възможно през 2010 г. Мога ли да помоля Комисаря да започне разговор за бъдещето, за да не изгубим надеждата, а също и да поговори за възможността Европа да подобри своята конкурентоспособност на фона на продължаващата криза?
<SPEAKER ID="370" NAME="Brian Crowley" AFFILIATION="UEN">
(EN) Гжо Председател, бих искал да благодаря на Комисаря за отговора и да му предложа рецепта за оправяне на гърлото: капка уиски, малко гореща вода и резенче лимон.
<P>
По отношение на вашия отговор, и особено що се отнася до плановете за икономическо възстановяване и така нататък, това, което непрекъснато се повтаря през последните месеци, е че координираните усилия са единственият възможен отговор на настоящата финансова криза. Въпросът, който искам да задам, е дали са правени планове или дали са установени първоначални контакти с новата американска администрация, за да се прецени какви по-нататъшни координирани действия са необходими на финансово ниво?
<SPEAKER ID="371" NAME="Charlie McCreevy">
член на Комисията. - (EN) Присъединявам се безрезервно към думите на гн Mitchell, че отговорът не е в протекционизма. Но също така съм сигурен, че има много държави-членки, които вероятно съзират възможности да предприемат известни протекционистични мерки и по този повод ще отбележа две неща.
<P>
Първо, ще бъдем много бдителни при прилагането на законодателството на Европейския съюз с оглед недопускане на мерки, които противоречат на принципите на Общността.
<P>
Второ, обръщам се към тези държави-членки: ако хората в тях вярват точно в този подход, лично аз смятам, а и г-н Mitchell, сигурен съм, че това само ще удължи периода на низходящо развитие на икономиките. Но този подход винаги е бил приеман по различен начин и вероятно в този Парламент има много депутати, които няма да се съгласят нито с мен, нито с г-н Mitchell.
<P>
Също така съм съгласен с г-н Mitchell, че е уместно да се балансира черногледството по отношение на икономическите неблагополучия, които са факт, с чувство за реализъм, като не се прекалява с песимизма. Страхувам се, че в днешния свят - независимо дали в държавата-членка, която най-добре познаваме, или в други държави-членки - винаги е съществувало предразположение към прекалено фокусиране върху негативизма на икономическия спад. Сега сме призовани да балансираме това с реализъм при изготвяне на икономическите прогнози, но и самите хора трябва да станат реалисти. Трябва да се постигне баланс между прекомерния песимизъм и чувството за реализъм. Доверието е крехко нещо и е необходимо много време за възстановяването му, а се губи само за миг.
<P>
Така че приветствам коментарите на президента на Европейската централна банка в днешната преса по отношение на случващото се през следващите две години. Но, както отбелязах, трябва да има баланс и хората трябва да са наясно къде точно минава разделителната линия.
<P>
Г-н Crowley напълно основателно попита какви стъпки сме предприели по осъждането на тези икономически и финансови въпроси с американската администрация. В Съединените американски щати се прилага много строг протокол, както без съмнение ви е известно, дори и спрямо служителите в преходната администрация относно техните действия и това се брани с религиозна фанатичност.
<P>
Обаче веднага щом новата власт поеме кормилото, ние ще установим контакт с техния нов финансов министър. Вече съществуват множество форуми, където да обсъждаме въпроси, като този за Трансатлантическия икономически съвет, за диалога за регулиране на финансовите пазари, които са валидни през цялото време. Още през следващата седмица след встъпването в длъжност на президента Обама ние ще потърсим контакт с нашите нови колеги по тези въпроси.
<SPEAKER ID="372" NAME="Председател">
Въпросите, които поради липса на време са останали без отговор, получават писмен отговор (виж приложението).
<P>
(Заседанието, прекъснато в 19,30 ч, бе възобновено в 21,00 ч.)
