<CHAPTER ID="011">
Обяснениe на вот
<SPEAKER ID="139" NAME="Jaroslav Paška" AFFILIATION="EFD">
(SK) Приетият проект на резолюция на Европейския парламент относно Втората европейска среща на най-високо равнище за ромите открива нов път за решаване на проблемите на ромското население в Европейския съюз.
<P>
Стана очевидно, че самостоятелните усилия на различни държави да постигнат интеграция на ромите в обществото не дадоха задоволителен резултат. Причините за това положение са различни. Поради това приветствам усилията на Европейския съюз да се включи в решаването на ромския проблем и за подобряване на интеграцията на тази общност в обществото по един организиран начин.
<SPEAKER ID="140" NAME="Nicole Sinclaire" AFFILIATION="NI">
(EN) Г-н председател, макар да не одобрявам дискриминацията срещу която и да било група в обществото по какъвто и да било признак, не мога да подкрепя резолюцията. Резолюцията се опитва да измести отговорността за борбата с дискриминацията в рамките на ЕС, но аз по-скоро твърдя, че отношението и подходът в държавите-членки са толкова различни, че е по-правилно за интересите на малцинствените групи да се грижат държавите-членки и по-конкретно тези измежду държавите-членки, които не споделят идеала за толерантност и равенство, който ние, британците, приемаме за даденост.
<P>
Знам например, че един член на ЕП от Италия, член на групата "Европа на свободата и демокрацията", е подведен под отговорност за участие в расистки набег, при който подпалил имуществото на имигрант. Това е неприемливо. Моля, не свързвайте британския народ с такъв вид поведение, като внушавате, че малцинствените групи в нашата страна се нуждаят от същото равнище на защита, както нещастникът, за когото току-що споменах.
<SPEAKER ID="141" NAME="Frank Vanhecke" AFFILIATION="NI">
(NL) Г-н председател, факт е, че никой, който отрича даден проблем, който отрича истината, очевидно няма да успее да реши проблема. Това е факт. Би трябвало да сме наясно, че с резолюцията си относно ромите в Европа, която е документ, пълен с политически коректни безсмислици, няма да успеем да намерим или да предложим общо решение, защото това, което правим, е да отричаме проблема. Ние следва преди всичко да отбележим, че наистина се сблъскваме с големи проблеми с голям брой роми, които сами се поставят извън нашето общество и които също много често носят отговорност за много сериозни престъпления, малки и големи. Много ценности и стандарти или липсата на такива, възприети в ромските общности, са в пряко противоречие с ценностите и стандартите, които искаме да се спазват в нашите европейски държави. Това, което казвам, може да звучи малко едностранчиво, но резолюцията, която току-що приехме, е далеч по-едностранчива в противоположното направление. Във всеки случай, мисля, че всяка държава-членка следва да има сама правото да реши как да се заеме с този твърде сериозен проблем.
<SPEAKER ID="142" NAME="Philip Claeys" AFFILIATION="NI">
(NL) Г-н председател, докладът е един изключително политически коректен доклад, от вида доклади всъщност, за които залата изглежда се е снабдила с патент. Неблагоприятното положение на ромите в икономическо и социално отношение отново се приписват на така наречената нетърпимост и на дискриминацията. Ако само въведем нови квоти и ако притъпим действието на законите, и ако отново отвием кранчето с парите, всичко ще бъде наред.
<P>
Опитът от Нидерландия показа ясно, разбира се, че мнозинството от ромската общност отказва да се адаптира и интегрира, каквото и да правим. Не ние сме виновни, а самата ромската общност, че ромите са представени в статистиките за престъпността с такъв несъразмерен процент. Техните ценности и норми пряко противоречат на нашите. Аз също така съм против всички опити на Европа да се намесва в този въпрос и искам да повторя, че всяка държава-членка има право да отстрани от територията си хора, които системно отказват да се адаптират и които прибягват до престъпно поведение.
<SPEAKER ID="144" NAME="RadvilMorkūnaitė-Mikulėnien" AFFILIATION="PPE">
(LT) Гласувах в подкрепа на резолюцията относно приоритетите за бюджета за 2011 г. поради много причини, но най вече заради вниманието, което се обръща на въпроса за младежката безработица. Настоящото икономическо и социално положение в много държави от Европейския съюз изисква специален подход към увеличаващата се пропаст между младите хора и пазара на труда, въпреки общопризнатия факт, че инвестициите в младите хора и в образованието представляват инвестиции в бъдещето. Опитът показва, че по време на икономически спад младите хора предпочитат да останат в системата на образованието или да започнат да учат, отколкото да търсят работа. В момента можем да забележим подобни тенденции в нашите държави. Затова бих искала да кажа, че планираните мерки, по-активният пазар на труда и съгласуваността на образователната система са много важни. Развитието на предприемаческите умения и разработването на специални програми е особено необходимо, независимо дали става въпрос за "ЕРАЗЪМ Първо работно място" или други мерки. Силно се надявам, че Европейският съюз ще прояви достатъчна политическа воля не просто да приеме важните документи, а и да ги изпълни.
<SPEAKER ID="145" NAME="Frank Vanhecke" AFFILIATION="NI">
(NL) Г-н председател, гласувах против доклада, най-вече защото изцяло не съм съгласен с приоритетите, които Парламентът предлага на Комисията, включително за хармонизирането на имиграционната политика. Знам какво означава това - хармонизирането на имиграционните политики на всички държави-членки се измества напред като ясен приоритет. Не съм съгласен с това.
<P>
Преди всичко обаче гласувах против доклада, защото вече стана съвсем ясно, че Парламентът не подкрепя така необходимото намаляване на европейската бюрокрация. Вярно е точно обратното. Следва да преосмислим внимателно премахването на всички видове институции и агенции, които вече реално са или винаги са били безполезни. Въпреки това Парламентът призовава дори за повече т.нар. "децентрализирани" агенции. Повтарям, че според мен вече имаме твърде много такива. Някои от тях следва да бъдат закрити, преди да започнем да създаваме нови. Имам предвид Комитета на регионите, Агенцията за основните права и Европейският институт за равенство между половете. Колко струва всичко това на нашите данъкоплатци и каква е ползата от тях, за Бога?
<SPEAKER ID="147" NAME="Vito Bonsignore" AFFILIATION="PPE">
(IT) Г-н председател, госпожи и господа, в извънредни времена като тези, които преживяваме, трябва да приемем извънредни мерки.
<P>
Бюджетът за следващата година не трябва да бъде изготвен, както в нормални времена. За съжаление, икономическата криза все още не е отминала и не можем да я пренебрегнем. Днес моята група и аз гласувахме за бюджетните приоритети, но в близко бъдеще трябва да поемем политическата отговорност за вземане на по-значими решения.
<P>
Трябва да обмислим как да реформираме бюджета на Съюза така, че Европа да бъде в състояние по-решително да управлява икономическата политика. Следващите цели са напълно завършен вътрешен пазар, повече ресурси за изследвания и инфраструктура, повече инвестиции в сигурност и в семействата. В противен случай има риск от още по-консервативни действия от страна на държавите-членки.
<P>
В заключение, трябва да бъдем повече европейци и по-малко националисти и да провеждаме истинска европейска политика.
<SPEAKER ID="148" NAME="Daniel Hannan" AFFILIATION="ECR">
(ES) Г-н председател, позволете ми да кажа, че се радвам да Ви видя отново на председателското място.
<P>
(EN) Марк Твен казва, че ако имаш само чук, всичко друго ти изглежда като пирон.
<P>
Европейският съюз е много добър в изразходването на средства - средствата на други хора. Мисля, че Милтън Фридман беше казал, че парите са два вида: чуждите и моите. Много по-внимателно се отнасяме с последните. Това обяснява случващото се днес в Европа.
<P>
Всички държави-членки търсят начини за съкращения в бюджета. В Гърция се предлагат съкращения в публичния сектор от близо 10%, в Ирландия - над 7%, Германия обмисля увеличаване на пенсионната възраст, Испания - Вашата страна - планира спестявания от 2% от БВП, а нашият бюджет в Европейския съюз продължава стремглаво да се повишава. Защо? Това се дължи на липсата на връзка в Европейския съюз между данъчното облагане, представителството и разходите и следователно няма външно ограничение от страна на данъкоплатците.
<P>
Прекомерните разходи забъркаха света в тази каша - прекомерните разходи на физическите лица, на предприятията и правителствата. Представете си само какъв стимулиращ ефект би имало, ако вместо да харчим тези трилиони за допълнително увеличаване на дълга си, ги бяхме върнали на хората под формата на данъчни облекчения.
<SPEAKER ID="151" NAME="Miroslav Mikolášik" AFFILIATION="PPE">
(SK) Европейските селскостопански продукти трябва да отговарят на най-високите световни стандарти за качество, което, разбира се, следва да ги направи по-конкурентоспособни на международните пазари.
<P>
Ето защо гражданите на Европейския съюз и наблюдателните потребители трябва получат цялостна информация за предимствата на тези продукти. Преди всичко заслужава похвала фактът, че европейските продукти отговарят не само на стриктни стандарти за хигиена, безопасност и ветеринарни стандарти, но и спазват принципите за устойчиво развитие, предотвратяване на изменението на климата, биоразнообразие и хуманно отношение към животните. Ето защо изцяло подкрепям въвеждането на европейски логотип за качество за продукти, произведени изцяло в Европейския съюз. Логотипът официално признава усилията на европейските земеделски стопани и осигурява защита на интелектуалната собственост на международно равнище. Изразявам твърдо убеждение, че това ще помогне на много селски райони, които нямат други възможности за развитие.
<P>
Европейският съюз трябва да осигури финансова подкрепа за модернизиране на селскостопанските предприятия и за развитието на микропредприятията, особено в селските райони, за да бъдат произвеждани висококачествени селскостопански и хранителни продукти със средства на Съюза.
<SPEAKER ID="152" NAME="RadvilMorkūnaitė-Mikulėnien" AFFILIATION="PPE">
(LT) Гласувах в подкрепа на този документ, тъй като мисля, че екологичното и чистото селскостопанско производство е нашето бъдеще и трябва да го насърчаваме. Трябва също така да насърчаваме интереса на хората в екологични земеделски стопанства и екологични продукти както на равнище на Европейски съюз, така и в държавите-членки. От друга страна, тъй като искаме да гарантираме и насърчаваме екологично селскостопанско производство, не трябва прибързано да узаконяваме официално генетично модифицираните организми. Някои държави дадоха много добър пример, като стриктно ограничиха отглеждането на генетично модифицирани организми в близост до екологични стопанства. Следва да има ясно разграничение. На потребителите трябва също така да бъде предоставена цялата информация и резултати от научните изследвания, свързани с генетично модифицираните организми и последиците от генетично модифицираните фуражи за околната среда и здравето на хората, без да скриваме нищо от тях. Само тогава ще създадем истински общ пазар на екологични продукти, който е много важен за живота на всички нас.
<SPEAKER ID="153" NAME="Alfredo Antoniozzi" AFFILIATION="PPE">
(IT) Г-н председател, госпожи и господа, първо, искам да благодаря на г-н Scottà за работата, която той свърши по този доклад.
<P>
Считам, че опазването и укрепването на политиката за качество на нашата селскостопанска продукция е приоритет за Европейския съюз, защото тя предвижда и е обвързана с поредица от други основни въпроси на европейско равнище, като например все по-голяма закрила на потребителите, подкрепа за малките и средните предприятия, опазването на културното наследство и традициите на много европейски региони и конкурентоспособността на европейските производители на храни в световен мащаб.
<P>
Това са причините, поради които гласувах в подкрепа на този доклад.
<SPEAKER ID="154" NAME="Jan Březina" AFFILIATION="PPE">
(CS) Оценявам факта, че докладът относно политиката за качество на селскостопанските продукти е обвързан със стъпките, предприети по-рано за укрепване на политиката за качество. Считам, че е много полезно да разработим системата от географски указания и наименования за произход, като в същото време запазим високите критерии за получаване на защита. Подкрепям запазването на инструмента за гарантиране на традиционните специалитети с условието, че правилата за регистрацията следва да бъдат опростени. Имайки предвид факта, че той предвижда по-нисък стандарт на защита, без необходимостта да се доказват конкретни географски характеристики на продукта, не виждам защо обработката на заявленията следва да отнема също толкова време, колкото обработката на заявления за географски указания и наименования за произход.
<P>
Според мен съществува слабо място в текущата практика по отношение на правото на Комисията по собствено усмотрение да отхвърля заявления, които е счела за непълни. Често това става на случаен принцип и произволно, без да се познават специалните характеристики на продукта и на географската област. Необходимо е също така да бъдат създадени мерки срещу заобикалянето на крайните срокове в процеса на регистрация, като Комисията представя все повече коментари и уточняващи въпроси.
<SPEAKER ID="155" NAME="Diane Dodds" AFFILIATION="NI">
(EN) Г-н председател, аз също благодаря на г-н Scottà за работата му по този важен доклад.
<P>
Искам, по-конкретно, да посоча изменение 4, в което се настоява на потребителите да бъде предоставена максимално количество информация. То също така подкрепя въвеждането на цялостно и задължително законодателство относно обозначението "място на отглеждане".
<P>
Макар това да са похвални цели, считам, че изменението е твърде ограничаващо и вероятно би било по-добре да не бъде задължително.
<P>
В Северна Ирландия разчитаме много на възможността да изнасяме продукция до останалата част на Обединеното кралство и други европейски държави. Това изменение има потенциала да повлияе на способността на Северна Ирландия да продава продукти на определени пазари, на които в момента го прави безпроблемно, като считам, че е важно новото етикетиране да не създава бариери, които да затрудняват търговията между различните държави-членки.
<P>
Макар изменение 4 да представлява известна трудност, оценявам значението на доклада и признавам, че е важно да бъдат произвеждани проследими, висококачествени и безопасни продукти.
<SPEAKER ID="156" NAME="Vito Bonsignore" AFFILIATION="PPE">
(IT) Г-н председател, госпожи и господа, с това гласуване си осигурихме средство, с което да защитаваме потребителите и да добавим стойност към селскостопанската продукция: цел, към която се стремим отдавна.
<P>
От днес произходът трябва да бъде ясно посочен на етикета на месни продукти, млечни продукти, плодове и зеленчуци, пилешко и други преработени продукти с една съставка. Що се отнася до животните, мястото на произход трябва да бъде посочено като едно ясно местоположение, само когато животните са родени, отгледани и заклани в една и съща държава.
<P>
Това е намеса, чрез която селскостопанските производители и тези, които преработват селскостопанска продукция, ще получат заслужено признание. Показали сме, че Европейският парламент има само една цел, когато става въпрос за действия по отношение на селскостопанските хранителни продукти, и тя е да гарантира качеството и достъпността на информацията, предоставяна на потребителите.
<P>
Свършихме добра работа. Поздравявам членовете на Парламента, които работиха по това досие.
<SPEAKER ID="157" NAME="Syed Kamall" AFFILIATION="ECR">
(EN) Г-н председател, по принцип приемам идеята за логотипи за качество. Виждаме такива в редица области от живота ни. Стига това да не бъде използвано като извинение за предопределяне на потребителския избор.
<P>
Ако храната не отговаря на определени ограничения за размера или естетични такива, не трябва да я изхвърляме, да я пращаме на купчината, както се случва с 30% от европейската селскостопанска продукция, която често се бракува, защото не отговаря на стриктните европейски стандарти.
<P>
Не следва също така да използваме стандартите си за качество като претекст да забраним вноса от земеделски стопани от развиващите се държави, като по този начин ги обричаме на бедност, а след това използваме пари на нашите данъкоплатци, за да ги даваме на корумпирани правителства, когато земеделските стопани изпаднат в бедност.
<P>
Разбира се, вместо обозначения за качество и жестове като този, следва да се доверяваме на пазарите, на потребителите и на хората.
<SPEAKER ID="159" NAME="Miroslav Mikolášik" AFFILIATION="PPE">
(SK) Гласувах против доклада, защото, както става често при други доклади, с този доклад по собствена инициатива Европа отново прокарва своята собствена концепция за сексуалните и репродуктивните здравни права, която натрапва на хората от развиващите се страни.
<P>
Трябва да бъде изяснено веднъж завинаги, че според определението на Световната здравна организация, тази концепция включва абортите като метод за семейно планиране. Човешкият живот е свещен от зачатието до естествената смърт и поради това не бих могъл да подкрепя доклада. От друга страна, в него има някои добри идеи, които биха могли, разбира се, да помогнат на хората в развиващите се страни, и поради това може да се каже, че тъй като стотици милиони хора в развиващите се страни са изправени пред последиците на растящите цени на продуктите от първа необходимост и храните, те ще се сблъскат с проблема за оцеляването си по тези начини. Разтревожен съм от оценките на международните финансови институции, че милиардите хора, които вече живеят на планетата, ще се увеличат с още стотици милиони и че в Африка на юг от Сахара детската смъртност ще се увеличи с между 30 000 и 50 000.
<SPEAKER ID="160" NAME="Joe Higgins" AFFILIATION="GUE/NGL">
(GA) Г-н председател, аз гласувах в подкрепа на доклада относно въздействието, което финансовата и икономическата криза има върху бедните страни в света. Макар докладът да не дава достатъчно радикален отговор за проблемите на бедните страни, в същото време можем да се съгласим с много от нещата, които той съдържа.
<P>
Бедните хора и бедните страни са тези, които най-много страдат в резултат на икономическата криза. Следва да окажем цялата помощ, която можем, по отношение на публични инвестиции, особено в тези държави. Трябва обаче да се каже и че търговските споразумения, които Европейският съюз има с бедните страни, в действителност не са благоприятни за тях. Големите европейски предприятия печелят най-много от тези споразумения; дребните производители, дребните земеделски стопани и работещите хора не печелят от тях и затова трябва да променим начина, по който работим с тези държави.
<SPEAKER ID="161" NAME="Diane Dodds" AFFILIATION="NI">
(EN) Г-н председател, аз гласувах против параграф 7 от доклада и бях обезпокоена да видя как отново Парламентът използва доклад от този вид, за да вмъкне тихомълком право на аборт, както и връзката на сексуалното и репродуктивното здраве с общественото здраве в развиващите се страни.
<P>
Не това е мястото да се определя дали достъпът до аборти е право или не. Това е въпрос, който трябва да се регламентира от националните правителства. Аз и огромното мнозинство от избирателите ми в Северна Ирландия оставаме твърди в убеждението си за правото на живот на нероденото дете.
<SPEAKER ID="162" NAME="Frank Vanhecke" AFFILIATION="NI">
(NL) Г-н председател, като Парламент, би следвало два пъти да премисляме, преди да правим предложения. Би следвало да правим предложения за политики, които да решават проблеми, а не да ги изострят. Сега, що се отнася до помощта за развитие, има много сериозни проучвания, които доказват, че отпускането на помощ за развитие по прекалено автоматичен начин неизменно води до забавяне на икономическите реформи, а оттам и до забавяне на възможностите за икономически растеж в развиващите се страни. Въпреки това ние като Парламент продължаваме да вземаме за отправна точка кредото или така наречената аксиома, че на първо място, предоставянето на все по-голяма помощ за развитие ще помогне на африканските държави отново да стъпят на краката си. Въпреки огромните инжекции помощ за развитие през толкова десетилетия няма, за съжаление, безспорни доказателства, че повечето африкански държави не са днес в далеч по-лошо състояние, отколкото веднага след деколонизацията си. Това беше първата ми бележка.
<P>
Ще бъда съвсем кратък при втората си бележка. Вярно е, разбира се, както се казва в доклада, че развиващите се страни са допълнително затруднени от изтичането на мозъци, но защо продължаваме да настояваме за "синята карта", която още повече ще задълбочи този проблем?
<SPEAKER ID="163" NAME="Anna Záborská" AFFILIATION="PPE">
(SK) Не мога да разбера защо репродуктивното здраве отново беше включено в доклад за въздействието на глобалната финансова и икономическа криза върху развиващите се страни и върху сътрудничеството за развитие.
<P>
Организациите за репродуктивно здраве подкрепят абортите като един от начините за контрол на раждаемостта. Тази индустрия се финансира и на европейско равнище от данъците на граждани, които са против абортите и които са ангажирани със защитата на живота. Вече от десетилетия международни институции дават мненията си относно контрола на раждаемостта като начин за борба с бедността, но развиващите се страни продължават да живеят в крайна бедност. По мое мнение, ЕС пропилява ресурсите за контрол върху раждаемостта, което не решава проблема с бедността. Аз зачитам правото на живот, а също така и принципа на субсидиарност в отношенията с развиващите се страни. Ето защо гласувах против параграф 7 и против целия доклад.
<SPEAKER ID="164" NAME="Daniel Hannan" AFFILIATION="ECR">
(EN) Г-н председател, беше предсказуемо, а може би и неизбежно Европейският съюз да се възползва от финансовата криза в Гърция, за да прокара добре обмислените си планове за уеднаквяване на фискалната политика.
<P>
Станахме свидетели на повторни призиви за Европейска агенция по дълговете, за Европейски валутен фонд, за общоевропейско данъчно облагане, така че за спасителните планове да не трябва да се питат националните избиратели.
<P>
Г-н Ван Ромпьой и другите членове на Комисията, като добри федералисти, са точно в съгласие с каузата, която застъпват британските скептици, а именно, че не може да има паричен съюз без фискален и икономически съюз.
<P>
Мисля, че Джон Мейнард Кейнс беше писал, че който контролира валутата, той контролира държавата. Обещавам това да остане единственият случай, в който цитирам Кейнс с одобрение.
<P>
Всъщност, нека ви цитирам по-висш и по-меродавен авторитет дори и от Джон Мейнърд Кейнс. Ще цитирам Евангелието от Матея, Глава 22. Сигурен съм, че ще си спомните. Попитали Господ позволено ли е да се дава данък на Рим. Той отговорил: "Що Ме изкушавате лицемерци? Покажете Ми една данъчна монета". Донесли му един динарий. И [Исус] им казал: "Чий е този образ и надпис?" Отговорили му: "На кесаря". И [Исус] им казал: "Отдайте, прочее, кесаревото кесарю; а Божието Богу".
<P>
Не се опитвам да твърдя, че Господ е взел едната или другата страна в дискусията относно еврото. Смисълът е, че когато търсим върховния символ на временната власт, абсолютния признак на суверенитета, това е монетата! И ето виждаме, че еврото води към общо икономическо управление. Слава на небесата, че имахме благоразумието да запазим британската лира.
<SPEAKER ID="165" NAME="Председател">
Благодаря Ви, че благословихте сесията ни тази сутрин, г-н Hannan.
<SPEAKER ID="166" NAME="Syed Kamall" AFFILIATION="ECR">
(EN) Г-н председател, ако погледнете доклада, ще видите много от старите и изтъркани фрази за това, как развиващият се свят страда в резултат на икономическата криза. Със сигурност има хора, които ще страдат в резултат на икономическата криза в тези държави, но доста често това не са непременно хората, на които бихме искали да помогнем. Доста често това са правителства, които са разтревожени, че техните бюджети за помощ се режат, защото с по-малко пари от помощ, които идват при тях, става по-трудно корумпираните и неефективни правителства да се задържат на власт. Когато посетих Африка миналата година, разговаряйки с много дясноцентристки политици, те се оплакваха, че бюджетите от помощта всъщност задържат корумпираните правителства на власт и затрудняват подобряването на икономическото и политическото управление в тези държави.
<P>
Но нека погледнем някои от нещата, които предлагаме. Говорим за повече инвестиции в развиващите се страни - и всеки би се съгласил с това - при все това в момента в Парламента се обсъжда предложението за директивата относно лицата, управляващи алтернативни инвестиционни фондове, която ще намали инвестициите в развиващите се страни. Говорим за подпомагане на земеделските стопани от развиващите се страни, а продължаваме, дори и в днешния бюджет, да гласуваме за повече средства за общата селскостопанска политика, която толкова вреди на поминъка на земеделските стопани в развиващите се страни.
<P>
Нека наистина се заемем с действителния източник на проблемите в тези държави - лошото управление и протекционизма в ЕС.
<SPEAKER ID="167" NAME="Martin Kastler" AFFILIATION="PPE">
(DE) Г-н председател, госпожи и господа, аз гласувах против доклада поради две причини. Първо, обезпокоен съм от подхода на безразборна стрелба при политиката за развитие, който Европа все повече възприема и от това, че този подход се насърчава във все повече резолюции и искания. Второ, гласувах против доклада, защото съм на мнение, че е лоша идея да се опитваме да наложим политиката по семейно планиране на развиващите се страни и страните с нововъзникващи икономики под формата на един вид културен империализъм. Абортите не са решение и съжалявам за факта, че някои от членовете на Европейския парламент говорят за тях с евфемизма "репродуктивна медицина", когато имат предвид аборти. Това не променя факта, че абортът означава убийство на неродено дете. Поради това гласувах против доклада и се надявам, че в бъдеще няма да използваме същите евфемизми във всяка резолюция и доклад по собствена инициатива за описване на аспекти на културния империализъм.
<SPEAKER ID="168" NAME="Nirj Deva" AFFILIATION="ECR">
(EN) Г-н председател, гласувах против доклада, защото това е един глупав доклад. Това е доклад, който няма отношение към въпроса. Защото: да вземем всички активи, които са на всички фондови борси в Ню Йорк, Лондон, Токио, Франкфурт и другаде. Ще се събере капитал за около 6 трилиона щатски долара. Ако продадете всички имоти, които са извън закона, имотите в бидонвилите, които не са част от узаконената система в развиващите се страни, ще достигнете до 7 трилиона щатски долара. Има много капитал, който чака в развиващите се страни, който е извън правните рамки в тези страни, от бордеите до милионите дребни предприятия, които виждате край шосетата и който не е част от официалната икономика.
<P>
Второ, ако попитате колко пари излизат от развиващите се страни всяка година през финансовите системи в света, отговорът е 800 млрд. щатски долара. Защо не работим, за да оставим този капитал в тези държави, с което те да станат по-богати?
<P>
Но не, къде отидохме и какво направихме току-що? Гласувахме за данък на Тобин, за да го наложим на и без това вече отслабените финансови институции на запад и да дадем парите на много хора, които вероятно ще ги откраднат.
<SPEAKER ID="169" NAME="Seán Kelly" AFFILIATION="PPE">
(EN) Г-н председател, както и ораторите преди мен, аз също имах възражение срещу включването на параграф 7. Нашата група ни разреши да гласуваме по съвест, но делегацията ни реши да гласува "против", тъй като, както казаха ораторите, приказките за репродуктивните здравни права са друг начин да се каже аборти. Ако това е целта, тя следва да се обяви, а не да се прикрива зад план във връзка с икономическа криза. Ето защо, както и други оратори, ние възразихме срещу това и гласувахме против този раздел.
<SPEAKER ID="171" NAME="Morten Messerschmidt" AFFILIATION="EFD">
(DA) Г-н председател, ние от Датската народна партия гласувахме против този доклад. Всъщност наистина искам да благодаря за много от наблюденията, представени в доклада. Имам предвид, по-конкретно, параграф 27, в който искрено се заявява, че еврото би трябвало съвсем естествено да доведе до по-тясна координация на икономическите политики в еврозоната. Аз, разбира се, съм изцяло против това твърдение, но бих искал да изразя своята благодарност за яснотата и искреността, изразени от докладчика по отношение на еврото. И така, еврото е създадено с намерението да се постигне по-голямо икономическо обединение на Европа, с други думи, да се обединят финансовата политика, политиката за пазара на труда, структурната политика - всички икономически области, всичко, което е от значение за икономиката. Това наблюдаваме в момента в Гърция, където икономистите във Франкфурт казват на гърците каква икономическа политика следва да провеждат, а след няколко месеца ще го наблюдаваме и в Испания и Италия, както и в цял списък други държави. По този начин докладът показва със цялата яснота, която бихме искали, защо Дания и моята партия - Датската народна партия, по-конкретно, - биха искали да останат извън еврозоната. Искаме сами да определяме каква икономическа политика ще провеждаме. Датските избиратели, а не икономистите във Франкфурт следва да решават това.
<P>
Писмени обяснения на вот
<SPEAKER ID="174" NAME="Andrew Henry William Brons  " LANGUAGE="EN">
Одобрихме предложението настоящите правила относно вноса на живи животни, месо и месни продукти да останат в сила до замяната им с мерки, приети съгласно новата регулаторна рамка. Макар че предпочитаме подобни закони да се определят от всяка държава-член, а не от свръхдържавата ЕС, е необходимо да съществуват закони, които да обхващат подобни въпроси. Докладът обаче определя и списък на трети държави или части от държави, за които държавите-членки трябва да разрешат вноса на едър рогат добитък, свине и прясно месо. В това отношение Обединеното кралство ще има правно задължение да позволи вноса от гореспоменатите държави. Така ще се създаде конкуренция за нашите фермери и бъдеща ерозия на суверенитета. Вследствие на разделянето на добри и лоши предложения ние решихме да се въздържим.
<SPEAKER ID="175" NAME="Diogo Feio  " LANGUAGE="PT">
Член 3, параграф 1 от Директива 72/462/ЕИО на Съвета от 12 декември 1972 г. относно санитарните и ветеринарно-медицинските проблеми при внос на животни от едрия рогат добитък и свине, и на прясно месо от трети страни, гласи, че Съветът, по предложение на Комисията, следва да одобри списък на трети държави, за които държавите-членки трябва да разрешат вноса на споменатите продукти. Въпреки че директивата беше отменена, процедурата все още се спазва, а гореспоменатия списък беше изменян през годините. Сега Комисията предлага да бъде създаден регламент, който да систематизира всички съответни изменения, правени през годините, като се очаква той да бъде изменян често, т.е. да бъде непрекъснато актуализиран.
<P>
Считам, че тази процедура въвежда яснота и прозрачност не само за държавите-членки, където изменения съществуват, но и по отношение на трети държави, изнасящи въпросните продукти за ЕС.
<SPEAKER ID="997" NAME="José Manuel Fernandes  " LANGUAGE="PT">
Приветствам приемането на доклада относно санитарните и ветеринарно-медицинските проблеми при внос на животни от едрия рогат добитък и свине, и на прясно месо от трети страни. Докладът се основава на Директива 72/462/ЕИО на Съвета от 12 декември 1972 г., която накара Съвета да одобри списък на трети държави, за които държавите-членки трябва да позволят вноса на едър рогат добитък, свине и прясно месо. Въпреки че директивата беше отменена, процедурата все още се спазва, а гореспоменатия списък беше изменян през годините. Сега Комисията предлага да бъде създаден регламент, който да систематизира всички съответни изменения, правени през годините, като се очаква той да бъде изменян често, т.е. да бъде непрекъснато актуализиран.
<P>
Считам, че тази процедура, както и засилването на обществената политика на Европейския съюз за безопасност на храните, въвежда по-голяма яснота за държавите-членки и за трети държави, изнасящи месни продукти за ЕС.
<SPEAKER ID="176" NAME="Nuno Melo  " LANGUAGE="PT">
Безопасността на храните на европейската общественост е основен проблем, който трябва да бъде грижа на всички ни. Създаването на критерии, свързани със здравната политика, за вноса на определени живи животни и прясно месо от тях от трети държави трябва да бъде много прецизно и подобни продукти трябва да бъдат системно наблюдавани, за да знаем дали критериите се спазват.
<P>
Поради това е от съществено значение да се състави списък на трети държави, които отговарят на ветеринарно-санитарните и здравните изисквания за сертифициране, които им позволяват износа на живи животни (едър рогат добитък, овце, кози и свине) и на прясно месо от тях за държавите от ЕС.
<SPEAKER ID="177" NAME="Andreas Mölzer  " LANGUAGE="DE">
В безмилостната ценова война, която сега бушува, дружествата използват възмутителни методи, за да увеличат своите маржове на печалба. Внесеното месо се продава като вътрешно производство, често се предлага гнило месо, а има и случаи, в които се предлага фалшива шунка. Сега, продуктите имитации трябва да бъдат ясно етикетирани. Задължителното етикетиране на храните, съдържащи генетично модифицирани организми, не беше подкрепено от мнозинството държави-членки, независимо от факта, че гражданите на Европа са критично настроени спрямо генетичното модифициране. Важно е да въведем разпоредби, отнасящи се до ветеринарно-санитарните и хигиенни условия. В регламентите за внос обаче не е обърнато внимание на въпроса с генетичното модифициране, поради което аз се въздържах от гласуване.
<SPEAKER ID="178" NAME="Raül Romeva i Rueda  " LANGUAGE="EN">
Гласувах "за" при окончателното гласуване на резолюцията. Необходимо е да споменем, че се проведе неформална среща със Съвета и Комисията, на която стана ясно, че Парламентът би се съгласил с процедурата. Проектодокладът, внесен за гласуване от Jo Leinen, развива предложението COM и бяха внесени изменения в комисията по околна среда, обществено здраве и безопасност на храните. Съветът вече се съгласи да приеме позицията на Парламента; по този начин ще бъде одобрено споразумение на първо четене. Ние, Зелените, сме съгласни с тази процедура.
<SPEAKER ID="179" NAME="Róża Gräfin Von Thun Und Hohenstein  " LANGUAGE="PL">
Промените в закона, с които се цели подобряване на хуманното отношение към животните, са от съществено значение и аз изразявам задоволство, че Европейската комисия не възнамерява да ги въведе без участието на Парламента. Ето защо подкрепих доклада на Leinen, относно предложението за решение на Европейския парламент и на Съвета за отмяна на Решение 79/542/ЕИО на Съвета относно съставянето на списък на трети страни или части от трети страни и относно определяне на ветеринарно-санитарните и здравните условия и ветеринарното сертифициране за внос в Общността на някои живи животни и прясно месо от тях.
<P>
Въпреки факта, че не съм член на комисията по околна среда, обществено здраве и безопасност на храните, ще продължа да се занимавам с измененията в законодателството, особено с частта, в която възнамеряваме да въведем радикални подобрения на превоза на коне. Съществуват много основания за това, но главно християнската етика ме принуждава да полагам усилия за подобряване не само на човешкото съществуване, но и на това на животните и околната ни среда. Европейският съюз може да постигне много.
<SPEAKER ID="181" NAME="Zigmantas Balčytis  " LANGUAGE="LT">
Подкрепих и двата доклада относно мобилизирането на средства от Европейския фонд за приспособяване към глобализацията за безработни работници в Литва. Икономическата и финансова криза в Литва засегна много и различни сектори и много хора останаха без работа и източник на препитание. Правилата за разпределяне на средства от ЕФПГ бяха опростени предвид сложната ситуация на пазара на труда и нарастващия брой на безработните. Ето защо Литва трябва да се възползва от всички възможности да получи исканите средства, за да помогне колкото се може повече на загубилите работата си хора. Особено важно е също така да гарантираме ефективното използване на тези средства, както и че те носят реални ползи за литовския народ.
<SPEAKER ID="182" NAME="Regina Bastos  " LANGUAGE="PT">
Европейският фонд за приспособяване към глобализацията (ЕФПГ) беше създаден през 2006 г. с цел предоставяне на допълнителна помощ за работници, засегнати от последиците от значими структурни промени в моделите на световна търговия, и подпомагане на тяхната реинтеграция на пазара на труда. От 1 май 2009 г. обхватът на ЕФПГ беше разширен, като беше включена и помощ за работници, които са съкратени като пряко следствие от икономическата и финансова криза.
<P>
В този период на тежка икономическа и финансова криза една от основните последици е повишаването на равнището на безработица. ЕС трябва да използва всички средства, с които разполага, за да предприеме действия срещу последиците от кризата, по-конкретно чрез предоставяне на помощ на лицата, които всеки ден се сблъскват с реалността на безработицата.
<P>
Поради тези причини гласувах в подкрепа на настоящото предложение за мобилизиране на ЕФПГ за подпомагане на Литва с цел предоставяне на помощ на съкратените работници в 49 дружества, упражняващи дейност в мебелната промишленост.
<SPEAKER ID="183" NAME="Vilija Blinkevičiūt " LANGUAGE="LT">
Гласувах в подкрепа на доклада, защото подпомагането от Европейския фонд за приспособяване към глобализацията (ЕФПГ) ще бъде разпределено сред безработните работници от дружествата в мебелната промишленост, тъй като много заети лица бяха освободени след намаляването на износа в този сектор. Помощта от ЕС ще бъде отделена, за да бъдат подпомогнати работниците да се преквалифицират, да търсят нови работни места или да създадат собствен бизнес. Радвам се, че Европейската комисия одобри заявлението на Литва за получаване на финансиране от ЕС, тъй като през период на рецесия шансовете на съкратените работници от дружествата, занимаващи се с производство на мебели, да се върнат на пазара на труда е много малък, а масовите съкращения в 49 дружества оказват силно отрицателно влияние върху икономическата ситуация в страната. Бих искала да призова институциите на ЕС да гарантират гладкото и бързо приемане на решения при разглеждането на въпроси, свързани с предоставянето на финансова подкрепа, тъй като забавянето на тези решения може да изостри и без това трудното положение, в което се намират работниците. Искам да подчертая, че финансовата помощ от ЕС ще помогне на работниците, засегнати от значими структурни промени в икономиката и търговията, да се реинтегрират на пазара на труда.
<SPEAKER ID="184" NAME="Diogo Feio  " LANGUAGE="PT">
Подобно на строителния сектор в Литва, който анализирахме по-рано, мебелната промишленост в страната също изпита последиците от глобализацията, тъй като сега е изложена на конкуренцията на продуктите на нелоялни конкуренти с продукция от различно ниво. Тъй като изискванията за подаване на заявление и мобилизиране на Европейския фонд за приспособяване към глобализацията са изпълнени, смятам, че отпускането на тези средства ще бъде от помощ.
<SPEAKER ID="185" NAME="João Ferreira  " LANGUAGE="PT">
Само две седмици след като Парламентът одобри мобилизирането на Европейския фонд за приспособяване към глобализацията в отговор на съкращенията на работници и служители в Литва и Германия, отново одобряваме неговото мобилизиране, този път в отговор на съкращенията в 49 дружества от мебелната промишленост в Литва. Както посочихме тогава, от известно време броят на съкратените работници значително надвишава първоначалните прогнози на Комисията за броя на работниците, които може да се възползват от фонда.
<P>
Бихме искали да припомним, че това е промишленост, която изпитва сериозни затруднения и в Португалия, по-специално в общините, където тя има особено осезаемо присъствие, като Paredes и Paços de Ferreira. Това води до извършването на съкращения и в тези райони, като изостря социалното положение в региона.
<P>
С всяко ново искане за действия става ясно, че освен палиативни мерки - които със сигурност са необходими - в още по-голяма степен са необходими и спешни действия за защита на производствения сектор и работните места: по-конкретно тези, които са най-уязвими по отношение на кризата, и тези, които са свързани с използването на потенциала за развитие на всяка държава, с насърчаването на публични проекти и подкрепата на микро-, малките и средните предприятия и кооперативния сектор...
<P>
(Обяснението на вот се съкращава съгласно член 170 от Правилника за дейността)
<SPEAKER ID="187" NAME="Regina Bastos  " LANGUAGE="PT">
Европейският фонд за приспособяване към глобализацията (ЕФПГ) беше създаден през 2006 г. с цел предоставяне на допълнителна помощ за работници, засегнати последиците от значими структурни промени в моделите на световна търговия, и подпомагане на тяхната реинтеграция на пазара на труда. От 1 май 2009 г. обхватът на ЕФПГ беше разширен, като беше включена и подкрепа за работниците, които са съкратени като пряко следствие от икономическата и финансова криза.
<P>
В този период на тежка икономическа и финансова криза една от основните последици е повишаването на равнището на безработица. ЕС трябва да използва всички средства, с които разполага, за да предприеме мерки срещу последствията от кризата, по-конкретно чрез предоставяне на помощ на лицата, които всеки ден се сблъскват с реалността на безработицата.
<P>
Поради тези причини гласувах в подкрепа на настоящото предложение за мобилизиране на ЕФПГ за подпомагане на Литва с цел предоставяне на помощ на съкратените работници в 45 дружества, упражняващи дейност в сектора на производство на облекло.
<SPEAKER ID="188" NAME="Vilija Blinkevičiūt " LANGUAGE="LT">
Радвам се, че днес беше проведено гласуване относно предоставянето на финансова помощ за литовския сектор за производство на облекло, тъй като този сектор беше засегнат особено тежко от рецесията. Бих искала да обърна внимание на факта, че в сектора за производство на облекло работят предимно жени и поради съкращенията, които се наложиха заради кризата, през годината до юли 2009 г. броят на безработните жени в Литва се удвои. Гласувах за доклада, тъй като получената от Европейския фонд за приспособяване към глобализацията (ЕФПГ) финансова помощ ще бъде използвана за мерки за стимулиране на заетостта, за да могат съкратените работници да се върнат на работа възможно най-скоро, за плащания за обучение и преквалификация, както и за плащания на помощи за малолетни деца под осемгодишна възраст и грижи за членове на семейството с увреждания. Ето защо тази финансова подкрепа е много необходима в сектора за производство на облекло, тъй като драстичният спад в търсенето на облекло в Литва и в районите на износ на продукцията беше съпътстван от значително намаляване на обема на произвежданото облекло. Бих искала също да подчертая, че освобождаването на тези работници не само оказва отрицателно въздействие върху страната и местната икономика, но се отразяват неблагоприятно и върху живота на отделните работници.
<SPEAKER ID="189" NAME="Diogo Feio  " LANGUAGE="PT">
Литовския сектор на производство на облекло се присъединява в загубите от глобализацията към строителната и мебелната промишленост на страната, като броят на съкратете работници е значителен. Преобладаващото мнозинство, което гласува в подкрепа в компетентната парламентарна комисия, потвърждава очевидната основателност на мярката. Предвид това не виждам причина да гласувам против мобилизирането на фонда в този случай.
<SPEAKER ID="190" NAME="João Ferreira  " LANGUAGE="PT">
Само две седмици след като Парламентът одобри мобилизирането на Европейския фонд за приспособяване към глобализацията в отговор на съкращенията в Литва и Германия, отново одобряваме неговото мобилизиране, този път в отговор на съкращенията в 45 дружества от сектора на производство на облекло в Литва. Не трябва да се забравя, че тази промишленост се намира в тежка криза и в Португалия, където последиците от либерализацията на световната търговия се усещат особено силно, без да се вземат никакви действия в нейна защита.
<P>
Всяко ново искане за мобилизиране на фонда прави още по-наложителни подкрепяните от нас мерки: предприемане на ефективни действия за борба с безработицата, създаване и насърчаване на права на работниците, основаващи се на развитието на икономическата активност, стимулиране на заетостта в публичния сектор, повишаване на сигурността на работните места и намаляване на работното време без намаляване на възнагражденията. Необходими са и мерки за противодействие срещу преместването на дружествата в офшорни зони, започвайки с установяването на условия за предоставяне на публични субсидии - по-специално, на субсидии от Общността - като например защита на работните места и местното развитие, мерки, които налагат ясно прекратяване на неолибералните политики, водещи до икономическата и социална катастрофа, която се разразява пред очите ни в държавите от Европейския съюз.
<SPEAKER ID="191" NAME="Nuno Melo  " LANGUAGE="PT">
ЕС е пространство на солидарност и Европейският фонд за приспособяване към глобализацията (ЕФПГ) беше създаден за тази цел. Тази подкрепа е от съществено значение за оказването на помощ на безработните и жертвите на преместванията, които се извършват в условията на глобализацията.
<P>
Все повече дружества преместват дейността си, като се възползват от по-ниските разходи за труд в различни държави, по-специално Китай и Индия, оказвайки неблагоприятен ефект върху държавите, които зачитат правата на работниците. ЕФПГ има за цел да помогне на работниците, които са станали жертви на премествания на предприятия. За да се постигне това е важно в бъдеще тези работници да имат достъп до нови работни места. В миналото ЕФПГ вече беше използван от други държави от ЕС, по-специално Португалия и Испания, затова сега следва да предоставим тази помощ на Литва.
<SPEAKER ID="193" NAME="Laima Liucija Andrikien " LANGUAGE="EN">
Гласувах в подкрепа на двата доклада на Barbara Matera относно предоставянето на финансова помощ за съкратените работници в Литва от Европейския фонд за приспособяване към глобализацията. Бих искала също така да благодаря на колегите, които гласуваха "за", тъй като за приемането на докладите беше необходимо квалифицирано мнозинство и три пети от дадените гласове.
<P>
И двата доклада относно състоянието на сектора на мебелното производство и сектора на производството на облекло представят едни от най-тежките случаи на безработица в Литва. Сумите не са големи за ЕС, но те ще облекчат трудностите, пред които са изправени литовските работници.
<P>
Това важи за лицата, които са работили в 49-те предприятия в сектора на мебелното производство, където на съкратените работници ще бъдат изплатени 662 088 евро от Европейския фонд за приспособяване към глобализацията, както и за бившите работници от 45-те предприятия от сектора за производство на облекло, където сумата е 523 481 евро.
<P>
Въпреки че това може би е само върхът на айсберга на проблема с безработицата в Литва, финансовата помощ ще помогне на най-нуждаещите се.
<SPEAKER ID="194" NAME="Andrew Henry William Brons  " LANGUAGE="EN">
Не подкрепяме Европейският съюз да отговаря за оказването на помощ за съкратени работници (или за каквото и да е друго). Бихме се противопоставили на разпределянето на средства за Европейския фонд за приспособяване към глобализацията, както бихме се противопоставили срещу разпределянето на парични средства за всички фондове на ЕС. Считаме, че държавите-членки следва да помагат на своите съкратени работници. В Европейския фонд за приспособяване към глобализацията обаче има средства, които вече са разпределени към него, и тези пари са дошли от държави-членки. Ако беше предложено средства от ЕФПГ да се отпуснат за съкратени работници във Великобритания, щяхме гласуваме "за" и бихме да получим критики, ако не направим това. Затова трябва да гласуваме фондът да се използва по подходящ начин за други държави-членки. Въпреки това възнамеряваме да гарантираме, че в бъдеще ще бъдат разпределени парични средства за съкратените британски работници и, ако се установи, че те не отговарят на критериите за допустимост, ще гласуваме против всички бъдещи искания за мобилизиране на фонда.
<SPEAKER ID="195" NAME="Jean-Luc Mélenchon  " LANGUAGE="FR">
Именно мисълта, че литовските работници бяха жертвани на олтара на глобализацията ме кара да се въздържа. Тъй като те изпаднаха в тази ситуация заради последиците от неолибералната политика, която Европейският съюз защитава, може би изглежда оправдано да се гласува против оскъдните суми, които Европейският елит иска да им даде. Въпреки това, дори и малкото, което им се предоставя, може да облекчи техните страдания. При все това, логиката на Европейския фонд за приспособяване към глобализацията не може да бъде приета. В царството на еврократите чистата съвест се купува евтино.
<SPEAKER ID="197" NAME="Alfredo Antoniozzi  " LANGUAGE="IT">
Г-н председател, госпожи и господа, докладът на г-н Giegold съдържа някои интересни забележки по отношение на настоящата икономическа криза, която е най-тежката от началото на процеса на европейска интеграция.
<P>
Бих искал да подчертая, че неотдавна отправих към Комисията въпрос относно обхвата на Пакта за стабилност и растеж, който може да бъде превишен в някои извънредни случаи, като например при изпълнение на проекти за изграждане на обществени сгради и социални жилища. Тези дейности всъщност са със социално предназначение и се извършват в отговор на извънредни ситуации, налагащи осигуряване на жилища, каквито, по-специално, възникват в големите градове, и може би е уместно този проблем да бъде решен чрез прибягване до извънредни мерки.
<P>
Ето защо считам, че е желателно Комисията да приеме много ясна позиция, за да може да даде указания към държавите-членки във връзка с бюджетните и разходните ограничения, които параметрите на Пакта за стабилност и растеж налагат на местните органи, които, по-конкретно в случая на големите общини, се нуждаят от значителни инвестиции в инфраструктура.
<SPEAKER ID="198" NAME="Sophie Auconie  " LANGUAGE="FR">
Гласувах в подкрепа на доклада относно Годишния доклад на Европейската комисия относно еврозоната и публичните финанси. От този доклад, в който има много анализи и предложения, си спомням най-вече призива за засилване на европейското икономическо управление, и по-специално за по-добро координиране на бюджетните политики. Растеж и солидарност: това са двете ключови думи, които трябва да направляват нашата европейска икономическа стратегия. Растеж, защото без него няма да можем да се изправим срещу социално предизвикателство. Солидарност, защото тя е основната причина за европейската интеграция и ще бъде нейното бъдеще.
<SPEAKER ID="199" NAME="Liam Aylward и Pat the Cope Gallagher  " LANGUAGE="GA">
Pat Cope Gallagher и Liam Aylward, членове на Европейския парламент от партията "Фина Фойл" (Fianna Fáil), категорично се противопоставят срещу направеното в доклада предложение за въвеждане на обща консолидирана корпоративна данъчна основа (ОККДО) (CCCTB на английски език).
<P>
Общата консолидирана корпоративна данъчна основа в Европа няма да подобри конкурентоспособността на Европейския съюз или функционирането на единния пазар и освен това ОККДО може да навреди на малките отворени икономики, като тази на Ирландия. Въпросът за данъчното облагане е в компетентността на отделните държави-членки и ирландското правителство има право да използва правото си на вето по отношение на всички данъчни мерки, включително ОККДО. Това право е залегнало в договорите, включително в Договора от Лисабон.
<SPEAKER ID="200" NAME="Zigmantas Balčytis  " LANGUAGE="LT">
Подкрепих този доклад, тъй като смятам, че той изтъква нашироко проблемите на еврозоната и публичните финанси. Заетостта в държавите-членки на Европейския съюз продължава да намалява и прогнозата е, че тази тенденция ще се запази. Хаотичните структурни реформи в някои държави-членки, които се изпълняват без конкретен план, заплашват стабилността на целия ЕС. Малките и средните предприятия преминават през особено труден период, тъй като държавите-членки и Европейската централна банка не успяха да наложат контрол и да гарантират, че отделените за банките средства ще бъдат разпределени за основната цел - предоставяне на кредити с преференциални условия за малките предприятия. Много важно е да се подкрепи и развитието на еврозоната, като се вземат адекватни мерки за създаване на подходящи условия за държавите-членки, които се стремят да се присъединят към нея.
<SPEAKER ID="201" NAME="Elena Băsescu  " LANGUAGE="RO">
Гласувах "за" Годишния доклад относно еврозоната и публичните финанси за 2009 г. Подкрепям направеното в доклада предложение, в което се отправя призив към Еврогрупата да улесни влизането в еврозоната на онези държави-членки, които желаят да се присъединят и са изпълнили определените условия. Мисля, че е от жизненоважно значение да се подобрят регулирането и надзора на финансовите пазари, както и ограничаването на външните и вътрешните дефицити с цел улесняване на успешното развитие на Икономическия и паричен съюз. Освен това трябва да обърнем особено внимание на проблемите, свързани с финансовата дисциплина. В бъдещата стратегия "ЕС 2020" трябва да бъдат разгледани политики за създаване на работни места и насърчаване на устойчивото развитие, за да можем да предотвратим възникването на нови икономически кризи. Същевременно държавите-членки и Европейската комисия трябва да работят заедно за намаляване на фискалните дисбаланси. Консолидирането на публичните финанси е жизненоважно условие за гарантирането на устойчив икономически растеж. След влизането в сила на Договора от Лисабон Европейската комисия ще играе по-голяма роля в наблюдението на икономическото развитие на държавите-членки. В съответствие с член 121 Европейската комисия ще може да издава предупреждения към държавите, които не изпълняват общите насоки за икономическата политика.
<SPEAKER ID="202" NAME="Vilija Blinkevičiūt " LANGUAGE="LT">
Гласувах "за" този доклад, тъй като Европейският парламент насочи вниманието на Комисията към факта, че въпреки постепенното излизане на развитите държави от пропастта на световната криза, ситуацията в развиващите се страни само се влошава. Затова Европейската централна банка (ЕЦБ), Европейската комисия и държавите-членки от еврозоната, трябва да насърчат процеса на интеграция в областта на икономическата и паричната политика на Европейския съюз и да подкрепят разширяването на еврозоната. Подкрепям отправения призив към ЕЦБ да подпомогне усилията на държавите-членки извън еврозоната, да въведат еврото, особено в случаите, когато държавите-членки докажат своята способност да поддържат сигурна и стабилна фискална дисциплина. Бих искала да подчертая, че за да се избегнат бъдещи финансови кризи, трябва да призовем Еврогрупата, Съвета и ЕЦБ да координират по-добре своите действия за политиката в областта на валутните курсове. Ето защо въпреки кризата се отбелязва слаб напредък в процеса на преминаване към общо международно представителство на еврозоната. Най-голямо безпокойство буди фактът, че въпреки че са положени всички усилия за стабилизиране на паричната и фискалната политика, заетостта в ЕС продължава да спада, а безработицата и социалната изолация се повишават.
<SPEAKER ID="203" NAME="Nessa Childers  " LANGUAGE="EN">
Гласувах в подкрепа на доклада Giegold, защото е необходимо продължително задълбочено разискване по различните въпроси, поставени в доклада. Необходимо е да се гарантира, че различните корпоративни данъчни режими не дават възможности за дружествата да избегнат своята отговорност да подкрепят обществото с дял от печалбата си чрез справедлив режим на корпоративно данъчно облагане. Особено внимание обаче трябва да се обърне на отрицателното въздействие, което ОККДО може да има върху малките държави като Ирландия, чийто просперитет и равнище на заетост до голяма степен зависят от способността им да привличат чуждестранни инвестиции. Ирландската Лейбъристка партия не подкрепя въвеждането на ОККДО.
<SPEAKER ID="204" NAME="Nikolaos Chountis  " LANGUAGE="EL">
Въздържах се при гласуването по този конкретен доклад. Трябва да осъзнаем, че рецесията не отминава, тъй като икономическото положение в почти всички държави-членки е видимо неблагоприятно, а безработицата се увеличава. Конкретният проблем не е свързан със "стабилните" финанси. Държави като Гърция имат проблеми с получаването на държавни заеми поради спекулативните атаки на пазарите и институционалните и политически проблеми на ИПС. Кризата с бюджетните дефицити, която е общо явление в целия ЕС, се дължи, наред с друго, и на масовото избягване на данъци, което Комисията забравя. Освен това пакетите за подпомагане на банките, които националните правителства предоставиха, също увеличиха бюджетните дефицити, както испанското председателство призна в отговор на мой въпрос по тази тема. Във всеки случай настояването да се спазва Пактът за стабилност, най-вече в рецесия, води до катастрофа. Това задълбочава социалното неравенство и е причина за намаляване на публичните инвестиции, увеличавайки безработицата и подкопавайки перспективите за растеж на държавите. Ето защо антисоциалният и спиращ растежа Пакт за стабилност трябва да бъде променен и да се създаде различна рамка за осъществяване на икономическата и социалната политика, основаваща се на трудовите и социалните потребности и на устойчив и жизнеспособен растеж.
<SPEAKER ID="996" NAME="Proinsias De Rossa  " LANGUAGE="EN">
Във време на тежка икономическа и социална криза трябва да положим повече усилия за координиране на стратегиите за макроикономически и структурни реформи, излизайки отвъд националните граници, за да успеем да се справим с дисбалансите, които пречат на създаването на работни места. Споделям загрижеността по отношение на дисбалансите в еврозоната, като например спекулациите в строителния сектор, където крайностите допринесоха за асиметрични шокове, и призовавам Комисията да проучи възможните механизми за подобряване на икономическото управление на еврозоната и за ограничаване на разрастването на тези дисбаланси. Необходимостта от по-строго регулиране и контрол на финансовата криза е по-осезаема от всякога. Всяко европейско обсъждане относно общата консолидирана корпоративна данъчна основа трябва да отчита потребностите на географски отдалечените региони на ЕС като Ирландия и възможността им да привличат преки чуждестранни инвестиции. ОККДО не се свежда до обща данъчна ставка. Данъчното облагане на предприятията е изключителна отговорност на всяка държава-членка. Идеята на ОККДО е да бъде установено общо правно основание за изчисляване на печалбите на предприятията, осъществяващи стопанска дейност в поне две държави-членки, да се облекчи бюрократичната тежест върху тях и да се постигне спазване на данъчните кодекси в държавите, където те извършват дейността си.
<SPEAKER ID="205" NAME="Diogo Feio  " LANGUAGE="PT">
Финансовата, икономическа и социална криза стана причина за сериозни трудности за държавите, членки на Европейския съюз, които намират отражение в тежкото състояние на техните публични финанси. Нивото на дълга в повечето държави е прекалено високо, затова спешно са необходими мерки, които да допринесат за стабилността и растежа, за да се постигне по-балансирано положение.
<P>
Намаляването на държавния дълг и преразглеждането на приоритетите на държавите-членки са от съществено значение за ефективното прилагане на публичните фондове, и по-специално за създаването на основа за политики, които насърчават икономическия растеж, а следователно и социалното благосъстояние. Прегледът на данъчната политика е от съществено значение за въвеждането на подходящи икономически стимули, защото само ако имаме силна икономика, ще можем да преодолеем настоящите трудности и да се подготвим за бъдещето.
<SPEAKER ID="206" NAME="Marian Harkin  " LANGUAGE="EN">
Не подкрепям параграф 29, тъй като в него се призовава за въвеждането на ОККДО. Едно от нещата, които ни се казват за ОККДО, е, че тя ще бъде по-ефективна и ще доведе до опростяване. Предвид това според настоящия вид на предложението дружествата могат да изберат дали да я прилагат или не, като така ще се окажем с 28 данъчни основи вместо със сегашните 27. Едва ли това може да се нарече опростяване. Във вида, в който се предлага в момента, ОККДО означава преразпределяне на европейските печалби в целия ЕС, така че държава като Ирландия, която изнася голяма част от своята продукция, ще бъде санкционирана, тъй като печалбите, разбира се, ще се реализират в точката на продажба. Това изглежда малко странно, тъй като в основата на ЕС е залегнало свободното движение на стоки. Следователно, ако използваме ОККДО, в крайна сметка ще санкционираме държавите износителки. Въвеждането на ОККДО ще навреди на способността на Европа да привлича преки чуждестранни инвестиции, тъй като правилата няма да се прилагат по отношение на държавата-членка, където са направени те, а чрез позоваване на сложна формула, която може да бъде изчислена само със задна дата. Това ще навреди на нашия капацитет да привличаме преки чуждестранни инвестиции.
<SPEAKER ID="207" NAME="Jean-Luc Mélenchon  " LANGUAGE="FR">
Ще гласувам против доклада, който сляпо насърчава неолибералната логика, отговорна за икономическата и социална криза и кризата в околната среда, чиито последици понасяме в момента. Предложеният текст е не само изключително догматичен, но показва и неуважение към народите, и по-конкретно към гръцкия народ. Как е възможно Парламентът да гласува в подкрепа на толкова срамен текст, който поставя под съмнение присъединяването на Гърция към еврозоната с оглед на бюджетния дефицит, който е резултат от подкрепяната от него политика? Очевидно тази Европа е още един враг на народа.
<SPEAKER ID="208" NAME="Nuno Melo  " LANGUAGE="PT">
Икономическата криза, която сполетя ЕС и все още се усеща доста силно, разкри известни пропуски в паричната политика на Общността и в публичните финанси на определени държави-членки. Трябва да си вземем поука от направените грешки, за да можем да ги избегнем в бъдеще.
<P>
ЕС трябва да подобри няколко области, по-специално паричната политика, по-добрата координация и сътрудничеството в областта на икономическата политика, както и наблюдението на публичните финанси на държавите-членки. Необходимо е също така да се насочат усилия за преодоляване на енергийната зависимост и създаване на по-голям брой нови работни места в модерни и устойчиви от екологична гледна точка отрасли.
<SPEAKER ID="209" NAME="Georgios Papanikolaou  " LANGUAGE="EL">
Гласувах в подкрепа на предложението за резолюция. То изразява пред Съвета по задоволителен и настойчив начин проблема с очакваното намаляване на заетостта в Европейския съюз, който засяга, по-конкретно, Гърция, като същевременно изтъква извънредните мерки за възстановяване, които трябва да бъдат предприети на европейско равнище. Параграфи 12 и 18, които засягат по-добрата координация на сътрудничеството в областта на икономическата политика, подчертават дисбалансите в еврозоната, които се дължат на липсата на единство между икономическите и най-вече на търговските политики на държавите-членки през периоди на рецесия. Считам също така, че официалните препоръки на Европейския парламент към Комисията относно издаването на еврооблигации и възприемането на общ подход по отношение на предизвикателствата в еврозоната (параграф 26) са особено важни в светлината на политиката, която Европейският съюз ще реши да следва в непосредствено бъдеще.
<SPEAKER ID="210" NAME="Raül Romeva i Rueda  " LANGUAGE="EN">
Проследих позицията на нашия докладчик по темата, г-н Giegold, и гласувах в подкрепа на неговия доклад. Годишният отчет на Комисията относно еврозоната има за цел да предизвика широк дебат относно икономическите политики на еврозоната. По-специално, той представя вижданията на Комисията относно предизвикателствата пред икономиката на еврозоната, от една страна, и анализът на ЕК на подходящите ответни мерки на икономическите политики, от друга.
<SPEAKER ID="211" NAME="Czesław Adam Siekierski  " LANGUAGE="PL">
В своето изказване аз говорих за състоянието на еврозоната и публичните финанси през 2009 г. Присъдата, която изразих с вота си, има по-широк контекст.
<P>
Както икономистите прогнозираха, 2009 г. беше най-трудна за засегнатите от кризата държави-членки. БВП на Съюза спадна с 4%, промишленото производство - с 20%, броят на безработните лица се повиши, достигайки 23 млн. души и т.н. Разходите за борба с кризата доведоха до драстично влошаване на състоянието на публичните финанси. Някои държави обаче, дори и преди рецесията, имаха високи нива на държавния дълг, което беше в нарушение на Пакта за стабилност и растеж.
<P>
За еврозоната финансовата криза се оказа най-голямото предизвикателство в нейната история. Кризата безмилостно разкри слабостите на общата валутна система. Най-сериозната от тях несъмнено е наличието на огромни различия между държавите от еврозоната по отношение на стабилността на техните публични финанси и равнище на дълга. Изведнъж стана ясно, че Пактът за стабилност и растеж, който по принцип трябваше да служи като гаранция за изпълнението на критериите за конвергенция, не е бил спазван от националните органи, а също така и от органите на ЕС. Липсата на дисциплина, както и на подходяща система от санкции впоследствие доведе до криза на общата валута. Много политици, които не подкрепят европейската икономическа интеграция, вече обявиха разпадането на еврозоната и разпространяват катастрофални предсказания за целия процес на интеграция.
<P>
Мисля обаче, че тези мнения не са обосновани и са спекулативни по своя характер, тъй като пред еврозоната стои възможността да извърши цялостна реформа, която да подобри механизмите за контрол и да гарантира по-голяма координация. Необходимо е само да осъществим разумно този процес.
<SPEAKER ID="213" NAME="Sebastian Valentin Bodu  " LANGUAGE="RO">
Назначаването на изявен професионалист като г-н Витор Констанцио за заместник-председател на Европейската централна банка ще подобри ефективността на икономическите и финансовите политики, прилагани от тази институция. Г-н Витор Констанцио поема поста на заместник-председател на ЕЦБ в труден момент за еврозоната. Вижданията му за начина, по който Европейският съюз трябва да отговори на гръцката криза показват, че той има поглед в перспектива и знае как да защити европейската валута. Кариерата на г-н Констанцио е впечатляваща. Фактът, че е управител на централната банка на Португалия (Banco de Portugal) доказва качествата му като професионалист. Това само ми напомня за неотдавнашния инцидент с политическото назначение на заместник-председател на Националната банка на Румъния, който беше всичко друго, но не и образцов професионалист като г-н Констанцио. За щастие, в Националната банка на Румъния също има огромен брой професионалисти и нейният начин на действие при сегашната криза беше безпогрешен. Националните банки обаче следва да бъдат последното място, където назначения се правят на база политически критерии, а не компетентност. Г-н Констанцио премина през взискателно изслушване пред комисията по икономически и парични въпроси на Европейския парламент. Г-н Констанцио обаче не се разколеба нито веднъж, през цялото време изразяваше последователни мнения и доказа, че неговото виждане за бъдещето на еврозоната е правилно.
<SPEAKER ID="214" NAME="João Ferreira  " LANGUAGE="PT">
През всичките си години на поста управител на централната банка на Португалия г-н Витор Констанцио беше верен последовател на насоките, налагани на държавите-членки на Европейския съюз от Европейската централна банка. Тези насоки са дълбоко вредни за националните интереси и суверенитет и са посегателство върху правата на работниците и народа на Португалия.
<P>
Добре известно е, че той последователно е призовавал за задържане на заплатите в страна, където ниското заплащане е повсеместно и в която има резки социални неравенства. Те са също резултат от несправедливото разпределение на доходите, което наказва работниците в интерес на капитала. Добре известно е също, че той не се справи с функциите по надзор над банковата система, които му бяха възложени.
<P>
Ще продължим твърдо и енергично да се противопоставяме на аргументите в подкрепа на ирационалните критерии от Пакта за стабилност и на насоките за валутната политика и другите макроикономически насоки, както и на обезценяването на производството и труда, за което г-н Витор Констанцио изигра централна роля, както сме правили винаги.
<SPEAKER ID="215" NAME="Ilda Figueiredo  " LANGUAGE="PT">
Гласуването по препоръката на Съвета за назначаване на г-н Витор Констанцио за заместник-председател на Европейската централна банка не ни изненадва. Действията му като управител на централната банка на Португалия винаги са се вписвали добре в либералните насоки на ЕЦБ.
<P>
Политиките, следвани от ЕЦБ и налагани от нея в държавите-членки на Европейския съюз, които са дълбоко вредни за националните интереси и суверенитет и са посегателство върху правата на работниците и народа на Португалия, в основата си са същите като тези, за които се застъпваше д-р Констанцио и продължава да се застъпва като управител на централната банка на Португалия. Ще продължим да се борим против тези политики, независимо от това, кой участва в управлението им.
<P>
Ето защо ние гласувахме против доклада, тъй като отговорите, които той дава, потвърждават все същата стара линия на ЕЦБ. Той подкрепя ирационалните критерии от Пакта за стабилност и насоките за валутната политика и другите макроикономически насоки, както и обезценяването на производството и труда.
<SPEAKER ID="216" NAME="Astrid Lulling  " LANGUAGE="FR">
Аз напълно съзнателно отказах да дам одобрението си за кандидатурата на г-н Витор Констанцио за бъдещ заместник-председател на Европейската централна банка. Не поставям под съмнение качествата му в чисто човешки план, нито пък неговите умения, които, бих могла да добавя, той представя с несъмнен талант. Толкова много бихме искали да му вярваме.
<P>
Само че хилядите португалци, които са разорени от неговото безразсъдство и липса на далновидност, са живо доказателство за пагубното му управление като ръководител на португалската централна банка. Три такива сериозни случая са много за един човек.
<P>
Как може някой, провалил се в собствената си страна, сега да се стреми да оглави надзора в Европа? Направих провокационната бележка, че това е малко като да се дадат пръчки динамит на пироман.
<P>
Тези думи отекнаха силно в Португалия. Също като мен, португалците не могат да разберат как някой, който се е провалил по такъв начин, може да бъде издигнат на най-високо равнище.
<P>
Най-общо казано, съжалявам, че Европейският парламент не постъпва като Сената на САЩ при приемането на кандидатури, които ще са решаващи за бъдещето на Европейския съюз.
<SPEAKER ID="217" NAME="Nuno Melo  " LANGUAGE="PT">
През 2008 г. в течение на няколко месеца взех участие в анкетна комисия на португалския парламент. Тя откри и докладва за сериозни пропуски в надзора, които доведоха до национализация на банка през 2008 г. Друга последица, която се чувства и до днес беше, че стотици клиенти на друга банка не са в състояние да преместят вложените от тях пари (в много случаи спестявани от тях през целия им живот). Имам предвид "Banco Português de Negócios" и "Banco Privado Português".
<P>
В същото време многократно и публично критикувах начина, по който д-р Констанцио изпълняваше надзорните си функции по време на своя мандат начело на централната банка на Португалия. Фактът, че е португалец и лоялността ми към групата на Европейската народна партия (Християндемократи) не ми позволяват да гласувам "против". Обаче съвестта ми и дори просто интелектуалната ми честност не биха ми позволили да гласувам в подкрепа на назначение, в резултат на което той би се оказал надзорник в Европейската централна банка.
<SPEAKER ID="219" NAME="Vilija Blinkevičiūt " LANGUAGE="LT">
Подкрепих кандидатурата на г-жа Rasa Budbergytза член на Европейската сметна палата. Кандидатурата й се приема много благосклонно както в Литва, така и в Европа, тъй като тя има богат опит в работата и е въвела висококачествена и независима система за одит в Литва. В комисията по бюджетен контрол кандидатурата на г-жа Budbergytполучи много висока оценка - почти всички колеги одобриха кандидатурата й. Тя е компетентен специалист и професионалният й опит и личните й качества ще й позволят правилно да изпълнява всички задължения на член на Европейската сметна палата. Освен това г-жа Budbergytпублично се пое ангажимент да организира работата си на база независимост и одиторските стандарти, вземайки предвид изискванията на етиката. Ако бъде назначена на длъжността, тя обещава да извършва работата си в съответствие с два принципа. Първо, изрядно придържане към международните одиторски стандарти и одиторските практики и процедури, въведени от Европейската сметна палата. Второ, резултатна работа при изпълнение на нейните собствени лични задължения, задълженията й на равнище група/състав и тези като член на колегиума на Европейската сметна палата. Тя планира да заздрави междуинституционалното сътрудничество на Европейската сметна палата с Европейския парламент и по-специално с комисията по бюджетен контрол. Убедена съм, че като одитор тя е доказала компетентността и професионализма си в областта на одита. Сигурна съм, че безупречната й работа ще бъде отличен принос за целия Европейски съюз.
<SPEAKER ID="221" NAME="Zigmantas Balčytis  " LANGUAGE="LT">
Кандидатурата на г-н Фазакаш за член на Европейската сметна палата предизвика разгорещено и оспорвано разискване в комисията по бюджетен контрол. Макар кандидатурата му да беше известна от месец ноември насам, само броени дни преди изслушването по кандидатурата му в комисията беше разпространена информация за възможно сътрудничество на г-н Фазакаш с държавната тайна полиция. Изненадан съм, че въпросът за компетентността на г-н Фазакаш се повдига едва сега, когато Унгария се готви за избори, докато през петте години, в които г-н Фазакаш беше член на Европейския парламент, председател на комисията по бюджетен контрол и квестор, въпросът за неговата компетентност и способност да изпълнява задълженията си, не е бил повдиган. Убеден съм, че Европейският парламент не е място за мъгляви политически игри; затова подкрепих кандидатурата на г-н Фазакаш. Мисля, че имаше достатъчно време от ноември до изслушването, за да могат заинтересованите страни да предоставят подходящо доказана информация за обстоятелства, които биха могли да повлияят на назначението на г-н Фазакаш в Европейската сметна палата и да се осигури изчерпателна парламентарна оценка, но това не беше направено.
<SPEAKER ID="222" NAME="Nuno Melo  " LANGUAGE="PT">
Възраженията от страна на всички, които не желаят да се състои въпросното назначение, са разбираеми. При все това, ако се придържахме строго към този критерий, мнозина други, а такива има доста в цяла Европа, също не биха били допуснати до длъжностите си поради активната им принадлежност към комунистическа или вдъхновена от комунисти крайна левица и защото са виновни за действия, които още повече заслужават осъждане. Поради това се въздържах при гласуването, което е обяснимо.
<SPEAKER ID="223" NAME="Rareş-Lucian Niculescu  " LANGUAGE="EN">
Аз гласувах против г-н Фазакаш, тъй като в служебната си автобиография той е укрил информация, че по време на комунистическата диктатура е бил таен агент на унгарската държавна тайна полиция от 1976 г. до падането на режима през 1989 г. Според официални документи от Историческия архив на службите за държавна сигурност в Унгария, г-н Фазакаш е бил вербуван през 1976 г. от Службата за държавна сигурност, комунистическата тайна полиция, "на патриотична основа" (означава, че доброволно е постъпил в службата) като контраразузнавач.
<SPEAKER ID="224" NAME="Sławomir Witold Nitras  " LANGUAGE="PL">
По отношение на днешното гласуване на кандидатурите за членове на Европейската сметна палата, искам да изразя подкрепата си за решението, което взехме относно спорния кандидат, г-н Фазакаш.
<P>
Според официалните документи в течение на много години г-н Фазакаш е подкрепял комунистическата диктатура в Унгария, като член на унгарската служба за сигурност. Общоизвестните факти хвърлят тъмна сянка върху неговата автобиография и трябваше да бъдат взети под внимание на по-ранен етап. ЕС винаги се е застъпвал в защита на демокрацията, свободата на словото и свободата на съвестта, а тези ценности десетилетия бяха нарушавани от социалистическия режим не само в Унгария, а също и в многото други държави на така наречения Източен блок. Вярно е, че времената се промениха и днес имаме мащабни свободи, но не бива да забравяме тези, които ограничаваха тази свобода.
<SPEAKER ID="225" NAME="Traian Ungureanu  " LANGUAGE="EN">
Гласуването в подкрепа на г-н Фазакаш е разочароващо. То създава сериозен прецедент. Аз гласувах заедно с Европейската народна партия против утвърждаването на г-н Фазакаш за член на Европейската сметна палата. Това не беше обикновено гласуване. Г-н Фазакаш е подозиран за бивш сътрудник на комунистическите тайни служби. В унгарския печат излезе документ за това. Чуха се редица мнения против каквото и да било "наказание" за г-н Фазакаш. Те призоваваха да не се възкресява миналото. Това е грешка. Миналото не е погребано. Десетки милиони източноевропейци все още живеят живот, смущаван от комунистическите ужаси. Ако ще погребваме миналото, няма смисъл да се води живот, направляван от норми и ценности. Това е рецепта за политика на освобождаване от отговорност. Публичната служба ще изгуби достойнството си. Всеки, независимо колко е корумпиран или неморален, би могъл да се кандидатира за публична служба. Ако все още има политици, които не са наясно с комунистическото наследство в източна Европа, това означава, че не отговарят на критериите за информирано мнение. Виновниците за комунистическото унижение не следва да бъдат част от демократичния ред, който са се опитвали да потиснат. Г-н Фазакаш скри миналото си и излъга, когато беше запитан за него. Такава нечестност не следва да бъде възнаграждавана.
<SPEAKER ID="227" NAME="Jarosław Leszek Wałęsa  " LANGUAGE="PL">
На пленарното заседание гласувахме по доклада относно предложението за назначаване на Аугустин Бронислав Кубик за член на Сметната палата.
<P>
В момента той е заместник-държавен секретар на Министерството на регионалното развитие. В миналото е работил като съветник на председателя на Върховната камара за контрол и главен инспектор по вътрешен одит в Министерството на финансите. Г-н Кубик се представи много добре по време на изслушването си в Европейския парламент и кандидатурата му не породи никакви съмнения. Той има подходящ професионален опит за член на Европейската сметна палата и ще бъде точният човек на точното място. Поради това реших да подкрепя кандидатурата му.
<SPEAKER ID="229" NAME="Nuno Melo  " LANGUAGE="PT">
Европейската сметна палата е институция, която проверява приходите и разходите на Европейския съюз, за да удостовери тяхната законосъобразност, както и проверява доброто финансово управление. Тя работи при пълна независимост. В този смисъл, назначенията на лицата, от които тя се състои, трябва да се ръководят от критерии за способности и независимост.
<P>
Така че по инициатива на Съвета, няколко лица от различни държави на ЕС бяха предложени за членове на Европейската сметна палата. Всички те представиха своите служебни автобиографии, отговориха на писмен въпросник и се явиха на изслушвания пред комисията по бюджетен контрол. Мнозинството от тях се представиха достатъчно добре, за да бъде оправдано назначаването им в Европейската сметна палата, където ще изпълняват задълженията си компетентно и независимо.
<SPEAKER ID="231" NAME="Zigmantas Balčytis  " LANGUAGE="EN">
Напълно подкрепям препоръките. Считам, че засилената външна роля на ЕС следва да се използва за подобряване на диалога с основните партньори и за изграждане на по-силен ЕС. ЕС и държавите-членки допринасят в значителна степен за бюджета на ООН. За да се гарантира, че ценностите и интересите на Съюза са представени по последователен и ефективен начин в системата на ООН, е необходимо ЕС да говори с един глас. ЕС следва да играе активна роля в подпомагането на процеса на реформи в системата на ООН, и по-специално в реформата на Съвета за сигурност. Считам, че осигуряването на място на ЕС в един разширен Съвет за сигурност трябва да остане цел на Европейския съюз.
<SPEAKER ID="995" NAME="Anna Maria Corazza Bildt, Christofer Fjellner, Gunnar Hökmark и Anna Ibrisagic  " LANGUAGE="SV">
Докладът, съдържащ предложение за препоръка на Европейския парламент до Съвета относно Шестдесет и петата сесия на Общото събрание на ООН, беше приет днес, 25 март 2010 г., без гласуване в Европейския парламент. С настоящото искаме да заявим, че не подкрепяме текста в доклада, който заявява, че Съветът следва да бъде призован да предложи новаторски механизми за финансиране, като международен данък върху финансовите операции.
<SPEAKER ID="994" NAME="Proinsias De Rossa  " LANGUAGE="EN">
Подкрепих препоръката до Съвета относно Шестдесет и петата сесия на Общото събрание на ООН, в която се призовава за по-голяма видимост на ЕС в Организацията на обединените нации. Европейският съюз трябва да подкрепи и насърчи цялостната реформа на управлението, особено що се отнася до Съвета за сигурност, чиято структура не отразява реалностите на 21-и век. Спечелването на място на ЕС в един разширен Съвет за сигурност остава цел на Европейския съюз, която той трябва да преследва. Ако Европейският съюз е за по-нататъшни многостранни подходи към глобалните предизвикателства, държавите-членки трябва да действат съгласувано и последователно на равнище на ООН, по-конкретно, предвид предстоящите конференции за преглед на Целите на хилядолетието за развитие и Договора за неразпространение на ядрено оръжие, както и прегледа на статута и методите на работа на Съвета по правата на човека. Трябва да настояваме за по-голямо участие на национални и транснационални парламентарни асамблеи в работата в системата на ООН, за да утвърдим легитимността и демократичния й характер. Държавите-членки следва да положат всички усилия за включване на този въпрос в дневния ред на Общото събрание.
<SPEAKER ID="233" NAME="Ilda Figueiredo  " LANGUAGE="PT">
По време на сериозна социална криза с по-голяма бедност и безработица, породени от кризата на капитализма, Шестдесет и петата сесия на Общото събрание на ООН придобива още по-голямо значение.
<P>
Има много въпроси, представляващи интерес в световен мащаб. От особено значение е наблюдението на напредъка към постигане на Целите на хилядолетието за развитие като минимални цели до 2015 г. Трябва да се борим с опитите за намаляване, омаловажаване или отлагане на направените обещания.
<P>
Затова е важно да опитаме да постигнем споразумение между развитите и развиващите се държави за ускоряване на напредъка. Това трябва да включва ясни и конкретни ангажименти, тъй като международната общност далеч не спазва своите ангажименти по отношение на Целите на хилядолетието за развитие. Ако не бъдат предприети подходящи мерки, ще имаме почти 1,5 милиарда бедни работници заради безработицата или несигурните и лошо платени работни места.
<SPEAKER ID="993" NAME="Krzysztof Lisek  " LANGUAGE="PL">
Доволен съм от факта, че в текста на предложението за препоръка на Европейския парламент до Съвета относно приоритетите на ЕС за Шестдесет и петата сесия на Общото събрание на ООН докладчикът е включил въпроси, свързани с много важната тема за сътрудничеството между ООН и ЕС в областта на управлението на кризи. Съвсем неотдавна земетресенията в Хаити и Чили показаха колко уязвими са хората към страданията и щетите, причинени от природни бедствия. И в двете държави обаче сътрудничеството между ЕС и ООН беше много ползотворно за спасителните операции и помощта за жертвите. По мое мнение, сега следва да се концентрираме върху оптимизиране на сътрудничеството, за да използваме наличните ресурси по най-добрия начин, така че да можем не само да спасим възможно най-много жертви възможно най-бързо, но и да им позволим да оцелеят по-нататък. Освен това друг въпрос от решаващо значение е помощта за поддържане на реда и възстановяване на засегнати от бедствия държави. Въпреки факта, че всички държави-членки на ЕС принадлежат и към ООН и че Европейският съюз е със статут на постоянен наблюдател в ООН, е трудно да се постигне хармонична позиция, споделена от всички държави на ЕС. Сигурен съм, че по въпросите, свързани с ефективното сътрудничество по време на операции за хуманитарна помощ в кризисни ситуации, предизвикани от природни бедствия, развитието на общ, конструктивен подход е приоритет.
<SPEAKER ID="234" NAME="Jean-Luc Mélenchon  " LANGUAGE="FR">
Не мога да подкрепя текста, макар да признавам, че има определени качества. Вярно е, че насърчава неразпространението на ядрените оръжия и контрола над всички оръжия. Вярно е, че насърчава отмяната на смъртното наказание. Но все още насърчава използването и проучването на ядрената енергия за граждански цели, от която днес всеки знае, че трябва спешно да се откажем; все още поддържа съществуването на Г-20, която няма легитимност, и все още подчертава значението на принципа "отговорност за защита", чието определение е толкова неясно, че позволява всякаква намеса в националния суверенитет. Поради всички тези причини и други, които не мога да изброя тук, текстът не ми изглежда достоен за Европейския съюз, какъвто е според моите разбирания.
<SPEAKER ID="235" NAME="Nuno Melo  " LANGUAGE="PT">
Предстоящата сесия на Общото събрание на ООН е още една възможност за ЕС да се представи като истинския катализатор за световния мир и солидарност. Не можем да забравим, че ЕС е основният източник на средства за Организацията на обединените нации, осигурявайки 40% от общия й бюджет, 40% от разходите за мироопазващи мисии и 12% от войските в конфликтните зони. Това е и първото Общо събрание, на което ЕС ще бъде представен от заместник-председателя на Комисията/върховен представител на Съюза по въпросите на външните работи и политиката на сигурност.
<P>
В такъв случай трябва да поемем ролята на основни действащи лица, като предефинираме ролята на ЕС в Организацията на обединените нации и като се включим в глобалното управление и реформата на ООН, в мира и сигурността, в развитието и изменението на климата.
<SPEAKER ID="236" NAME="Andreas Mölzer  " LANGUAGE="DE">
Докладът, изготвен от германския колега, г-н Lambsdorff, е много изчерпателно и компетентно представяне на различните области на отговорност и бъдещите цели на Организацията на обединените нации от гледна точка на Европейския съюз. Няма съмнение, че ООН и нейната роля в международната система трябва да бъдат утвърдени в целия свят с помощта на подходящи реформи. Реформата на системата на сътрудничество за развитие, която е обхваната в доклада, също трябва да бъде подкрепена. Това трябва да стане бързо, тъй като настоящата политика на предоставяне на помощ за развитие може да се счита за неуспешна. Затова не разбирам защо докладът призовава държавите-членки да увеличат своите вноски значително в подготовката на реформите. Помощта за развитие трябва да бъде преразгледана, реорганизирана и преструктурирана заедно с развиващите се държави. Изявленията относно политиката в областта на климата, които включват упорит отказ за започване на обсъждания с критиците от Междуправителствената група по изменение на климата (МГИК) и които третират констатациите на МГИК като догма, също са проблематични. Поради тази причина се въздържах при окончателното гласуване.
<SPEAKER ID="237" NAME="Søren Bo Søndergaard  " LANGUAGE="DA">
Признавам и напълно подкрепям целите на ООН за ядрено разоръжаване, равенството между половете, борбата с бедността, Целите на хилядолетието за развитие и важната роля на Обединените нации за насърчаване на правата на човека и борба с изменението на климата. Въздържах се от гласуване, защото докладът се стреми да попречи на отделните държави-членки да представят становищата си в рамките на ООН например, когато са по-критични от това на ЕС по отношение на различните диктаторски режими. Освен това докладът изцяло обвързва гражданските и военните инструменти, което не мога да подкрепя.
<SPEAKER ID="239" NAME="Zigmantas Balčytis  " LANGUAGE="EN">
Мнозинството от европейските роми станаха граждани след разширенията от 2004 г. и 2007 г. и те и семействата им имат право да се придвижват и пребивават свободно на територията на ЕС. В някои държави-членки обаче със значителен дял на ромското население ромите все още се сблъскват с многобройни проблеми, като сегрегация в образованието, жилищното настаняване, много ниски проценти на заетост и неравен достъп до системите на здравеопазването и други обществени услуги. ЕС и държавите-членки имат обща отговорност да насърчат и осигурят приобщаването на ромите и да защитят основните им права като европейски граждани, и да активизират усилията си за постигане на видими резултати.
<SPEAKER ID="240" NAME="Vilija Blinkevičiūt " LANGUAGE="LT">
Гласувах в подкрепа на резолюцията, тъй като ромите в Европа продължават да бъдат подлагани на сериозна дискриминация и, в много случаи, страдат от изключителна бедност и социална изолация. Искам да привлека вниманието ви към факта, че положението на повечето роми, живеещи в много държави-членки на ЕС, се различава от положението на други европейски етнически малцинства и поради това трябва да бъдат взети необходимите мерки на равнище ЕС и да се приеме обща стратегия за борба с дискриминацията срещу ромите. Съгласна съм с призива на Европейския парламент към новите членове на Комисията да отдадат на въпросите на ромите приоритет в техните области на компетентност и необходимото внимание на прилагането на стратегията за приобщаване на ромите. Бих искала да наблегна, че живеейки в едно демократично и свободно общество, ние сме длъжни да зачитаме основните права и свободи на всички хора. Поради това Комисията и държавите-членки трябва да постигнат съгласие и да намерят общ език относно положението на ромите, и да вземат мерки за борба с дискриминацията им. Само след като съумеем да намерим общ европейски подход към въпросите на ромите в Европа, стратегията ще бъде активно приложена. Аз също подкрепям позицията на Парламента, че следва да включим представители на ромската общност в процеса на изработване на политиката на ЕС по въпросите на ромите.
<SPEAKER ID="241" NAME="Sebastian Valentin Bodu  " LANGUAGE="RO">
Европейският съюз понастоящем е наясно с проблемите, пред които е изправено ромското малцинство, както също е подчертано в редицата обсъдени и изпълнени доклади, включително и същественото финансиране за програмите за социално приобщаване на ромите, които обаче нямаха очаквания ефект. При все това говорим за малцинство от около 10-12 млн. души в цяла Европа, които живеят по свои собствени правила, датиращи от векове, и смятат, че е естествено да се държат по този начин, изолирани в рамките на едно мнозинство. В Румъния според някои оценки ромското малцинство наброява над 2 млн. души. То е по-голямо от унгарското мнозинство и някои логично биха казали, че е и по-силно. Ромското малцинство в Румъния обаче не успя да излъчи свой лидер, който да го представлява пред обществеността или в румънския парламент. Този факт може също така да е причината всички национални програми за социално приобщаване да се провалят напълно. Понастоящем, имайки предвид, че ромското население се намира на територията на няколко европейски държави и е известно със склонността си към миграция и участие в престъпността (факт, довел до това терминът "цигани" да се използва и за много други граждани), въпросът за социалното приобщаване стана въпрос на Общността. Вероятно е там, където държавите-членки се провалиха (нещо, за което често биват критикувани), Европейският съюз да успее.
<SPEAKER ID="242" NAME="Maria Da Graça Carvalho  " LANGUAGE="PT">
Втората европейска среща на високо равнище относно ромите е ангажимент за диалог за културното разнообразие и какво представлява то от гледна точка на човешкото богатство.
<P>
Образованието е ключът към процеса на интеграция. Като предлагаме образование и квалификация, ние се борим срещу изключването, безработицата и дискриминацията. С това също гарантираме едно общество, което е по-справедливо, по-съзидателно и по-динамично.
<P>
Важно е етническите малцинства да бъдат интегрирани не само на пазара на труда, но и във всички сфери на обществото. Целите на европейската интеграция са защита на основните права и създаването на обща територия на свобода, сигурност и правосъдие.
<P>
Приветствам всички, които насърчават интеграцията на местно равнище, включително политици, учители и сдружения, защото често тези хора отговарят за достъпа до жилищно настаняване, здравеопазване, образование, култура и подобряване на качеството на живот.
<P>
Призовавам Европейския съюз и държавите-членки да насърчават съгласувани усилия и да се ангажират с политически стратегии, включващи ясни законодателни ангажименти и внушаващи доверие бюджетни вноски.
<P>
Важно е да се приеме обща позиция относно финансирането на структурната и предприсъединителната политика.
<SPEAKER ID="243" NAME="Carlos Coelho  " LANGUAGE="PT">
Според оценките в ЕС живеят между 10 и 12 млн. роми и те са едно от най-многобройните етнически малцинства в Европа. Повечето от тези хора живеят в условия на крайна бедност и в периферията на обществото, с ограничен достъп до заетост и здравеопазване. Членовете на това етническо малцинство продължават да се сблъскват с дискриминация и социално изключване въпреки опитите да бъдат интегрирани.
<P>
ЕС подкрепя държавите-членки в усилията им да прилагат ефективни политики. По-конкретно, подкрепа се предоставя за конкретни проекти и се правят опити да се осигури правилно и ефективно прилагане на законите за борба с дискриминацията. През този месец в Брюксел се проведе конференция, на която бяха представени различните проекти на ЕС, които са в процес на изпълнение. През април ще има обсъждане на резултатите на Втората европейска среща на високо равнище относно ромите в Кордоба. Надявам се резултатите от тази среща на високо равнище да могат да допринесат за постигането на един силен европейски политически ангажимент относно бъдещата стратегия за насърчаване на приобщаването на ромите в икономическия, обществения и културния живот на Европа и за осигуряване на равни възможности за всички в ЕС, включително за ромите.
<SPEAKER ID="244" NAME="Ioan Enciu  " LANGUAGE="RO">
Всички държави, в които има голямо ромско население, имат политики за интегрирането му, но те се прилагат само по сектори, а другите политики не отчитат специфичните фактори, което в крайна сметка ги прави неефективни. Трябва да бъде направен анализ на всички практики, които успешно са довели до интегриране на ромите, и те да послужат като основа за това, най-после да бъде разработена и приета европейска стратегия за работа с тази група, която, както е добре известно, е най-многобройното малцинство на територията на ЕС. Основният акцент трябва да продължи да се поставя върху образованието, училищното образование на децата, професионалното обучение, поетапното започване на работа, участието на жените в политическия и икономическия живот, рационализирането на системата за социално осигуряване и други. В тази област също е необходимо много по-тясно сътрудничество между Европейската комисия и правителствата на държавите-членки във връзка с финансирането на проекти чрез структурните фондове и кохезионните фондове, както и конкретни програми, които да са в по-голяма степен насочени към участието на индивида на индивида в политическия и икономическия живот, отколкото към традиционната йерархия. По мое мнение една мащабна информационна кампания, насочена към широката общественост и ромското население, която противодейства на чувството на изключване на ромите от европейския социален живот и поставя подчертано ударение върху принципите на еднакво третиране и недискриминация, е жизненоважен компонент за взаимното допълване на действията на Общността.
<SPEAKER ID="245" NAME="Diogo Feio  " LANGUAGE="PT">
Ромски общности съществуват в цяла Европа от много векове и до съвсем неотдавна те бяха подложени на преследване от много от държавите-членки. Традиционният им номадски начин на живот, дейностите, с които се занимават, и високият процент на ендогамия и изключване, които се свързват с тях, всичко това допринесе за окачествяването на тези общности като нежелателни, опасни и антисоциални.
<P>
Дори и днес предразсъдъците съществуват, както и последиците, които исторически са ги съпътствали: дори и днес ромите са една от общностите с най-ниско равнище на училищно образование и най-висок процент престъпност. Работа на социолозите и историците е да оценят причините и последиците относно въпросите, свързани с ромите.
<P>
От политиците се изисква да бъдат в състояние да направят нещо за общностите, на които служат. Ето защо е особено важно да бъдат предложени начини за борба с изключването на ромите и за насърчаване на истинската им интеграция в обществата, в които живеят, и да се предприемат конкретни мерки за тази цел, които да се основават на сериозни и подробни проучвания на въпроса.
<SPEAKER ID="246" NAME="Carlo Fidanza  " LANGUAGE="IT">
Г-н председател, госпожи и господа, резолюцията споменава определени принципи, които не трябва да бъдат подценявани, като важността на борбата с дискриминацията на ромите и необходимостта това малцинство да бъде интегрирано посредством глобална стратегия.
<P>
Това са все добри предложения, но те не отчитат степента на деградация, до която са стигнали много ромски общности в някои държави-членки, например Италия, често пъти по свой избор. Незаконните дейности (кражби, джебчийство, просия, проституция), често пъти още повече усложнени поради експлоатацията на деца за такива цели и почти липсващото желание да се интегрират и да живеят цивилизован живот, са преобладаващи характеристики на някои ромски общности в Италия.
<P>
Реакцията на това критично положение би трябвало да бъде пълноценно прилагане на Директива 2004/38/EО относно правото на свободно движение на граждани на Съюза, предвиждаща отстраняване на граждани на ЕС, които след престой от три месеца в държава-членка не могат да докажат редовен източник на доход и отказват да се включат в процеса на интеграция, предлаган от националните и/или местните органи.
<P>
Обща "интеграция" не е достатъчна. Необходими са програми за приучаване на ромските общности да спазват принципите на правовата държава и обществените норми и определени наказателни мерки за тези, които се самоизключват от процеса. В противен случай оправданият призив за защита на едно малцинство има опасност да се превърне в един вид обратна дискриминация в ущърб на всички честни граждани, които страдат от престъпленията и злоупотребите на много роми.
<P>
Интеграцията не може да просъществува без спазване на правилата и ромските малцинства не са освободени от спазването на този принцип. Поради тези причини се въздържах при гласуването на резолюцията и се отклоних от моята политическа група.
<SPEAKER ID="247" NAME="Ilda Figueiredo  " LANGUAGE="PT">
Резолюцията относно Втората европейска среща на най-високо равнище за ромите, която ще се проведе в Кордоба на 8 и 9 април, изразява загриженост за дискриминацията, с която се сблъскват ромите в образованието, жилищното настаняване, заетостта и равния достъп до системите за здравеопазване и другите обществени услуги, както и учудващо ниското равнище на участието им в политическия живот.
<P>
Парламентът обаче поиска от Комисията да подготви нови предложения за социално приобщаване на ромите. Парламентът призовава също така държавите-членки да предприемат по-мащабни и видими мерки в отговор на законните права на ромите, вземайки предвид факта, че мерките за борба с дискриминацията не са достатъчни за социалното им приобщаване. Необходими са съгласувани мерки на равнище Общност, в това число и финансово участие.
<P>
Резолюцията препоръчва Съветът да приеме обща позиция относно финансирането от структурните и предприсъединителните фондове, отразяваща европейски политически ангажимент за насърчаване на приобщаването на ромите.
<P>
Надяваме се Втората европейска среща на високо равнище относно ромите да се съсредоточи върху стратегическите политически ангажименти, които демонстрират политическа воля за запълване на пропастта между ромските общности мнозинството от населението на различните държави.
<SPEAKER ID="248" NAME="Bruno Gollnisch  " LANGUAGE="FR">
Резолюцията е поредният от всички тези текстове, в които абсолютен приоритет трябва да се дава на една или друга категория хора, категория, която трябва, разбира се, да се ползва с особено внимание и да се взема предвид във всички национални и европейски политики. Днес говорим за 10-те или 12-те милиона роми в ЕС. Когато ги сравним с други, разглеждани тук при други случаи, се сблъскваме с йерархично подреждане на хората, което занапред ще поставя ромското малцинство на върха, след това мигрантите от държави извън Европа, след това европейците, които не са от европейски произход и накрая, в най-долната част, тези от европейски "произход". Ако след това добавим и "измерението, свързано с равенството между половете" и властващия култ към младежта, можем да направим извода, че във вашия така наречен Европейски съюз, не е добре да си мъж на средна възраст, европеец от европейски произход, който не спада към етническо, културно, религиозно или сексуално малцинство, което сте определили като такова. Кога най-после ще има политика, която да служи най-напред на европейците? Кога приоритет ще имат бедните работници, средната класа, смазвана от данъци, безработните и семействата, които са просто европейци и са огромното мнозинство от жителите на Европейския съюз, и са гражданите, за които носим отговорност, и за които се сещате само пред избори?
<SPEAKER ID="992" NAME="Sylvie Guillaume  " LANGUAGE="FR">
Аз подкрепих резолюцията преди срещата на високо равнище в Кордоба на 8 април 2010 г., защото приобщаването на ромите във всички области на обществения живот трябва да бъде един от приоритетите, които да се отстояват на европейско равнище. По мое мнение следва не само да поставяме ударението на положението на ромите в Източна Европа, където те се сблъскват със значителна дискриминация, но трябва и да държим сметка за факта, че тези проблеми остават също толкова сериозни, само че са по-прикрити, в други европейски държави като Франция. Трябва също така да поставим под въпрос ефективността на прилаганите мерки и да установим как те биха могли да бъдат подобрени, за да постигнат наистина целите си, които да позволят социално-икономическа интеграция и постигане на пълноценно европейско гражданство за ромите.
<SPEAKER ID="249" NAME="Cătălin Sorin Ivan  " LANGUAGE="RO">
Гласувах в подкрепа на резолюцията относно интеграцията на ромите въз основа на мнението, че за това европейско малцинство са необходими специфични политики, които трябва да бъдат приложени бързо. Макар да сме по средата на десетилетието, посветено на приобщаването на ромите, проблемите във връзка с образованието, заетостта, регионалното развитие и други продължават да съществуват и дори се задълбочават в някои държави-членки. Съгласен съм, че принципите трябва да бъдат определени наново, но мисля, че следва вместо това да приемем една напречна, хоризонтална стратегия, която да разглежда проблемите на това малцинство по един комплексен, но не изключващ начин. С резолюцията изискваме от новите членове на Комисията да превърнат в приоритет свързаните с ромите въпроси, които са включени в техните ресори и да прекратят досегашната политика, която е многословна, но лишена от реални действия. Имаме големи очаквания от срещата на високо равнище в Кордоба, но потребностите на ромите, които очакват резултати по отношение на зачитане на техните права и политики против дискриминацията, са по-големи.
<SPEAKER ID="250" NAME="Lívia Járóka  " LANGUAGE="HU">
Госпожи и господа, бих искала да приветствам приемането на предложението за резолюция, внесено съвместно от шестте най-големи политически групи в Парламента, в която, повтаряйки резолюцията от предишния цикъл от началото на 2008 г., Европейската комисия отново се призовава да изготви всеобхватна Европейска стратегия за ромите, призвана да преодолее социалното и икономическото изключване, пред което са изправени ромите в Европа. Предложението правилно посочва, че антидискриминационните мерки не са достатъчни сами по себе си за насърчаване на социалната интеграция на ромите. Необходими са съгласувани усилия от Общността, опиращи се на сигурно правно основание, за да бъдат събрани заедно всички социални и институционални участници и в същото време да бъде упражняван натиск върху участниците да спазват обещанията си.
<P>
Освен това изключително важно е, че резолюцията еднозначно заема позиция, отиваща по-далеч от мерките с "незадължителна юридическа сила", в подкрепа на обвързващите законодателни ангажименти и реалистично бюджетно участие. Накрая, позволете ми да изразя надеждата си, че Европейската комисия, в съответствие с изричното указание на Парламента и с одобрението на Европейския съвет, ще задейства възможно най-скоро комплексната програма за развитие, описана в резолюцията. Тя може най-после да сложи край на увековечаването на крайната бедност, от която ромите страдат поколение след поколение, тя може да приложи съгласувани усилия едновременно във всички свързани области на политиката и ще бъде в състояние да се намеси своевременно в регионите, които се борят със сериозни структурни недостатъци и които са в процес на превръщане в гета.
<SPEAKER ID="251" NAME="Timothy Kirkhope  " LANGUAGE="EN">
Аз и колегите ми от групата на Европейските консерватори и реформисти сме съгласни с голяма част от доклада и продължаваме с цялото си сърце да подкрепяме равните права и възможности за всички хора, независимо от раса, изповедание, пол или сексуална ориентация.
<P>
Все пак, макар и изцяло да подкрепяме интеграцията на ромите в рамките на Европейския съюз, имаме сериозни опасения във връзка с въвличането на Европейския съюз във въпроси, които според нас са прерогатив на отделните национални държави, като достъпа до здравеопазване, образование, заетост и жилищно настаняване.
<SPEAKER ID="252" NAME="Nuno Melo  " LANGUAGE="PT">
ЕС е пространство на солидарност и приобщаване и затова трябва да направи всичко необходимо за да се предотврати дискриминацията на ромите и да им се дадат същите права по отношение на образование, заетост, здравеопазване и жилищно настаняване във всички държави-членки, както и в държавите, които възнамеряват да се присъединят към Съюза в бъдеще.
<P>
Трябва да бъдат предприети решаващи стъпки, за да се сложи край на дискриминацията. За да се постигне това обаче, ромите не могат да се самоизключват и трябва да съдействат за собствената си интеграция в европейското пространство, което има за цел да бъде приобщаващо.
<SPEAKER ID="253" NAME="Andreas Mölzer  " LANGUAGE="DE">
Много от просяците в западните държави идват от Словакия, Румъния и България и повечето от тях са от ромското малцинство. От дълго време се правят опити за подобряване на лошото социално положение на ромите, които живеят в периферията на обществото в бордеи или палаткови лагери. Простото наливане на пари в ромските селища не дава резултат, както показва опитът до момента. Ключът към успеха е в образованието, защото това е единственият начин за разкриване на дългосрочни възможности за водене на различен начин на живот. По принцип, мерките за борба с бедността в Източна Европа имат смисъл. Мерките, които бяха приложени в миналото обаче не успяха, а не са предложени нови, смислени подходи. Поради това гласувах против доклада.
<SPEAKER ID="991" NAME="Franz Obermayr  " LANGUAGE="DE">
Това предложение за резолюция е еднопосочна улица, като се предлагат субсидии и финансова подкрепа за ромите в Европейския съюз. Разбира се, трябва да направим всичко по силите си, за да гарантираме, че маргинализираните групи, каквито са ромите, ще бъдат по-добре интегрирани в обществото и, по-конкретно, на пазара на труда. Ромите обаче трябва да покажат, че имат волята и могат сами да положат усилия, за да успее процесът на интеграция. Те трябва да започнат с пускането на децата и младите хора в европейската училищна система. На тези аспекти в предложението за резолюция беше отделено твърде малко внимание, поради което аз гласувах против него.
<SPEAKER ID="254" NAME="Wojciech Michał Olejniczak  " LANGUAGE="PL">
Дискриминацията на ромите от години беше най-голямата тема табу в Европа. През последните години това се променя. Мерките, вземани за борба с дискриминацията на ромите, продължават да бъдат недостатъчни. Проблемът често се пренебрегва.
<P>
Много добър пример в потвърждение на тази теза е липсата на реакция от страна на Европейската комисия на предложението на Европейския парламент от 28 януари 2008 г. относно разработване на европейска стратегия за ромите в сътрудничество с държавите-членки. В този момент е необходимо предложението да бъде подновено, защото по време на икономическата криза агресията, насочена срещу ромите, се увеличи. Това засегна мнозина от 10-12 млн. представители на ромската общност в Европейския съюз.
<P>
Мисля, че новоназначените членове на Комисията следва да превърнат в приоритет свързаните с ромите въпроси, затова реших да подкрепя предложението за резолюция относно Втората европейска среща на най-високо равнище за ромите, съставена от колегите от групата на Прогресивния алианс на социалистите и демократите в Европейския парламент и групата на Европейската народна партия (Християндемократи).
<SPEAKER ID="255" NAME="Georgios Papanikolaou  " LANGUAGE="EL">
Предложението за обща резолюция, прието от Парламента, в подкрепа на което аз гласувах, е изключително важно. Както набляга в параграф 7, макар и ромите да се явяват една паневропейска общност и това да изисква колективно усилие на европейско равнище, Европейската комисия до момента не е отговорила на призива, отправен от Европейския парламент на 28 януари 2008 г. да формулира Европейска стратегия за ромите в сътрудничество с държавите-членки, с цел по-добро координиране и подобряване на положението на тази конкретна общност. Предвид това, че на основата на принципа на субсидиарност държавите-членки са тези, които са компетентни за безпроблемната интеграция на тази конкретна група от населението в техните общества - а в Гърция има голяма, утвърдена ромска общност - Европейския парламент следва - и това е целта на конкретното предложение - да призове за по-динамична инициатива от Комисията и Съвета за по-добро съгласуване на действията с цел пълно интегриране на ромите в европейските общества.
<SPEAKER ID="256" NAME="Rovana Plumb  " LANGUAGE="RO">
Гласувах в подкрепа на резолюцията с убеждението, че през периода, който ще последва непосредствено, конкретните мерки, целящи подобряване на положението на ромското население, ще бъдат приложени на практика и няма да останат просто красиви заявления. Европейските структурни фондове предлагат огромна възможност за осъществяване на социалното приобщаване на ромското население. Свързаните с това обаче процедурни и съществени аспекти, за съжаление, затрудниха използването на тази възможност. При прилагането в Румъния беше отбелязано, че трябва да бъде възприет различен подход по въпроса за заетостта, когато става дума за ромския сегмент от населението, като част от мерките, прилагани по POSDRU (Секторна оперативна програма за развитие на човешките ресурси). Конвенционалните мерки, включващи професионална преквалификация, консултантска дейност и предоставяне на информация на ромските бенефициери, трябва да отчитат също и специфичния характер на тяхната култура. Макар бенефициерите от селските райони да са засегнати най-силно, никога не е имало програма за ромските общности като част от европейските програми за развитие на селските райони. Ромите не са включени сред целевите групи, предпочитани за такива програми за финансиране. Стартирането на програми за развитие на селскостопански предприятия, насърчаването на създаването на животновъдни стопанства, както и пакетът от стимули, като субсидии за работодателите в сектора, са решения, които трябва да се имат предвид, когато става дума за интегриране на ромското население на пазара на труда.
<SPEAKER ID="257" NAME="Teresa Riera Madurell  " LANGUAGE="ES">
Аз гласувах в подкрепа на резолюцията, тъй като приобщаването на ромската общност е един от приоритетите на групата на Прогресивния алианс на социалистите и демократите в Европейския парламент. Резолюцията показва позицията на Парламента преди Втората европейска среща на високо равнище относно ромите, която ще се проведе на 8 и 9 април в Кордоба при испанското председателство. Положението на ромското население е различно от това на другите малцинства в ЕС и приобщаването му изисква ефикасни политики за намаляване на системната дискриминация, на която е подложено. Всички равнища на управление от ЕС до местните органи трябва да бъдат включени и да изиграят роля за постигане на равно третиране за това население, тъй като това е една от основните ценности на ЕС. Резолюцията призовава европейските институции да за координиран и стратегически принос за приобщаване на ромското население на Европа. Срещата на високо равнище в Кордоба трябва да послужи като крачка напред, за преминаване от добри намерения към конкретни политики, позволяващи проблемите, пред които са изправени тези хора по отношение на достъп до жилищно настаняване, образование, обществени услуги и заетост, да бъдат преодолени.
<SPEAKER ID="258" NAME="Raül Romeva i Rueda  " LANGUAGE="EN">
Наистина се радвам, че резолюцията беше приета (очевидно е, че гласувах в подкрепа), тъй като тя съдържа заявления от възлово значение по отношение на утвърждаването на недискриминацията на ромите. По-конкретно, тя отново призовава Европейската комисия да разработи всеобхватна Европейска стратегия за приобщаване на ромите като инструмент за борба срещу социалното изключване и дискриминацията на ромите в Европа.
<SPEAKER ID="259" NAME="Silvia-Adriana Ţicău  " LANGUAGE="RO">
Гласувах в подкрепа на резолюцията на Европейския парламент относно Втората европейска среща на най-високо равнище за ромите, защото съм на мнение, че борбата срещу дискриминацията, насочена срещу ромите, които са една паневропейска общност, изисква подход на равнище Общност. Трябва да изразим загрижеността си относно дискриминацията, с която се сблъскват ромите по отношение на образование, жилищно настаняване и заетост, както и равен достъп до системата на здравеопазването и други обществени услуги. Осъждаме ескалацията на враждебността към ромите напоследък (фобия, свързана с ромите) в редица държави-членки на ЕС, която редовно се проявява във формата на изказвания, внушаващи омраза и нападки срещу ромското население. Отново призоваваме Комисията да възприеме хоризонтален подход към ромския въпрос и да подготви допълнителни предложения, имащи за цел прилагане на съгласувана политика на европейско равнище относно социалното приобщаване на ромите. Имайки това предвид, изискваме от Комисията да подготви Европейска стратегия за ромите в сътрудничество с държавите-членки, с цел по-добро координиране и насърчаване на усилията за подобряване на положението на ромското население. Освен това се надявам държавите-членки да използват по-ефективно различните инструменти, които са налице в момента, за борба с изключването на ромите, като например отделяне на максимум 2% от ресурсите на Европейския фонд за регионално развитие за използване за жилищно настаняване на маргинализираните общности или съществуващите възможности като част от Европейския социален фонд.
<SPEAKER ID="261" NAME="Andrew Henry William Brons  " LANGUAGE="EN">
Ние очевидно подкрепяме извършването на наблюдение от страна на Frontex отвъд териториалните води на граничните държави-членки на ЕС. Юридическите мнения по въпроса, дали тази агенция вече има такива правомощия, или не, са противоречиви. И все пак, въпросната резолюция наложи правила и ръководни насоки, които ще възпрепятстват тази функция. По-конкретно, имаше настояване Frontex не само да спасява нелегални мигранти, за които се смята, че се намират в опасност в морските води (което само по себе си е един морален акт), но също и да й се наложи задължение да осигурява убежище на спасените нелегални имигранти. Считаме, че такива нелегални имигранти следва да бъдат връщани в държавата, от която се счита, че са предприели пътуването, или в тяхната родина, и да бъдат оставяни там.
<SPEAKER ID="262" NAME="Nikolaos Chountis  " LANGUAGE="EL">
Гласувах в подкрепа на предложението за резолюция по причини, простиращи се отвъд проекта за решение и съдържанието на предложението на Съвета, допълващо Кодекса на шенгенските граници по отношение на наблюдението на морските външни граници. Въпреки факта, че, особено във втората част, която не е обвързваща по отношение на държавите-членки, решението е свързано с положителни елементи в защитата на правата на човека, използваната процедура за постигане на неговото ратифициране несъмнено заобикаля дейността и компетентностите на Европейския парламент. В проекта за решение Съветът надхвърля своите изпълнителни правомощия. Ако Европейският парламент приеме такава процедура, ще създаде изключително негативен прецедент по отношение на своята роля и ефективна работа, докато всъщност би трябвало да запази своите контролни, законодателни и други правомощия в качеството си на единствената демократично избирана институция на равнище на Европейския съюз. Още повече че напоследък се уверихме, че решаващият вот на Европейския парламент коренно промени споразумението относно трансфера на лични данни на европейски граждани към тайните служби и правителството на САЩ. Подобни инструменти не следва да бъдат привеждани в действие.
<SPEAKER ID="263" NAME="Carlos Coelho  " LANGUAGE="PT">
Налице е безспорна необходимост да продължим с усилването на граничните проверки, координирани от Европейската агенция за управление на оперативното сътрудничество по външните граници на държавите-членки на Европейския съюз. Необходими са и общи оперативни процедури, както и ясни правила за участие в съвместни морски операции - главно по издирване и спасяване - и за свалянето на брега на спасените лица.
<P>
За тази цел Комисията реши да внесе проект на решение, основаващо се на процедурата на комитология. Съветът не съумя да превъзмогне разногласията си по този въпрос и предпочете да се скрие от Парламента зад технически аргументи, като по този начин пренебрегна нашите компетентности. Становището на Правната служба на ЕП е пределно ясно. Комисията е надхвърлила своите изпълнителни правомощия. Това не е само техническа процедура. По думите на г-жа Малстрьом това е инициатива с голямо политическо значение и практическо отражение.
<P>
Нашият отрицателен вот е не само утвърждаване на изключителните права на Парламента, но и акт на солидарност с малките държави, които биват несправедливо ощетявани чрез това решение.
<SPEAKER ID="264" NAME="Cornelia Ernst и Sabine Lösing  " LANGUAGE="EN">
Имайки предвид, че Frontex беше създадена, inter alia, за да "пази" границите на Европейския съюз от т.нар. "нелегални" мигранти, ние се противопоставяме на агенцията и нейните цели. Въпреки това приветстваме насоките относно намирането на подходящо международно и европейско убежище, както и относно законодателството във връзка с правата на човека, в предложението на Комисията (COM (2009)0658 окончателен). Приветстваме, по-конкретно, приложение I (зачитане на принципа за неотблъскване, зачитане на специалните потребности на уязвимите лица и на нуждаещите се от спешна медицинска помощ, обучение на служителите на граничната охрана относно разпоредбите по правата на човека и бежанското право), както и точки 3 и 4 (включително оценка на положението на мигрантите, като се вземе под внимание на евентуално тяхно искане за помощ или плавателната годност на кораба; без слизане в държави, където има опасност лицата да бъдат подложени на преследване или мъчения), споменати в приложение II. В допълнение към това, подчертаваме нуждата от обвързващ характер на това второ приложение и изтъкваме, че ще внесем изменения в мандата на Frontex в съответствие с тези принципи.
<SPEAKER ID="990" NAME="Sylvie Guillaume  " LANGUAGE="FR">
Гласувах срещу тази резолюция, която би попречила на приемането на редица мерки, представляващи стъпка в правилната посока, макар да признавам, че положението съвсем не е идеално. Този текст ще позволи да подадем апелационна жалба пред Съда на Европейския съюз по отношение на държавите, които не изпълняват своите ангажименти във връзка с принципа на неотблъскване в открито море, като се има предвид, че понастоящем те успяват напълно да избегнат това. Важно е държавите-членки, които са под егидата на Frontex, да оказват помощ на мигрантите, намиращи се в опасност в морските води, независимо от националността и статута им или от обстоятелствата, при които са били открити.
<SPEAKER ID="265" NAME="Georgios Papanikolaou  " LANGUAGE="EL">
Предложението за резолюция засяга проекта на решение на Съвета и допълва Кодекса на шенгенските граници по отношение на наблюдението на морските външни граници в рамките на операциите, координирани от Frontex, във връзка с мерки за спасителни операции на лица в морски води. Доколкото това засяга Гърция и поради натиска вследствие на засилената имиграция, тези конкретни мерки улесняват присъствието на Frontex в гръцки води.
<P>
По-конкретно, това са мерки, състоящи се както от правила, така и от необвързващи насоки, и са съсредоточени върху прихващането, издирването и спасяването на лица в морски води. По същество, това са мерки, които трябва да бъдат предприети, ако бъде идентифициран даден плавателен съд и има подозрения, че на борда му се намират лица, опитващи се да избегнат граничния контрол. Освен това издирването и спасяването следва да бъдат осъществявани въз основа на конкретни принципи, а задържаните или спасени лица следва да бъдат сваляни на сушата въз основа на определен оперативен план. Ето защо считам, че тази конкретна инициатива трябва да бъде подкрепена и че трябва да бъде ускорено прилагането на мерките, споменати в предложението на Съвета.
<SPEAKER ID="266" NAME="Raül Romeva i Rueda  " LANGUAGE="EN">
В противовес на нашата позиция (гласувах в подкрепа на предложението), не беше достигнато квалифицирано мнозинство, така че решението да бъде отхвърлено предложението на Комисията и да се последва съвета на правните служби на Парламента отпадна. Това означава, че Кодексът на шенгенските граници сега ще бъде изменен, както беше предложено от Комисията съгласно процедурата на комитология, добавяйки към директивата приложението с необвързващи мерки относно задълженията по време на морски операции по издирване и спасяване. Можем само да се надяваме, че Комисията действително ще използва това като възможност да проследява по-щателно операциите, координирани от Frontex, така че да можем да избегнем човешки трагедии и отчаяние в морските води. Съществува обаче реална опасност, вследствие на която няма да можем да настояваме точно сега да бъдат преразгледани обвързващите мерки в рамките на мандата на Frontex, но, разбира се, не можем да се откажем и трябва да направим всичко по силите си, за да постигнем в това отношение по-добър резултат в бъдещата работа.
<SPEAKER ID="268" NAME="Richard Ashworth  " LANGUAGE="EN">
Аз и колегите ми от групата на Европейските консерватори и реформисти сме съгласни с много неща в доклада, включително подобряването на бюджетната ефективност, опростяването на процедурите за кандидатстване за средства от ЕС, както и определянето като приоритет на изпълнението на стратегията "2020".
<P>
Ние обаче имаме сериозни опасения по отношение на позоваванията на социалния стълб на ЕС, амбициозна социална програма, хармонизирана имиграционна политика и ограничения върху единния селскостопански пазар и подчертаваме, че образованието, военната област и отбраната са запазена територия на държавите-членки.
<SPEAKER ID="269" NAME="Liam Aylward  " LANGUAGE="GA">
Гласувах в подкрепа на доклада относно приоритетите за бюджета за 2011 г. Както се посочва в доклада, необходимо е да се предостави конкретна помощ за предприемачеството и микропредприятията и тези въпроси следва да залегнат в основата на политиката на Европейския съюз за младежта и иновациите.
<P>
В доклада се настоява за подпомагане на всички програми и инструменти, насочени към насърчаване на предприемачеството - по-конкретно, в селските райони - както и оказване на помощ в началните фази за новосъздадени предприятия и поощряване на обмена на информация между младите предприемачи.
<P>
Следва да бъдат подкрепени програмите, които помагат на младите хора, започващи нова стопанска дейност. Приветствам факта, че в доклада се акцентира върху политиката за младежта и ролята на младите хора в опитите за излизане от настоящата икономическа и финансова криза.
<P>
Решително подкрепям съдържащото се в доклада искане за повишаване на инвестирането в младите хора и в образованието, както се препоръчва в Стратегията на ЕС за инвестиране в младежта и за мобилизиране на нейния потенциал. Ролята и значението на младите хора за Европейския съюз и в бъдещето на Съюза трябва да бъдат признати и да се насърчават и подкрепят.
<SPEAKER ID="270" NAME="Maria Da Graça Carvalho  " LANGUAGE="PT">
Младите хора, науката и иновациите са в основата на приоритетите на следващия бюджет на Европейския съюз. Инвестициите в младите хора означават инвестиции в бъдещето. Тези инвестиции трябва да се извършват по съгласуван начин, обхващащ различните политики.
<P>
Образованието, професионалното обучение и преходът от образователната система към пазара на труда са централните теми на този бюджет. Все по-често безработицата засяга младите хора с образователни степени и квалификации. Ето защо считам, че програмата за мобилност "Еразъм Първо работно място" представлява стратегически ангажимент към бъдещето, тъй като установява ясна връзка между образователната система и пазара на труда. От останалите приоритети на този бюджет бих избрала областите научни изследвания, иновации и програмата в областта на цифровите технологии: те са от съществено значение за устойчивото развитие на Европа.
<P>
Бих искала също така да отбележа значението и на някои вече съществуващи програми, които допринасят за постигането на тази цел, като например Европейският институт за иновации и технологии. Този бюджет дори съсредоточава усилия за подпомагане на развитието на екологосъобразните и иновативните технологии, като по този начин има съществен принос за икономическото възстановяване и дава тласък на малките и средните предприятия. Ангажиментът към младите хора, иновациите и науката е ключът към възстановяването на световната лидерска позиция на Европа.
<SPEAKER ID="271" NAME="Ole Christensen, Dan Jørgensen, Christel Schaldemose и Britta Thomsen  " LANGUAGE="DA">
Днес датските социалдемократи гласуваха в подкрепа на приоритетите за бюджета за 2011 г. Подкрепяме общите приоритети, и по-специално усилията за борба с младежката безработица и за насърчаване на научните изследвания, иновациите и екологосъобразните технологии. Датските социалдемократи подкрепят изцяло и отпускането на необходимите средства за стратегията на ЕС за растеж и заетост "ЕС 2020". Датските социалдемократи биха искали да подчертаят обаче, че целта на общата селскостопанска политика на ЕС трябва да продължи да бъде гарантиране на стабилизацията на пазара и следователно ние не можем да подкрепим постоянните субсидии от ЕС за продукти от рода на млякото и млечните продукти.
<SPEAKER ID="989" NAME="Göran Färm, Anna Hedh, Olle Ludvigsson, Marita Ulvskog и Åsa Westlund  " LANGUAGE="SV">
Ние, шведските социалдемократи, днес решихме да гласуваме в подкрепа на приоритетите за бюджета за 2011 г. Като цяло сме съгласни с посочените в доклада приоритети. Считаме например, че е важно да се инвестира в младите хора, научните изследвания и иновациите, както и екологосъобразните технологии. Считаме също така,че е важно за новата стратегия на ЕС за растеж и заетост "ЕС 2020" да бъдат предоставени достатъчно финансови ресурси, които да осигурят нейния успех.
<P>
Бихме искали да подчертаем обаче, че не смятаме, че основната задача на общата селскостопанска политика на ЕС е да гарантира стабилността на пазара и затова не желаем ЕС да предоставя постоянна подкрепа за млякото и млечните продукти.
<SPEAKER ID="272" NAME="Diogo Feio  " LANGUAGE="PT">
Във връзка с общата криза и на фона на амбициозните изисквания на стратегията "2020" по отношение на иновациите, борбата срещу бедността и социалното изключване, както и икономическия растеж и заетостта, от съществено значение е предизвикателствата на стратегията "2020" да залегнат в основата на бюджетните приоритети.
<P>
Поради тази причина съм доволен, че в приоритетите, които Комисията определя за бюджета за 2011 г., виждам ясен ангажимент към образованието, научните изследвания и иновациите. Важно е също така да се имат предвид и икономическото възстановяване и излизането от кризата, затова съм доволен, че подкрепата за малките и средните предприятия заема централно място в бюджета за 2011 г. Ще повторя, че има необходимост от увеличаване на финансирането за общата селскостопанска политика, с оглед на реформата в нея, като това е приоритет, който също трябва да бъде приет от Комисията.
<P>
Бих искал да отбележа, че бюджетът за 2011 г. ще бъде първият, който ще бъде приет съгласно Договора от Лисабон, със съответното засилване на парламентарната намеса.
<SPEAKER ID="273" NAME="João Ferreira  " LANGUAGE="PT">
Предложените приоритети за бюджета за 2011 г., въпреки социалната риторика, която е неизбежна по време на криза, са относително ясни: целта в общи линии е да се запазят същите приоритети, които определяха посоката в предишните бюджети. Отново, както личи, бюджетът ще бъде насочен към укрепване на единния пазар, към липсата на сигурност на работните места, наричана "гъвкава сигурност", към либерализация, към комерсиализирането на околната среда и към все повече актуални аспекти от социалния живот. Въпреки че са обединени в рамките на т.нар. нова "Стратегия 2020", това са старите насоки.
<P>
Обявяването на младите хора за приоритет не скрива факта, че намерението е от този момент нататък да се съставят планове за бъдещи поколения от работници, за които безработицата ще бъде структурна и ще се разглежда като стратегическа променлива за налагането на обезценяването на тяхната работна сила. Това ще принуди дори и квалифицираните лица да прескачат между несигурните работни места, като редуват периодите на заетост с неизбежната безработица. Това са приоритети, които също така поставят бюджета за 2011 г. в услуга на външния интервенционизъм на ЕС; на общата външна политика и политиката на сигурност и на общата политика за сигурност и отбрана; на милитаризма и войната; на политиките, които инкриминират имиграцията; на Европейската агенция за управление на оперативното сътрудничество по външните граници на държавите-членки на Европейския съюз.
<P>
При тези обстоятелства единствената ни реакция към този доклад може да бъде да гласуваме против него. Това обаче нито е единственият възможен път, нито е неизбежно. Точно това се опитахме да покажем с различните предложения, които внесохме по време на разискването.
<SPEAKER ID="274" NAME="Lidia Joanna Geringer de Oedenberg  " LANGUAGE="PL">
Съставянето на бюджета на ЕС по време на финансова криза при много тесен бюджетен резерв и нови области на дейност, свързани с влизането в сила на Договора от Лисабон, не е лесно. Затова за мен беше още по-удовлетворяващо при гласуването да подкрепя доклада на г-жа Jędrzejewska относно доклада за бюджета за 2011 г. и предложението за резолюция на Европейския парламент, като и двата документа предвиждат амбициозни приоритети за бюджета за следващата година.
<P>
Наред с традиционните приоритети като политиката на сближаване и подкрепата за иновативни и екологични технологии, бюджетът за 2011 г. следва да се концентрира върху гарантирането на пълното функциониране на новите инициативи в ЕС: Европейската служба за външна дейност, икономическата стратегия "ЕС 2020" и мерките, които са част от Източното партньорство. И трите са изправени пред заплахата да се превърнат във фиаско, ако се окаже, че определените за тях средства са твърде символични.
<P>
Заслужава да се отбележи и цялостният подход към въпроса за младите хора. Изправен пред демографски проблеми, ЕС не трябва да допуска да има нисък процент на образовани млади хора, защото това ще доведе до още по-голямо нарастване на безработицата в тази възрастова група, което ЕС просто не може да си позволи. Следователно в европейския бюджет трябва да бъдат заделени средства за подпомагане на изучаването на чужди езици, междукултурния диалог, повишаването на мобилността на младите хора и интеграцията на дипломиралите се лица на пазара на труда.
<SPEAKER ID="275" NAME="Bruno Gollnisch  " LANGUAGE="FR">
Ако съм разбрал правилно текста на доклада, всичко или почти всичко се превръща в приоритет, което означава, че няма приоритети. Много просто, това, което се иска, е по-голям бюджет или, с други думи, повече данъци за европейците. Вярно е, че загрижеността на докладчика да гарантира, че разходите, финансирани от бюджета на ЕС, са не само полезни, но и ефективни, и че носят истинска европейска добавена стойност за националните политики, заслужава похвала. Ако трябва да бъдем съвсем честни обаче, това трябваше да бъде постоянна грижа през годините. От една страна, си спомням, че това не беше така през последните 14 или 15 години, тъй като Европейската сметна палата не считаше, че може да одобри изпълнението на годишните бюджети. От друга страна, все още търся конкретни предложения в доклада, които ще позволят постигането на тази цел. По-специално, търся предложения за прекратяване на програмите, които не са нищо повече от чист популизъм, безполезно отпускане на малко финансиране, идеологическа пропаганда и опити за по-голяма намеса в области, в които, за щастие, ЕС има малко правомощия, и които преди всичко са неефективни.
<SPEAKER ID="988" NAME="Sylvie Guillaume  " LANGUAGE="FR">
Въпреки че гласувах в подкрепа на доклада, бих искала да подчертая някои важни резерви, които имам по отношение на приоритетите за бюджета за 2011 г. Вярно е, че с готовност подкрепям ангажимента на ЕС да подпомага младите хора, иновациите и сектора на доброволческите дейности като редица структурни елементи на нашето общество. Независимо от това, финансовата рамка изобщо не е адекватна, по-специално през период на икономическа криза и безработица: тя не ни позволява да финансираме политически проекти, с които да предизвикаме реална промяна. 9 млн. евро или 0,07% от бюджета са отделени за заетостта: това наистина не отразява големи амбиции за подкрепа на заетостта.
<SPEAKER ID="276" NAME="Iosif Matula  " LANGUAGE="RO">
Гласувах "за" доклада относно бюджета на Европейската комисия и мисля, че е важно ЕС да има балансиран, реалистичен бюджет, ефективно отговарящ на очакванията на гражданите, които искат да излезем от настоящата икономическа криза, добре платени работни места и по-сигурно бъдеще. Считам, че финансовата подкрепа за малките и средните предприятия трябва да стане приоритет в Европа, тъй като МСП играят решаваща роля за гарантирането на много работни места, както и за развитието на регионите и селските райони. Според мен младите хора също играят изключително важна роля както сега, така и в бъдещето на ЕС. Това също трябва да бъде отразено в приоритетите на бюджета. Младите хора са в основата на европейските социални стратегии и стратегиите за приобщаване. Иновационните способности на младите хора са основен ресурс за развитието и икономическия растеж, на които ЕС следва да разчита. Изразявам твърдо убеждение, че инвестициите в младите хора и в образованието представляват инвестиции в настоящето и бъдещето, както се посочва в Стратегията на ЕС за инвестиране в младежта и за мобилизиране на нейния потенциал. Приветствам факта, че политиката за младежта трябва да взема предвид и подготовката за пазара на труда в училищата и университетите.
<SPEAKER ID="277" NAME="Jean-Luc Mélenchon  " LANGUAGE="FR">
Ще гласувам против доклада относно приоритетите за бюджета за 2011 г. Той въвежда догматични и вредни еврократски политики, на които аз се противопоставям както в Европа, така и света. Не мога да гласувам обосновано за бюджет, който одобрява толкова много потенциални катастрофи.
<SPEAKER ID="278" NAME="Nuno Melo  " LANGUAGE="PT">
След провала на Лисабонската стратегия ЕС има нова възможност да се превърне в големия катализатор на международната икономика със стратегията " 2020". За да бъде успешен този нов план, е необходимо различните бюджети, които ще бъдат одобрени, да установят като приоритет няколко области, които са от съществено значение за успеха на стратегията "2020".
<P>
Става дума за иновациите, оказването на подкрепа на младите хора с цел увеличаване на социалната мобилност и общо подпомагане на малките и средните предприятия, които са истинският икономически двигател на държавите. От съществено значение също така е да се извършват широкомащабни инвестиции в области като изменение на климата, околна среда и социална политика. Ето защо, за да бъде успешна стратегията "2020", е много важно да се намерят нови начини на финансиране и набиране на средства, тъй като не можем да продължим да постъпваме както в миналото, а именно да пренасочваме фондове, предназначени за структурната политика, политиката на сближаване или общата селскостопанска политика.
<SPEAKER ID="279" NAME="Georgios Papastamkos  " LANGUAGE="EL">
Гласувах в подкрепа на доклада относно приоритетите за бюджета за 2011 г. като една от причините за това бяха предложенията по отношение на финансирането на общата селскостопанска политика (ОСП). По-специално, там се отбелязва, че финансирането на приоритетите във връзка с бъдещата стратегия "ЕС 2020" чрез евентуално преразпределяне на средства не трябва да бъде в ущърб на основните политики на ЕС като политиката на сближаване, структурната или общата селскостопанска политика. В него биват повторени опасенията, изразени при одобряването на бюджета на Общността за текущата година, във връзка с малкия резерв за разходите за селско стопанство и се подкрепя осигуряването на достатъчен резерв в бюджета за 2011 г. Задоволителният резерв за разходите за селско стопанство е особено важен с оглед на справянето с непредвидени изисквания в селскостопанския сектор, особено предвид нестабилността на цените.
<SPEAKER ID="280" NAME="Silvia-Adriana Ţicău  " LANGUAGE="RO">
Гласувах в подкрепа на резолюцията на Европейския парламент относно приоритетите за бюджета за 2011 г. - Раздел III - Комисия, с което потвърждавам, че запазването на съществуващите работни места и създаването на нови такива, което ще позволи на европейските граждани да водят достоен живот, трябва да бъде приоритет на политическите лидери в Европейския съюз и в държавите-членки. Съобщението на Комисията, озаглавено "Европа 2020: Стратегия за интелигентен, устойчив и приобщаващ растеж" осигурява основата за широки разисквания относно икономическата и социална стратегия на ЕС за следващите години. Гласувах и в подкрепа на изменение 5, имайки предвид, че безработицата е основен въпрос в настоящите обсъждания, и за да успее да реши изцяло проблема с вече високото и постоянно повишаващо се ниво на безработицата, ЕС трябва да приложи амбициозна социална програма. Европейският съюз трябва да инвестира преди всичко в изследователска дейност и в транспортна и енергийна инфраструктура, за да остане конкурентоспособен в световен мащаб. Освен това както държавите-членки, така и ЕС, трябва да инвестират в образованието и развитието на младите хора. Ето защо програми като "Еразъм", особено схемата за млади предприемачи на "Еразъм", трябва да бъдат приоритет, което също е отразено в бюджета за 2011 г.
<SPEAKER ID="281" NAME="Artur Zasada  " LANGUAGE="PL">
Доволен съм от резултатите от гласуването относно доклада на г-жа Jędrzejewska относно приоритетите за бюджета на Европейския съюз за 2011 г. Аз, разбира се, гласувах "за". Днешното гласуване беше изключително поради две причини. Първо, това е първият бюджет, който се приема съгласно правилата на Договора от Лисабон. Второ, предложенията за приоритети бяха представени първо от Европейския парламент, а не от Комисията.
<P>
В съставения документ докладчикът много уместно поставя въпроса за младите хора и образованието. По време на криза е особено важно да бъдат подкрепени младите хора, например като им се помага да намерят своето първо работно място или да създадат собствена стопанска дейност. Липсата на достатъчно внимание към този въпрос през предишни години днес личи в особено голяма степен. Експерти в областта на заетостта посочват, че не само дипломиралите се лица имат трудности на пазара на труда, но също така и хората на възраст 30-40 г., които са били на пазара на труда в продължение на няколко години.
<SPEAKER ID="283" NAME="Zigmantas Balčytis  " LANGUAGE="LT">
Подкрепям този доклад заради извънредните обстоятелства, при които ще бъде приет бюджетът за 2011 г., поради влизането в сила на Договора от Лисабон и продължаващата икономическа и финансова криза. Бюджетът ще трябва да бъде добре балансиран, за да гарантира успешното постигане на определените в Договора от Лисабон цели, като създаването на общ вътрешен енергиен пазар например. При планирането на бюджета трябва да се отдели значително внимание на последиците от финансовата криза, които все още се усещат в много държави, както и на усилията за успешното им преодоляване. Основният приоритет трябва да остане запазването и създаването на работни места, а това е тясно свързано с необходимостта от финансова подкрепа за малките и средните предприятия, които създават голям дял от работните места. При одобряването на бюджета на Европейския парламент за 2011 г. трябва да се отдели специално внимание на оценката на приоритета на Европейския парламент - формиране на законодателство на високо равнище - и трябва да бъдат осигурени всички необходими мерки за постигане на тази цел. Трябва да се намери също и подходящо решение на въпроса за ефективната организация на работата на Европейския парламент, включително за установяването на едно работно място за членовете на Парламента.
<SPEAKER ID="284" NAME="Maria Da Graça Carvalho  " LANGUAGE="PT">
Влизането в сила на Договора от Лисабон означава по-големи правомощия за Парламента. В един глобализиран свят проблемите стават все по-сложни, а решенията трябва да бъдат технически и научно обосновани. От решаващо значение е хората, определящи политиката, да бъдат запознати с последните развития в областта на научните изследвания, тъй като това ще им позволи да вземат най-добрите решения. Бюджетът въвежда дългосрочни насоки за изграждане на политика, която може да доведе до намаляване на разходите в бъдеще.
<P>
Призовавам за повишаване на квалификацията и увеличаване на техническата помощ за членовете на Парламента, тъй като те осигуряват необходимите ресурси, с които Парламентът изпълнява задълженията си добре, с помощта на необходимите в 21-и век научни и технически средства.
<SPEAKER ID="285" NAME="Diogo Feio  " LANGUAGE="PT">
Предвид повечето отговорности на много от институциите съгласно новата рамка, какъвто е случаят с Парламента, е важно оперативният бюджет на всяка от институциите да гарантира, че тя разполага с необходимите материални и човешки ресурси, за да изпълнява задачите си прецизно и отлично в институционалната рамка.
<P>
Подкрепям реалистичен и изпълним бюджет, но и който да осигурява на различните институции необходимите материални средства за изпълнение на техните задължения. Тези съображения обаче не трябва да застрашават устойчивостта на бюджета и прецизното счетоводство, които са от решаващо значение за всяка институция. Освен това трябва да се гарантират точност и прозрачност при управлението на средствата, които се предоставят на различните институции.
<SPEAKER ID="987" NAME="Alan Kelly  " LANGUAGE="EN">
Планирането на бюджета за 2011 г. е много важно и съм съгласен с призива на доклада за добре обмислено и прозрачно обсъждане. В доклада се отбелязва правилно и че въпросът с бюджетния праг е деликатен и трябва да се вземат предвид общите разходи. Доволен съм и от внимателния подход, използван в доклада. Подхождането към този въпрос с каквото и да било друго освен предпазливост би било обида за хората от моята родна страна и за всички в Европа, които са изправени пред своите собствени проблеми във връзка с бюджета. Бих искал също така да се възползвам от възможността да кажа, че се надявам предпазливостта ни да е знак и за солидарността и братството с гръцките и португалските ни колеги, които преживяват особено трудни времена в момента.
<SPEAKER ID="286" NAME="Nuno Melo  " LANGUAGE="PT">
Договорът от Лисабон възложи на Парламента нови отговорности. Това означава допълнителна административна работа, като в резултат от това членовете на Европейския парламент се нуждаят от квалифицирани служители, които да изпълняват функциите на техни съветници. Новата ситуация води след себе си два проблема: повишени разходи, произтичащи от необходимостта от повече асистенти и допълнително пространство, което ще им е необходимо за изпълнение на задълженията им при добри условия на работа. Всичко това е свързано с допълнителни разходи, което от своя страна е трудно да се обясни по време на криза, но ако се стремим към отлична работа на Парламента, той трябва да разполага с необходимите финансови и човешки ресурси.
<SPEAKER ID="287" NAME="Raül Romeva i Rueda  " LANGUAGE="EN">
Гласувах в подкрепа на този важен доклад. Насоките са първата стъпка от бюджетната процедура. Те дават общи насоки на Генералния секретар и Бюрото на Европейския парламент за това каква да бъде следващата стъпка - предварителните бюджетни прогнози, които вече са представени за разглеждане от Бюрото.
<SPEAKER ID="288" NAME="Nuno Teixeira  " LANGUAGE="PT">
Обстоятелствата, при които ще бъде приет бюджетът за 2011 г., са извънредни и в същото време представляват предизвикателство. Успешното прилагане на Договора от Лисабон е по-голям приоритет, а ефектите от икономическата криза, които се усещат в Европейския съюз, правят постигането на тази цел дори по-наложително.
<P>
Във връзка с това Групата на Европейската народна партия (Християндемократи), към която принадлежа, продължава да настоява за устойчив и строг бюджет, в който всяка позиция да бъде оправдана и в който строгостта и ефективността трябва да бъдат устойчиво гарантирани. Ето защо подкрепям преминаването към политика на бюджетиране на нулева база, която позволява ефективност и реализиране на спестявания. За да постигнем по-успешно тази цел, е необходимо спешно да изготвим дългосрочна политика за сградите.
<P>
Съгласен съм, че трябва да насърчаваме по-доброто сътрудничество и задълбочения диалог на междуинституционално равнище с цел по-ефективно използване на ресурсите в различни области като писмените преводи и политиката за сградите, наред с другото. Бих искал да подчертая колко важно е превръщането на отличната законодателна работа на Парламента в приоритет, както и осигуряването на необходимите средства за успешното изпълнение на законодателната роля на Парламента. Ето защо гласувах "за" насоките за формиране на бюджета за 2011 г., включени в доклада...
<P>
(Обяснението на вот се съкращава съгласно член 170, параграф 1 от Правилника за дейността)
<SPEAKER ID="290" NAME="Sophie Auconie  " LANGUAGE="FR">
Гласувах в подкрепа на доклада относно политиката на Европейския съюз за качество на селскостопанските продукти, защото на мен той ми се струва изключително актуален в две области. Първо, той подчертава колко е важно Европейският съюз да защитава качеството на продуктите и превръща това в основен приоритет на европейската стратегия в областта на селското стопанство. Второ, той защитава принципа на географското указание и традиционните специалитети, като ги представя като два елемента, които допринасят за конкурентоспособността на европейското селско стопанство и опазването на културното наследство. В крайна сметка докладът подкрепя селскостопанските продукти, с които сме толкова горди, като в същото време се застъпва за необходимо административно опростяване по отношение на тяхната защита.
<SPEAKER ID="291" NAME="Edite Estrela  " LANGUAGE="PT">
Гласувах в подкрепа на доклада, озаглавен "Политиката за качество на селскостопанските продукти: каква стратегия да се приложи?", защото качеството е решаващ фактор за конкурентоспособността на европейските продукти на международните пазари.
<P>
Във връзка с това считам за положително въвеждането на задължително указание за "място на отглеждане", тъй като то дава възможност на потребителите да бъде предоставена информация, свързана със стандартите за качество. Считам също така за положителен начина, по който са разгледани въпросите с опазването на околната среда и хуманното отношение към животните.
<SPEAKER ID="292" NAME="Diogo Feio  " LANGUAGE="PT">
Общата селскостопанска политика ще трябва да се ангажира с повишеното качество на селскостопанската си продукция, което несъмнено създава добавена стойност за конкурентоспособността на Европа на световния пазар. Политиката за качество е неделима от общата селскостопанска политика като цяло и не може да остане настрана от новите предизвикателства като борбата срещу изменението на климата, необходимостта от опазване на биоразнообразието, въпросите, свързани с енергийните доставки, развитието на биоенергия, хуманното отношение към животните и управлението на водите в селското стопанство. Нарастващите очаквания на потребителите също трябва да бъдат включени по подходящ начин в бъдещата политика за качество за селскостопанските продукти, като не забравяме, че качеството е важно за информираните потребители, когато правят своя избор.
<P>
Все пак напомням, че политиката за качество на селскостопанските продукти не може да поставя толкова високи изисквания, че да създаде опасности за малките и средните земеделски стопани или за съществуването на традиционни продукти, които са характерни за определени региони и чието производство не може да се подчинява на правила, които се прилагат безпрекословно за всички. Целта на политиката за качество трябва да е да даде на селското стопанство на държавите-членки тласък на световния пазар и да защитава европейските продукти. Тя съществува, за да бъде в услуга на производители и потребители.
<SPEAKER ID="293" NAME="João Ferreira  " LANGUAGE="PT">
Някои елементи от обсъждания доклад са положителни: например подкрепата за създаването на инструменти, които да дадат възможност за популяризиране и рекламиране на местни производители, както и традиционни и занаятчийски продукти, свързани с конкретни области и обозначени с географско наименование; или признанието за това колко е бавна, тежка и прекалено скъпа процедурата, която трябва да преминат малките производители, когато кандидатстват за сертификати за качество.
<P>
Той обаче заобикаля въпроси, които са от жизненоважно значение за запазването на качеството на селскостопанските продукти и устойчивостта на селскостопанското производство в Европейския съюз: например последиците от дерегулацията на световната търговия и безконтролната либерализация на пазарите както в рамките на двустранните споразумения, така и в Световната търговска организация; различните опасности, характерни за въвеждането на генетично модифицирани организми в околната среда, по начина, по който се прави досега; на последно място, необходимостта от радикална реформа на общата селскостопанска политика, която подкрепя защитата на местни производители, правото да се произвежда и правото на независимост по отношение на храните.
<SPEAKER ID="294" NAME="Jarosław Kalinowski  " LANGUAGE="PL">
Искам да поздравя колегата за този доклад и да кажа, че съм съгласен със становището, че политиката за качеството на селскостопанските продукти не следва да бъде разглеждана отделно от общата селскостопанска политика или основните идеи на политиката на Общността за следващите няколко години, като например устойчиво развитие, биоразнообразие или борбата срещу изменението на климата.
<P>
Гражданите на Европейския съюз очакват висококачествени, здравословни продукти, произведени с помощта на новаторски технологии, съобразени с въздействието на производствения процес върху околната среда. Споделям и становището на докладчика относно въпроса за провеждане на информационна и образователна кампания относно всички етикети на европейските селскостопански продукти, които вече са одобрени или са в процес на одобрение. Една такава кампания е от съществено значение, защото липсата на осведоменост на потребителите за пълното значение на символите поставя под въпрос цялата политика за качеството.
<SPEAKER ID="986" NAME="Alan Kelly  " LANGUAGE="DE">
Бих искал да поздравя колегите от комисията по земеделие и развитие на селските райони за този доклад по собствена инициатива. Качеството на нашите селскостопански продукти е нещо, върху което трябва да наблегнем. В Европейския съюз отделяме много време, за да гарантираме, че се спазват най-високите стандарти в селскостопанското производство; отглеждаме животните по добър и здравословен начин; продукцията ни е безопасна; практиките на производство са етични по отношение на въздействието им върху околната среда. Всяко звено от промишлената верига се регулира, "от стопанството до трапезата", така да се каже. За да използваме максимално най-отличителната пазарна характеристика на тази промишленост - високото качество на крайния продукт - трябва да популяризираме по-широко, както се посочва в доклада Scottà. Чудесно е да има продукти, които са етикетирани според мястото на отглеждане или според статута им на традиционен специалитет, но ако потребителите не са наясно със значението на етикета, това на практика се превръща в неразбираем език. Ето защо съм съгласен, че препоръката на доклада към Комисията да насърчава популяризирането на тази информация ще бъде ефективна форма на маркетинг. Тя ще помогне както на потребителите, така и на малките предприятия. Тя може да бъде особено полезна за нашия сектор на селскостопански и хранителни продукти.
<SPEAKER ID="295" NAME="Elisabeth Köstinger  " LANGUAGE="DE">
Категорично подкрепям доклада по собствена инициатива относно политиката за качество на селскостопанските продукти, който беше гласуван на 25 март 2010 г. Налице е ясна връзка между качеството на продукта и произхода на суровините. Предложението за етикет за "мястото на отглеждане" ще обозначи произхода на суровините. Струва ми се, че това представлява важна възможност за селскостопанската промишленост, която произвежда висококачествени селскостопански продукти. Ясното етикетиране на произхода на продуктите гарантира на потребителите не само продукт с отлично качество, но им дава възможност да вземат решение въз основа на обективни и прозрачни критерии. Качеството е въпрос от основно значение за цялата хранителна верига и е съществено предимство за поддържането на конкурентоспособността на европейските производители на селскостопански и хранителни продукти. Производството на висококачествени храни често е единствената възможност за заетост в много селски райони с ограничени алтернативни възможности за производство. Затова решително подкрепям защитеното географско указание и защитеното наименование за произход, както и повторното въвеждане на регулирани и защитени наименования за продукти от планински региони и области без ГМО. Схемите "храна с традиционно специфичен характер" и "биологично селско стопанство" също трябва да бъдат запазени.
<SPEAKER ID="296" NAME="Petru Constantin Luhan  " LANGUAGE="RO">
Гласувах в подкрепа на доклада, защото подкрепям по-добрата защита за европейските продукти в глобален мащаб. Географските указания осигуряват по-добра репутация на селскостопанските продукти и по-високо мнение от страна на потребителите за тях, като в същото време създават конкурентна среда за производителите. Същевременно това гарантира защита на правата върху интелектуалната собственост за продуктите. Системата за географски указания е добре установена в Европейския съюз и много държави извън него, като например Съединените щати, Австралия и Нова Зеландия. За съжаление обаче, Европейският съюз има търговски партньори, които нямат законодателство в тази област. Ето защо европейските продукти не са добре защитени в рамките на националните системи на тези държави и съществува опасност от фалшифициране.
<SPEAKER ID="297" NAME="Astrid Lulling  " LANGUAGE="DE">
Макар да съм на мнение, че трябва да внимаваме какво искаме от Комисията в докладите по собствена инициатива, подкрепям доклада относно политиката за качество на селскостопанските продукти.
<P>
По-конкретно, подкрепям по-строгия надзор и по-голямата координация между Комисията и държавите-членки, така че да се гарантира, че внасяните в Европейския съюз хранителни продукти отговарят на стандартите на Европейския съюз за качество и безопасност на храните, както и на екологичните и социални стандарти.
<P>
При пресни или преработени продукти, които са еднокомпонентни, държавата на произход следва да бъде означена, за да се даде възможност на потребителите да вземат съзнателни, добре информирани решения за покупките, които правят.
<P>
С облекчение отбелязвам, че предложеното от мен изменение, което е против стандартизирането на защитените наименования за произход и защитените географски указания, беше прието на пленарното заседание. Съчетаването на тази информация би обезсмислило съществуващите наименования и би причинило значителни вреди на производителите със защитени наименования за произход.
<P>
Темата за количествените методи на управление на производството е умишлено пренебрегната в съобщението на Комисията. Убедена съм, че продължаваме да се нуждаем от инструменти за контрол на производството, за да гарантираме стабилни цени за производителите и да им вдъхнем сигурността да планират бъдещето, за да могат да отговорят на високите очаквания на потребителите и законодателите. Това се отнася не само за млекопроизводството, но, по-конкретно, и за винопроизводството.
<SPEAKER ID="298" NAME="Jean-Luc Mélenchon  " LANGUAGE="FR">
Докладът има безспорен недостатък: той включва селскостопанската политика в егоистичната логика за преследване на максимална печалба, което е обратното на понятието ни за селскостопанска политика. Ето защо за мен е немислимо да го подкрепя. Все пак, имайки предвид подобренията, които той внася, считам, че е по-добре да се въздържа. Всъщност не желая да съдействам за възпрепятстването на такива анти-продуктивистки идеи, като например желанието да се въведе етикет за "екологичен отпечатък" и да се премести част от селскостопанското производство. Забелязах намерението да се избяга от логиката на продуктивизма. Със съжаление отбелязвам, че това са само възможности, очертани в текста, и че тяхното практическо приложение в капиталистическа среда значително намалява въздействието им. Не искам обаче да пропусна възможността да се насърчават такива идеи.
<SPEAKER ID="299" NAME="Nuno Melo  " LANGUAGE="PT">
Качеството на европейските селскостопански продукти е наследство, което е уважавано по целия свят. Ето защо е налице усещане, че е необходима защита на тези продукти и че трябва да се предотврати объркването им с други, които са с по-лошо качество, по-малко безопасни и които понякога са фалшиви.
<P>
За да бъде предотвратено това, от решаващо значение е тези продукти да бъдат етикетирани и да бъде направен опит да се гарантира, че потребителите получават достоверна информация, свързана с тези продукти. За да се избегне нарушаване на конкурентоспособността, е още по-важно да е налице цялостното разбиране, че вносните селскостопански продукти отговарят на същите изисквания като тези, наложени на продуктите, произведени в Европейския съюз. Ето защо гласувах в подкрепа на този доклад.
<SPEAKER ID="300" NAME="Tiziano Motti  " LANGUAGE="IT">
Г-н председател, госпожи и господа, благодарение на европейските разпоредби, които създават ясни правила за качеството на селскостопанската продукция, здравето на гражданите, устойчивостта на околната среда и конкретните характеристики на културите, днес с гордост можем да заявим, че европейското селско стопанство е модел без аналог в целия свят.
<P>
Макар че, от една страна, трябва да благодарим на земеделските стопани, които прилагат правилата с огромно чувство за дълг, от друга страна, трябва да се запитаме защо понякога Европейският съюз има навика да се оплита в бюрократични лабиринти, които помрачават тези отлични постижения, и така предизвиква огромно разочарование сред гражданите.
<P>
Оттук идва въпросът защо днес нашите граждани започват деня си с добър портокалов сок без портокали, за обяд пият розе, направено чрез смесване на червено и бяло вино, ферментирали чрез добавянето на захар, заедно с пица, направена с моцарела, съдържаща касеин. Съвсем не с удоволствие те могат по всяко време да си вземат шоколад, в който няма какао.
<P>
Дори и децата търпят последиците от шизофреничното унищожение на нашите качествени хранителни продукти: в Европа има опасност да се храним с развалени продукти, чиито произход не ни е известен; трябва само да споменем замърсеното с меламин мляко от Китай.
<P>
Гражданите имат право на защита. За да имат възможност потребителите да правят информиран избор, трябва да настояваме етикетите да съдържат пълна и цялостна информация и за това на продукти за масова консумация, като например дълготрайното стерилизирано мляко или краве мляко, произведено по технологията UHT, както и млечни продукти, произведени изключително от краве мляко, да бъде обозначен произходът на суровото мляко, използвано в производството, както и други, изисквани от закона, обозначения.
<SPEAKER ID="301" NAME="Rareş-Lucian Niculescu  " LANGUAGE="RO">
Подкрепих изменение 3, защото то е свързано с аспект в предложението за резолюция, който може да се тълкува като насърчаване на връщането към стандартизиране на селскостопанските продукти (форма и размери на плодовете и зеленчуците).
<SPEAKER ID="985" NAME="Franz Obermayr  " LANGUAGE="DE">
Докладът подчертава централната роля, която имат висококачествените селскостопански продукти за защитата на потребителите. Той също така подчертава подкрепата за традиционните регионални продукти и за малките и средните предприятия в областта на селското стопанство. Ето защо гласувах в подкрепа на този доклад.
<SPEAKER ID="302" NAME="Georgios Papastamkos  " LANGUAGE="EL">
Гласувах против изменение 3, защото подкрепям възстановяването на търговските стандарти в сектора на плодовете. Считам, че решението на Комисията да ги премахне, въпреки съпротивата на широко мнозинство от държавите-членки и въпросния производствен сектор, е неоправдано.
<P>
Европейският съюз съвсем основателно има най-високите стандарти за селскостопански и хранителни продукти, които са в полза на европейските потребители. В същото време политиката за качество е от стратегическа важност, тъй като най-вече върху нея се гради добавената стойност на европейските селскостопански стоки на световните пазари. Остава обаче проблемът със съответствието на вносните продукти с еквивалентни критерии за качество. Трябва да бъде създаден каталог с всички частни системи за сертифициране на качеството и да бъде приета законодателна рамка за основните принципи на равнище на Европейски съюз, за да се гарантира, че тези системи работят прозрачно.
<P>
Подкрепям етикетирането на всички първични селскостопански продукти, като се обозначава мястото на производство. Що се отнася до географските указания, трябва да запазим трите системи на Европейския съюз за селскостопански продукти и храни, алкохолни напитки и вино в настоящия им вид. Гарантирането на повишена защита за географските указания в рамките на двустранните търговски споразумения и СТО е от първостепенна важност.
<SPEAKER ID="303" NAME="Rovana Plumb  " LANGUAGE="RO">
Гласувах в подкрепа на този доклад, тъй като укрепването на политиката за качество на равнище на Европейския съюз е важен стимул за европейските селскостопански производители да положат по-големи усилия за осигуряване на качество, безопасност на хранителните продукти и опазване на околната среда. Считам, че тази политика може да доведе до значително повишаване на добавената стойност на европейския селскостопански и хранително-вкусов сектор като част от все по-глобализиращ се пазар. В същото време обаче на гражданите трябва да бъде предоставяна по-добра информация чрез подходящи информационни кампании и кампании за насърчаване на доброволното етикетиране за други производствени методи, съобразени с опазването на околната среда и хуманното отношение към животните, като например "интегрираното производство", "паша на открито" и "планинско селско стопанство".
<SPEAKER ID="304" NAME="Britta Reimers  " LANGUAGE="DE">
При гласуването на доклада Scottà относно политиката за качество на селскостопанските продукти беше прието изменение 5, което призовава за задължително етикетиране на произхода на храни, произведени само от една съставка. Изискването включва значително повече работа и по-високи разходи за селскостопанската промишленост и преработвателите на храни, без реално да води до добавена стойност за потребителите. Поради тази причинa гласувах против изменението.
<SPEAKER ID="305" NAME="Robert Rochefort  " LANGUAGE="FR">
Гласувах в подкрепа на доклада относно бъдещето на политиката за качество на храните. Нека веднага да подчертаем един положителен аспект на текста: предложението за създаване на европейски логотип за биологични храни. Това е ясно искане от страна на потребителите и изискване, което трябва да се спазва, за да се развива вътрешният пазар.
<P>
Ще засегна важния въпрос за географските указания и традиционните специалитети. Предвид същественото им значение за европейското селско стопанство поради привилегированите връзки, създадени с течение на времето между продукти и региони, географските указания и традиционните специалитети са тясно свързани с традицията и историята на вкуса. Поради тази причина трябва да ги пазим. Следователно с удоволствие отбелязвам, че се противопоставяме на сливането на двете концепции за ЗНП (защитено наименование за произход) и ЗГУ (защитено географско указание), както беше предложено от Европейската комисия. Вярно е, че опростяването на стандартите може, на пръв поглед, да изглежда благоприятно по отношение на намаляването на бюрократичната тежест, но то не трябва да води до понижаване на стандартите, които нашите европейски производители смело си налагаха. И накрая, нека не забравяме работата, която ни предстои да свършим, за да увеличим защитата на географските указания на международно равнище (по-специално, чрез СТО).
<SPEAKER ID="306" NAME="Raül Romeva i Rueda  " LANGUAGE="EN">
Накрая гласувах в подкрепа резолюцията, най-вече защото измененията ни 3 (свързано с противопоставянето на правилата за стандартизиране на плодовете и зеленчуците) и 5 (свързано със задължителното обозначаване на мястото на произход) бяха приети.
<SPEAKER ID="307" NAME="Brian Simpson  " LANGUAGE="EN">
Макар да сме радостни, че здравият разум надделя над плодовете и зеленчуците с неправилна форма, британските лейбъристи, членове на Европейския парламент, все още изпитват известно безпокойство по отношение на доклада Scottà и затова гласуваха против него. Ние сме против всякакви опити да бъде въведен логотип за качество на Европейския съюз, който ще бъде поставян само на продукция от Европейския съюз, тъй като това би било дискриминация спрямо земеделските стопани от трети държави и би противоречало на нашите цели за развитие. Партията на лейбъристите в Европейския парламент подкрепя идеята за етикет за биологично производство за целия Европейски съюз, но на Комисията вече е известно, че Парламентът подкрепя това, а други части на доклада съдържат съществени доводи да не подкрепим целия доклад.
<SPEAKER ID="984" NAME="Alf Svensson" AFFILIATION="PPE">
в писмена форма. - (SV) Европейският съюз трябва да има силна защита на потребителите. Потребителите имат право на точна и ясна информация относно съдържанието и произхода на стоките и дали са били генетично модифицирани. Ясните общи правила създават условията за пазар в рамките на Европейския съюз, който работи при еднакви условия за всички. Когато пазарът функционира правилно, информираните потребители могат, чрез своя избор, да движат напред развитието към дори по-висококачествени храни. Аз обаче гласувах против доклада относно политиката за качество на селскостопанските продукти: каква стратегия да се приложи?. Основната причина е, че докладът нарушава принципа на субсидиарност. Например не е работа на Европейския съюз да създава "европейска база данни за старинни рецепти и исторически начини на приготвяне на храни". По мое мнение, се поставя твърде силен акцент на защитените географски указания в този доклад. Съществува и опасност от поставянето на бариери пред търговията с държави извън Европейския съюз, когато е налице такова съсредоточаване върху стоките, произведени в Европейския съюз. Обозначаването на произхода е важно, но, сам по себе си, произходът не винаги е гаранция, че продуктът е с високо качество.
<SPEAKER ID="308" NAME="Georgios Toussas  " LANGUAGE="EL">
Стремежът към подходяща, безопасна и висококачествена храна е човешка необходимост и изискване на работниците, която не може да бъде гарантирана в рамките на капиталистическия метод на производство и търговия със селскостопански продукти. Докладът изразява философията на Европейския съюз за производство на хранителни продукти, което е насочено към увеличаване на печалбите на хранително-вкусовата промишленост, а не към това да се отговори на изискванията на хората. В момент, когато един милиард души гладуват, а огромен брой обикновени хора живеят в бедност в капиталистическите държави, Европейският съюз използва стандартите за храни като претекст за ограничаване на производството, концентрация на земя в ръцете на големи капиталистически предприятия и изместване на малки и бедни земеделски стопани от земята им и от пазара на селскостопанско производство. Случаите на скандали в областта на хранително-вкусовата промишленост, които се увеличиха многократно през последните години поради капиталистическите условия на производство на храни, налагани все по-усилено от Европейския съюз и СТО, никога няма да бъдат адекватно решени с административни мерки за контрол, нито пък ГМО могат да съществуват заедно с конвенционални и биологични храни. Само продоволствената независимост и сигурност, гарантирането на безопасни, здравословни, евтини храни, подкрепата за бедните земеделски стопани и създаването на кооперативи на производители в рамките на народната власт и народната икономика могат да отговарят на съвременните изисквания на обикновените хора.
<SPEAKER ID="310" NAME="Sophie Auconie  " LANGUAGE="FR">
При гласуването по доклада относно въздействието на глобалната финансова и икономическа криза върху развиващите се страни и върху сътрудничеството за развитие аз гласувах за изменението на параграф 31, който призовава за въвеждане на международен налог върху финансовите транзакции. Наистина, дълбоко съм убедена, че такъв налог, дори и малък, върху тези операции с огромни суми би означавал, че ще бъдат събрани значителни средства. По този начин бихме могли да отделим повече ресурси за борба със злините, които преследват планетата и ще имаме финансирането, необходимо за постигане на Целите на хилядолетието за развитие. Това е нещо повече от въпрос на справедливост; това е въпрос на здрав разум.
<SPEAKER ID="311" NAME="Zigmantas Balčytis  " LANGUAGE="EN">
Напълно подкрепям доклада. Глобалната финансова и икономическа криза причини големи сътресения в развитите икономики, но имаше дори още по-дълбоки последици за страните с нововъзникващи икономики и развиващите се страни. Сега залогът е постигането на Целите на хилядолетието за развитие, тъй като напредъкът, който беше постигнат в тези страни през последното десетилетие, е блокиран. Икономическият напредък в развиващите се страни не може да се осигури само с финансова помощ. Затова Комисията трябва да настоява за реформа на международното сътрудничество за развитие. Нещо повече, мисля, че помощта за развиващите се страни следва постоянно да бъде приспособявана към обстоятелствата в тези страни.
<SPEAKER ID="312" NAME="Vilija Blinkevičiūt " LANGUAGE="LT">
Гласувах в подкрепа на доклада, защото трябва да помогнем на развиващите се страни, особено през този труден икономически период. В много развиващи се страни и преди всичко, в най-слабо развитите страни, се стигна до спад в приходите от износ и забавяне в растежа и развитието на южните региони. Особено важно е да се договорим за икономически партньорства, с които да се засили съвместимостта на политиката на ЕС в полза на развитието и, наред с другото, насърчаването на подходяща заетост, благоденствие и разкриване на работни места и за осигуряване на правилно изпълнение на търговските ангажименти и прилагането на подходящ преходен период за тези ангажименти. Развиващите се страни се нуждаят от помощ за намаляване на бедността и изолацията, мерки за подпомагане на развитието и мерки, които са съществени за излизане от кризата. При прилагането на тези мерки Европейският съюз следва да поеме водещата роля и да действа решително и за целта всички институции на ЕС трябва да поемат по-големи ангажименти. Не можем да позволим кризата да спре напредъка, който тези държави са постигнали през последното десетилетие от гледна точка на стабилен икономически растеж и затова мисля, че предоставянето на по-голяма помощ за развитие е съществено.
<SPEAKER ID="313" NAME="Andrew Henry William Brons  " LANGUAGE="EN">
Ние се противопоставихме на това предложение, защото в него се прави опит да се прехвърли отговорност на европейските държави за тежкото положение на неразвития Трети свят, вместо отговорността да се вмени на самите държави от него. Освен това в него намира израз одобрителното очакване на създаването на различни форми на политическо и икономическо световно управление.
<SPEAKER ID="314" NAME="Maria Da Graça Carvalho  " LANGUAGE="PT">
Аз гласувам в подкрепа на доклада, който повдига възлови въпроси за устойчивото развитие и постепенното интегриране на африканските, карибските и тихоокеанските държави в световната икономика.
<P>
Именно развиващите се страни са най-силно засегнати от глобалното затопляне, така че е от съществено значение да бъдат засилени всички мерки за борба с изменението на климата, като трансфера на подходящи технологии. Също толкова важно е да бъде постигнато съгласие по схемата за търговия с квоти за емисии на парникови газове на ЕС, според което най-малко 25% от приходите, получени от продажба на търг на лицензите за емисии на въглероден диоксид, да се използват за помощ за развиващите се страни.
<P>
Въпроси като устойчиво развитие и "зелен" растеж трябва да бъдат стратегически приоритети за ЕС. Призовавам за развиващите се страни да бъдат заделени допълнителни средства. Те трябва да бъдат устойчиви в средносрочен и дългосрочен план и да идват от частния сектор, от пазара на въглерод и от публичния сектор в индустриализираните страни или в най-напредналите в икономическо отношение от развиващите се страни.
<SPEAKER ID="315" NAME="Carlos Coelho  " LANGUAGE="PT">
Опустошителната икономическа и финансова криза имаше бедствени последици в развиващите се страни, които вече пострадаха от последователни кризи (продоволствена, енергийна, във връзка с изменението на климата и финансова криза). Те, които не са причина за тази криза, но са най-засегнати, се нуждаят от спешна помощ. Европейският съюз и развитите страни трябва да реагират бързо, решително и ефикасно.
<P>
Мисля, че е от възлово значение държавите-членки да изпълнят ангажиментите си по официалната помощ за развитие и да засилят ангажиментите си за постигане на Целите на хилядолетието за развитие. Комисията и Съветът трябва също да продължат работата по реформата на международното сътрудничество за развитие, което е една от основните причини за неефикасността на помощта за развитие. Приветствам подобрените инструменти за отпускане на кредити за най-бедните страни, отпуснати от финансовите институции. Това не е достатъчно обаче. Подкрепям призивите в доклада за устойчиво увеличаване на помощта за развитие.
<SPEAKER ID="316" NAME="Harlem Désir  " LANGUAGE="FR">
Развиващите се страни, по-конкретно, най-бедните от тях, които вече бяха силно засегнати от продоволствената криза през 2007 г., днес понасят пълната тежест на икономическото и социалното въздействие на международната финансова криза, която започна в развитите страни. Последните вече са склонни да намалят помощта за развитие, за да се справят със собствените си трудности. Така развиващите се страни плащат два пъти за кашата, забъркана от нерегулирания глобален капитализъм. Гласувах в подкрепа на доклада Guerrero Salom, който напомня на Европа нейните отговорности и изисква спазване на ангажиментите, поети във връзка с официалната помощ за развитие, по-конкретно, целта да се отпуска за това 0,7% от БВП към 2015 г. Приемайки го, Парламентът също така призовава за въвеждане на международен налог върху финансовите операции за финансиране на развитието, достъп до глобалните обществени блага и приспособяването на бедните страни към предизвикателствата на изменението на климата. Той подкрепя опрощаването на дълга на най-слабо развитите държави. Всички тези препоръки са съществени с приближаването на прегледа на Целите на хилядолетието за развитие в ООН през месец септември. Европейският съюз има моралното задължение да приложи тези нови механизми за международна солидарност без отлагане.
<SPEAKER ID="317" NAME="Lena Ek, Marit Paulsen, Olle Schmidt и Cecilia Wikström  " LANGUAGE="SV">
За нас, либералите, инвестициите в развиващите се страни са близки на сърцата ни. Приветстваме новите начини за предоставяне на средства на държавите, получаващи помощ, но бихме искали ясно да заявим, че не смятаме, че един налог върху международните финанансови операции е решението, което ще ни позволи да постигнем Целите на хилядолетието за развитие или да преодолеем световните дисбаланси. Важно е също така да се посочи, че ще бъде възможно да се въведе такъв налог само ако той бъде световен. Вместо това бихме искали да наблегнем на важността държавите-членки на ЕС да спазят настоящите ангажименти по отношение на равнищата на помощ, които са били определени. За да се стигне до развитие и растеж в развиващите се страни, следва да насърчаваме свободната търговия и да премахнем различните преки и косвени пречки от страна на ЕС пред търговията.
<SPEAKER ID="318" NAME="Edite Estrela  " LANGUAGE="PT">
Аз гласувах в подкрепа на доклада относно въздействието на глобалната финансова и икономическа криза върху развиващите се страни и върху сътрудничеството за развитие.
<P>
Важно е да се подчертае, че развиващите се страни, макар да не са източникът на международната криза, са непропорционално много засегнати от нея. Като най-големия донор на помощ за развиващите се страни, Европейският съюз играе съществена роля за осигуряване на необходимата водеща роля по отношение на приемането на мерки на международно равнище, за да стане възможно постигането на Целите на хилядолетието за развитие.
<SPEAKER ID="319" NAME="Diogo Feio  " LANGUAGE="PT">
Когато се позоваваме на финансовата, икономическата и обществената криза, която преживяваме в момента, говорим за глобална криза, в която специално внимание трябва да бъде отделено на развиващите се страни, които пострадаха от въздействието на кризата и пряко, и косвено. Съществуващите механизми за подпомагане на по-бедните страни и тяхното население, което живее в крайна бедност и нищета, трябва да бъдат прилагани по един по-ефикасен и целенасочен начин. Те не трябва да водят до зависимост, която би могла да има отрицателни последици за растежа, заплатите и заетостта.
<P>
Поради това трябва да бъде гарантирано, че лостовете и политиките за развитие ще позволяват ефективно развитие. Това изисква по-координирани действия на двустранно и многостранно равнище. Трябва да бъдат предприети мерки по отношение на хуманитарната помощ, сътрудничеството и развитието и в тази област държавите-членки, Европейският съюз и международните организации играят съществена роля. При все това се противопоставям на въвеждането на налог върху международните финанансови операции (данък на Тобин) за подпомагане на финансирането на тези държави предвид последиците, които той би имал върху обществото като цяло.
<SPEAKER ID="320" NAME="João Ferreira  " LANGUAGE="PT">
Обсъжданият доклад засяга много важни въпроси и привежда някои аргументи, които са правилни: например, затварянето на данъчните убежища, опрощаването на външния дълг на определени страни, необходимостта от повишаване на усилията по отношение на официалната помощ за развитие и налога върху финансовите операции.
<P>
Трябва обаче да посочим някои детайли в доклада, които са отрицателни и дори противоречиви. Един от примерите е либерализацията на търговията в съответствие с шаблоните, към които се придържа Европейският съюз, по-специално чрез споразуменията за икономическо партньорство, които ЕС се стреми да наложи на африканските, карибските и тихоокеанските държави. Това става въпреки съпротивата и съобщенията за отрицателните им последици от много от тези държави, да не говорим за неспособността да се справим с проблема с външния дълг по един по-мащабен начин.
<SPEAKER ID="983" NAME="Bruno Gollnisch  " LANGUAGE="FR">
Текстовете на Парламента понякога граничат с абсурда, но трябва да призная, че в случая с доклада на г-н Guerrero Salom вие надминахте себе си. Ще спомена мимоходом неприемливото искане за световно икономическо и финансово управление и основното противоречие, което се съдържа в изказаното съжаление по повод външната зависимост на бедните страни, като същевременно им се препоръчва да се отворят дори още повече за световната търговия. Ще подмина също и лицемерното осъждане на, цитирам "концепцията за глобализация, имаща за цел постигане на пълна дерегулация и отхвърляне на всички инструменти на публичното управление", концепция, която беше и на практика продължава да бъде ваша собствена и която налагате тук от години. И накрая, за завършек, ето параграф 26, в който вие предлагате да се следват съветите на Джордж Сорос! Човекът, който дължи цялото си състояние на спекулации. Човекът, който в съдружие с други хедж фондове, залага на провал на еврото и спекулира с гръцкия дълг, с цел да го предизвика. Човекът, който пренебрегва социалните и икономическите последици на действията си, така че да наложи избран от него световен икономически ред. Обаче е вярно, че и вие споделяте това желание за един обединен евро-атлантически блок, световно управление и световна валута.
<SPEAKER ID="982" NAME="Sylvie Guillaume  " LANGUAGE="FR">
Аз подкрепих доклада на моя колега, г-н Guerrero Salom, за да напомним на държавите-членки техните отговорности към развиващите се страни пред лицето на световните предизвикателства като икономическата криза и изменението на климата, за които последните не носят отговорност. Европа трябва повече да се ангажира с постигането на Целите на хилядолетието за развитие; с други думи, тя трябва да заделя най-малко 0,7% от БВП за борба с бедността в развиващите се страни към 2015 г. За да бъде постигната тази цел, аз също подкрепих въвеждането на налог върху финансовите операции, както и разглеждането на възможни варианти за опрощаване на дълга на най-бедните страни. Накрая, сексуалните и репродуктивните здравни права остават приоритет за групата на Прогресивния алианс на социалистите и демократите в Европейския парламент и на тази основа аз гласувах в подкрепа на доклада.
<SPEAKER ID="321" NAME="Jean-Luc Mélenchon  " LANGUAGE="FR">
Този текст има достойнството, че препоръчва мораториум и опрощаване на дълга на най-бедните страни, че се застъпва за хранителен суверенитет и задължение да се зачитат правилата на Международната организация на труда. Това обаче не компенсира факта, че той е твърдо на страната на пазара на въглерод и "зеления" растеж и че проповядва свободна търговия и разрастване на финансовите услуги. Текстът подкрепя неумолимата логика на либералния догматизъм. Поради това той е вреден. Аз гласувах "против".
<SPEAKER ID="322" NAME="Nuno Melo  " LANGUAGE="PT">
Аз гласувах против доклада поради няколко причини. Първо, гласуването набързо в пленарна зала по възловите според мен изменения на параграфи 7, 31 и 34. Също така решението за така наречените сексуални и репродуктивни здравни права. Най-накрая, придвижването към въвеждане на бъдещи европейски данъци, на което изцяло се противопоставям, както съм заявявал неведнъж, особено по време на предизборната кампания за Парламента.
<SPEAKER ID="323" NAME="Andreas Mölzer  " LANGUAGE="DE">
Най-сериозната финансова и икономическа криза след 30-те години на ХХ век силно засегна Европа. Развиващите се страни обаче също страдат тежко от нейното въздействие и до голяма степен са безсилни да направят нещо в тази връзка. Безотговорната спекулация, алчността за бързи печалби, които нямат никаква връзка с реалната икономика в англосаксонските държави и финансова система, която се пука по шевовете, доведоха света до ръба на финансова бездна. Друга причина за кризата е схващането за глобализацията, което издигна за свой най-важен приоритет пълната дерегулация. Държавите от Европа все повече задлъжняват, за да задвижат отново своите икономики. В много случаи обаче това не е възможно за развиващите се страни поради лошото им финансово положение. Затова трябва да им се даде възможност да предпазват собствените си национални икономики по-ефективно от вносните стоки, които се продават на дъмпингови цени и унищожават местните пазари и поминъка на местните хора. Трябва да дадем шанс на развиващите се страни да излязат от кризата със собствени сили. Традиционната помощ за развитие до голяма степен се провали по отношение на постигането на целта си. В крайна сметка, трябва да се заемем с корена на проблема и да наложим строги регламенти на финансовите пазари, да предотвратим спекулативните практики и бързо да въведем данък върху финансовите операции. Проблемът със сигурност никога няма да бъде решен от такъв вид "световно правителство", какъвто се предлага в доклада, защото то в още по-голяма сила ще лиши от влияние хората и държавите.
<SPEAKER ID="324" NAME="Wojciech Michał Olejniczak  " LANGUAGE="PL">
Докладът на комисията по развитие относно въздействието на глобалната финансова и икономическа криза върху развиващите се страни и върху сътрудничеството за развитие правилно отбелязва, че през последните две години се наблюдава не една криза, а цяла поредица от свързани кризи. Вместо да доведе до намаляване на помощта за развитие за развиващите се страни, това положение следва да доведе до увеличаването й.
<P>
Общата цел следва да бъде отпускане на 0,56% от брутния национален доход за помощ за развитие към 2010 г. и 0,7% до 2015 г. Отделно от временната помощ са необходими и други мерки, които да променят архитектурата на световното икономическо управление. Това обяснява подкрепата ми за незабавното изпълнение на задълженията, поети на срещата на високо равнище на Г-20 в Питсбърг относно промяна в квотите в МВФ в полза на страните с нововъзникващи икономики и развиващите се страни с най-малко 5% и увеличаване с поне 3% на правата на глас в Световната банка за развиващите се страни и страните в преход.
<P>
Тези мерки следва да бъдат свързани с премахването на данъчните убежища. Важно решение за финансовата система, което също заслужава да бъде разгледано, е това, което се нарича данък на Тобин. Вземайки предвид факта, че докладът на комисията съдържа всички гореспоменати предложения, аз реших да гласувам в подкрепа на приемането му.
<SPEAKER ID="325" NAME="Raül Romeva i Rueda  " LANGUAGE="EN">
Радвам се, че докладът беше приет, макар и с малко мнозинство (с 283 гласа "за", 278 "против" и 15 "въздържали се"), особено защото някои разделни гласувания, поискани от Европейската народна партия с цел докладът да бъде отслабен в някои параграфи - за облагането на банковата система с цел световна социална справедливост, международния налог върху финансовите операции, мораториума върху дълга и опрощаването на дълга - не успяха. Всички тези параграфи бяха приети с убедително мнозинство.
<SPEAKER ID="981" NAME="Alf Svensson" AFFILIATION="PPE">
в писмена форма. - (SV) На 25 март аз гласувах против доклада относно въздействието на глобалната финансова и икономическа криза върху развиващите се страни и върху сътрудничеството за развитие, най-вече заради формулировката в параграф 31 относно данъчното облагане на банковата система и въвеждането на налог върху международните транзакции. Въвеждането на "данък на Тобин" ще доведе до риск от нежелателни странични ефекти, които ще навредят на международния пазар, който, разбира се, е пазарът, в който бедните страни трябва да бъдат включени, за да стане възможно тяхното икономическо развитие при справедливи условия. Според мен не е ясно как данъкът на Тобин ще помогне да се предотвратят финансовите кризи в бъдеще без световен консенсус и подкрепа.
<SPEAKER ID="326" NAME="Silvia-Adriana Ţicău  " LANGUAGE="RO">
Гласувах в подкрепа на резолюцията на Европейския парламент относно въздействието на глобалната финансова и икономическа криза върху развиващите се страни и върху сътрудничеството за развитие, защото тези страни са най-засегнати от икономическа и финансовата криза. Отбелязваме с голяма загриженост, че според оценките се очаква през 2010 г. развиващите се страни да бъдат изправени пред финансов недостиг от повече от 300 млрд. щатски долара и че разрастващите се бюджетни проблеми в най-уязвимите държави излагат на опасност в размер на над 11,5 млрд. щатски долара функционирането и развитието на ключови области като образование, здравеопазване, инфраструктура и социална защита. Освен това развиващите се страни са също така най-силно засегнати от въздействието на изменението на климата. Следователно настоятелно призоваваме Комисията и държавите-членки да подкрепят всички действия, целящи овладяване на изменението на климата, и във връзка с това да ускорят трансфера на подходящи технологии за развиващите се страни. В допълнение гласувах и за това, държавите-членки и Комисията да отделят особено внимание на насърчаването и защитата на достойната заетост и мерките за борба срещу дискриминацията по полов признак и детския труд, придържайки се към препоръките, приети по този въпрос от Международната организация на труда, чиято роля следва да бъде укрепена.
<SPEAKER ID="328" NAME="Sebastian Valentin Bodu  " LANGUAGE="RO">
Еврозоната беше изправена пред икономическа криза от огромен мащаб през последните две години. Сближаването на политиките, провеждани от ЕЦБ, и последователните и подходящи мерки гарантираха, че въздействието на кризата върху еврозоната е сведено до минимум. Гърция прави изключение и това се дължи на скрити и натрупвани с времето системни грешки. Въздействието на икономическата криза се почувства много по-осезаемо в ЕС извън еврозоната. Пример за това е Румъния, където независимо от прилаганите в момента подходящи икономически мерки, влиянието на кризата е значително. Последиците биха били много по-малки, ако имаше фискална отговорност и ако Румъния не беше започнала първата година от кризата, 2009 г., с 5,4% бюджетен дефицит в момент, когато само една година по-рано беше отчела рекордно висок икономически растеж. Макар че през последните шест месеца държавите от еврозоната вече отчитат подобрения в икономиките, едва сега в Румъния се наблюдават първите, макар и много скромни, признаци на възстановяване. Този процес обаче не може да продължи без драстично намаляване на бюджетния дефицит, което е наложително, за да не се окажем в ситуацията, в която се намира Гърция. Механизмите за налагане на наказания на държавите-членки, в случай че не успеят да покрият жизненоважните макроикономически показатели, трябва да се прилагат незабавно.
<SPEAKER ID="329" NAME="Nikolaos Chountis  " LANGUAGE="EL">
Гласувах срещу доклада на ЕЦБ за 2008 г. От 2008 г. ЕЦБ предоставя ликвидност на търговските банки, но без да е определила конкретни и строги правила и критерии за това как да се използва тази допълнителна ликвидност. В резултат на това се наблюдава спад в предоставянето на заеми на малките и средните предприятия и потребителите, а очакваното намаление на лихвите по кредитите не се случи. В същото време ЕЦБ още веднъж показа, че не е в състояние да сложи край на подигравките от страна на търговските банки, които вземат заеми от ЕЦБ с лихва от 1%, а предлагат кредити в държавите членки с много по-високи лихвени проценти. Трябва да се признае, че независимостта на централните банки не беше правилен избор нито от гледна точка на демократичния и политически контрол, нито от позицията на икономическата ефективност. Това, от което се нуждаем в момента, е не само строго регулиране на финансовия сектор, но и ограничаване на размера и значението му за реалната икономика.
<SPEAKER ID="330" NAME="Diogo Feio  " LANGUAGE="PT">
Начинът, по който Европейската централна банка въведе мерки в отговор на сегашната икономическа, финансова и социална криза, изигра решаваща роля, по-конкретно чрез мерките, които позволиха на държавите-членки, наред с другото, да поддържат ликвидността си, да кредитират дружества и да намалят лихвените проценти.
<P>
Ето защо считам, че стратегиите за изход трябва да вземат предвид истинската стабилност на финансовите пазари или ще има нова по-мощна вълна от последиците, които претърпяхме, но чието въздействие ще е смекчено от тези мерки. Освен това считам, че трябва да обмислим адаптирането на Пакта за стабилност и растеж, за да го направим по-гъвкав и да го съобразим с извънредните ситуации, като тази, в която се намираме в момента.
<SPEAKER ID="331" NAME="Ilda Figueiredo  " LANGUAGE="PT">
Както знаем, кризата, която преживяваме, отчасти се дължи на решенията на Европейската централна банка (ЕЦБ). Интересно е да се отбележи, че докладът сам по себе си не е лишен от критики към действията на ЕЦБ. По-конкретно, докладът посочва, че икономическите прогнози на ЕЦБ като тези на Международния валутен фонд и други международни институции не са успели да предвидят доколко сериозен ще бъде икономическият спад през 2008 г. Критичен е и текстът, с който се "отбелязва, че намаленията на лихвените проценти, предприети от ЕЦБ, не бяха толкова радикални, колкото тези, осъществени от други централни банки, включително Федералния резерв на САЩ и централната банка на Обединеното кралство (Bank of England), както и в сравнение с очакванията на много икономически наблюдатели по това време".
<P>
Докладът обаче продължава да защитава ЕЦБ и нейните насоки, дори чрез големи противоречия. Ето защо гласувахме против. Въпреки това има други аспекти, които заслужават да бъдат оценени по достойнство, особено в тази част, в която се "изразява разочарование, че допълнителната ликвидност, "инжектирана" от ЕЦБ, не облекчи достатъчно ограниченото кредитиране, с което се сблъска промишлеността, в частност малките и средните предприятия, а вместо това някои банки я използваха, за да подобрят печалбите си и да покрият загубите си".
<SPEAKER ID="980" NAME="Bruno Gollnisch  " LANGUAGE="FR">
Поднасянето на поздравления към Европейската централна банка за действията й през 2008 г. е принудителен акт, в който не бих искал да участвам. Банката не можа да разбере, че се задава огромна криза, нито пък блесна по отношение на регулациите си, които далеч не са идеални. Не мисля, че са извлечени каквито и да било поуки от кризата. Все още се доверяваме на шепа англосаксонски агенции за кредитен рейтинг, които днес не са по-способни да определят кредитния рейтинг на държавите, отколкото вчера, когато определяха този на банките или токсичните финансови продукти. Продължаваме да настояваме за утвърждаване на напълно нерационални пазари, които засилват враждебните спекулации срещу дадена държава, когато би следвало да премахнем спекулациите, като се откажем от ортодоксалната парична политика. Подготвяме се за бързо завръщане към същите политики, които допринесоха за кризата, в името на "жизнеспособността на публичните финанси", но за сметка на потенциалното възстановяване и на покупателната способност на домакинствата. Преди всичко не правим нищо конкретно, за да сменим системата. Законодателството, което престорено определяте като спешно, за да заблудите общественото мнение, беше отложено до деликатния момент след избора на г-н Браун и г-жа Меркел. Това е грешка: предполагаемите им заместници, щяха да са също толкова приемливи за света, колкото и те.
<SPEAKER ID="979" NAME="Alan Kelly  " LANGUAGE="EN">
Не може да се каже нещо по този доклад, което да не се разбира от само себе си. Очевидно сега повече от всякога е необходимо финансовите институции да спрат и преосмислят своя подход. През последните две седмици двама бивши високопоставени служители в най-голямата банка в Ирландия бяха арестувани с внезапни сутрешни проверки. Това е драматичен пример за необходимостта от отговорно и морално финансово управление. Искам да отбележа само едно нещо, а именно, че трябва да се повиши прозрачността във финансовите ни институции, независимо дали са на регионално или национално равнище, или на равнище на Европейския съюз. Докладът призовава за по-голяма прозрачност и съм убеден, че това е нещо, което мнозинството от членовете на Европейския парламент ще подкрепят.
<SPEAKER ID="332" NAME="Arlene McCarthy  " LANGUAGE="EN">
Аз и колегите ми лейбъристи горещо подкрепяме работата на докладчика Edward Scicluna. По-конкретно, бих искала да насоча вниманието ви към акцентът, който е поставен в неговия доклад, върху значението на икономическия растеж като най-доброто средство за справяне с бюджетните дефицити. Това е ясен отговор за всички онези, които защитават неуместното фокусиране върху съкращаването на разходите в краткосрочен план, което всъщност може да доведе до заплаха за растежа в по-дългосрочна перспектива. С възстановяването на икономиката от последиците от финансовата криза през идните години трябва да бъде постигнато устойчиво намаляване на дефицитите, но излизането ни от кризата е единствената истинска възможност да осигурим дългосрочна финансова устойчивост и да защитим гражданите.
<SPEAKER ID="333" NAME="Jean-Luc Mélenchon  " LANGUAGE="FR">
Ще гласувам против доклада, който сляпо насърчава неолибералната логика, отговорна за икономическата и социална криза и кризата в околната среда, чиито последици понасяме в момента. Предложеният текст е не само изключително догматичен, но показва и неуважение към народите, и по-конкретно към гръцкия народ. Как е възможно Парламентът да гласува в подкрепа на толкова срамен текст, който поставя под съмнение присъединяването на Гърция към еврозоната с оглед на бюджетния дефицит, който е резултат от подкрепяната от него политика? Очевидно тази Европа е още един враг на народа.
<SPEAKER ID="334" NAME="Nuno Melo  " LANGUAGE="PT">
Сериозната икономическа криза, която изпитва целият свят едновременно, е изключително осезаема в Европейския съюз. Действията на Европейската централна банка в отговор на кризата бяха ефективни, макар че понякога идваха със закъснение или им липсваше увереност, по-конкретно тези по отношение на политиката за намаляване на лихвените проценти, която в Обединеното кралство и във Федералния резерв на САЩ беше по-радикална и по-ефективна.
<P>
Трябва да извлечем поука от допуснатите грешки, за да не ги повтаряме в бъдеще. Следва да се подчертае, че с Договора от Лисабон Европейската централна банка става европейска институция. Това означава по-голяма отговорност за Парламента, тъй като сега ние сме институцията, чрез която Европейската централна банка ще се отчита пред европейската общественост.
<SPEAKER ID="335" NAME="Raül Romeva i Rueda  " LANGUAGE="ES">
И аз като голямото мнозинство в Парламента гласувах в подкрепа на доклада. Тематиката не е противоречива и по време на пленарните заседания нямаше изменения, които биха могли да изкривят основното съдържание на доклада.
<SPEAKER ID="336" NAME="Czesław Adam Siekierski  " LANGUAGE="PL">
Годишният доклад на ЕЦБ за 2008 г. отразява добре причините и обстоятелствата, при които възникна кризата. Годината, през която започна сериозната фаза от най-голямата икономическа криза за последните няколко - 2008 г. - очерта пътя на развитие на световната и европейската икономика за дълги години напред.
<P>
За Европейската централна банка последните две години несъмнено бяха най-трудният период от историята й. ЕЦБ трябваше да се справи с криза, която оказа сериозно неблагоприятно въздействие върху европейската икономика. Нарастващите бюджетни дефицити на държавите-членки в съчетание с увеличаващия се дълг са основните макроикономически последици от тази криза. Съгласно Договора основната отговорност на ЕЦБ е поддържането на "ценова стабилност", което означава ниска инфлация. Дали ЕЦБ е изпълнила своята роля? Трудно бихме могли да кажем. Вярно е, че в момента инфлацията е под определения от ЕЦБ таван, но трябва да се отбележи, че през първите месеци на кризата тя скочи до рекордно високо равнище за еврозоната, след което изненадващо внезапно се понижи.
<P>
Според мен обаче тази нестабилност може да бъде обяснена с изненадата, която кризата предизвика. След октомври 2008 г. паричната политика на ЕЦБ може да се определи като активна и гъвкава. ЕЦБ прие различна стратегия за кризата от тази на останалите водещи централни банки по света. Все още очакваме резултатите от тези действия. Европа излиза от кризата, но положението все още е несигурно. Въпросът е дали ЕЦБ е подготвена за възможността от възникване на нова криза, която някои икономисти предвиждат.
<SPEAKER ID="337" NAME="Peter Skinner  " LANGUAGE="EN">
Приветствам доклада, изготвен от колегата Edward Scicluna, който представи добре обмислено становище и действително положи много усилия, за да осигури приемането на резолюцията само с едно гласуване. Във връзка с това трябва да се направят много компромиси, с които вероятно ще се замаскират съществуващите все още различия. Особено съм загрижен от факта, че в момент, когато се задават въпроси за ролята на Федералния резерв на САЩ, подобни информативни въпроси не биват поставяни по време на разискването за ЕЦБ. От особено значение е адекватността на микропруденциалния надзор и дали заради ролята си по време на настоящата криза ЕЦБ автоматично се е квалифицирала да взема пряко участие в тази дейност, или ще продължи да поема значителен риск за репутацията си.
