<CHAPTER ID="003">
Намаляване ставките на ДДС (разискване) 
<SPEAKER ID="007" NAME="Председател">
Следващата тема е докладът на г-жа van den Burg - от името на Комисията по икономически и парични въпроси, относно предложението за директива на Съвета за изменение на Директива 2006/112/EО по отношение на намалените ставки на данъка върху добавената стойност - C6-0299/2008 -.
<SPEAKER ID="008" NAME="Ieke van den Burg">
докладчик. - (NL) Настоящият доклад относно намалените ставки на ДДС претърпя доста промени. На практика от доклада нищо не остана, тъй като другите две големи групи, групата на Европейската народна партия (Християндемократи) и Европейските демократи, и групата на Алианса на либералите и демократите за Европа не се появиха при гласуването на моя доклад в Комисията по икономически и парични въпроси и, без предупреждение, предварително гласуваха "против", тъй като не одобриха отхвърлянето или приемането на едно или друго изменение.
<P>
Чрез тези свои действия те изложиха на сериозен риск подкрепата за това важно предложение на Комисията. Дълбоко съжалявам за това, защото по този начин се създаде изцяло погрешно впечатление за позицията на Европейския парламент. За щастие, те промениха позицията си и понастоящем посочиха, че предложението на Комисията може да разчита на цялостната им подкрепа. Съгласихме се, че ще престанем да спорим относно тези изменения по време на пленарното заседание, а вместо това ще приемем предложението на члена на ЕК Kovács с решително "да".
<P>
За съжаление, въпреки всичко г-жа Lulling продължи да се заблуждава, че трябва отново да внесе измененията си, които бяха отхвърлени, макар че те не съответстваха съвсем на текста на законодателната резолюция или на процедурата, която следвахме. Очевидно тук, в Парламента, наблюдаваме вариация на латинската сентенция Quod licet Iovi, non licet bovi, или отнесено към случая: това, което е позволено на г-жа Lulling, не е позволено на обикновения член на Европейския парламент. Без да отнемаме нищо от божествения й статут, бих искала да ви призова това да не ви разсейва и да гласувате категорично в подкрепа на законодателната резолюция при поименното гласуване накрая. Всъщност, в крайна сметка за това става въпрос. Заедно с члена на ЕК разчитам на вашата подкрепа и приемам, че г-жа Lulling ще осъзнае, че ако оттегли подкрепата си за резолюцията, понеже нещата не са тръгнали в желаната от нея посока, ще се окаже в много по-неблагоприятно положение и ще създаде погрешно впечатление, че е против намаляване на ставките за ДДС.
<P>
Този Парламент - и аз много се гордея с това - има дълга традиция в подкрепата на предложения за прилагане на намалени ставки на ДДС за трудоемки услуги. Нещо повече, Парламентът предприе по инициатива на един от моите предшественици, гн van Velzen, по време на срещата на върха, посветена на заетостта и състояла се в Люксембург през 1997 г., лансирането на предложение за прилагане на намалени ставки на ДДС като стимул за увеличаване на заетостта чрез поевтиняването на тези услуги, увеличаването на обема им и, също така, като се запълни пропастта между нелегалната и легална заетост. Тази цел, свързана със заетостта, по мое мнение е много важна и актуална. Твърдото ми убеждение е, че експериментът доказа действието си, преодолявайки всички съмнения.
<P>
Предишният комисар, г-н Bolkestein, беше по-малко убеден и, както много държави-членки, беше скептичен. Той не искаше да използва заетостта като цел при определянето на данъчната политика. Той възприе становището, че данъчната политика не си поставя такава цел. За щастие, сегашният комисар осъзна, че следва това да се възприема в по-широк контекст и аз се радвам, че в момента той предоставя на настоящия експеримент структурно измерение.
<P>
Бих искала да добавя кратък коментар във връзка с настоящото положение. Ако трябва да съм съвсем честна, не мога да си представя при сегашната ситуация Съветът да не предостави единодушната си подкрепа за предложението. В крайна сметка, той желае да направи нещо за нашето трагично положение със заетостта и за възстановяването на европейската икономика. Данъчни мерки, включително намаляване на ставките за ДДС, например за строителните и ремонтни дейности, за увеличаването на енергийната ефективност на нашите домове и културното ни наследство, и за всякакви други видове дейности, би могло да предостави стимул за пазара на жилища, който в момента е до голяма степен в застой.
<P>
С риск да изтъкнем очевидното, не изменението, внесено от групата PPE-DE в рамките на Комисията по вътрешния пазар и защита на потребителите, поставя акцент върху енергийната ефективност. Този акцент вече беше поставен в предложението на Комисията. Той беше заличен в изменение 6 и отново въведен в изменение 7. Това може единствено да създаде объркване. Все пак е ясно, че Парламентът силно подкрепя енергийната ефективност. Следователно се надяваме, че Съветът ще подкрепи предложението на члена на ЕК Kovács и днешното важно гласуване няма да се изроди във вътрешна кавга.
<SPEAKER ID="009" NAME="László Kovács">
член на Комисията. - (EN) Г-жо Председател, искам да благодаря не Европейския парламент за бързото разглеждане на настоящето предложение в светлината на искането, отправено от Европейския съвет през миналия декември в контекста на Европейския план за икономическо възстановяване, за решаване на въпроса за намалените ставки на ДДС за определени сектори до март 2009 г.
<P>
Доволен съм, че Комисията по икономически и парични въпроси (ECON) прие предложение за резолюция, с което одобри инициативата на Комисията, и се надявам пленарната зала да възприеме същата линия на подкрепа.
<P>
Бих искал да благодаря на Комисията по икономически и парични въпроси и на докладчика, г-жа van den Burg, за тяхната подкрепа. Всъщност, бързото приемане на настоящето предложение е необходимо, за да се осигури прилагането на намалени ставки на ДДС за някои местно предлагани услуги и трудоемки услуги, които в противен случай биха изчезнали до края на 2010 г. Нещо повече, важно е да се гарантират равни възможности за всички държави-членки в сектори като жилищното строителство и ресторантьорството, защото в момента по отношение на тези сектори държавите-членки не са на еднакво равнище.
<P>
Настоящата икономическа и финансова криза допълнително придава спешен характер на приемането и прилагането на настоящото предложение. Моментът не е подходящ за закриване на работни места, което ще се случи, ако намалените ставки за трудоемки услуги, които в момента се прилагат в 18 държави-членки, не бъдат окончателно установени. Нещо повече, важно е тези намалени ставки бързо да станат достъпни за всички държави-членки. Чрез стимулиране на покупателната способност на потребителите в области като жилищното строителство, намалените ставки могат да окажат положително въздействие върху заетостта, по-конкретно сред категорията на нискоквалифицираните работници, а те са тези, които рискуват първи да загубят работата си в условията на кризата. В този контекст вече препоръчах на Съвета да измени предложената дата за влизане в сила на директивата, за да позволи тя да бъде приложена възможно най-скоро, след като получи положително становище от Съвета.
<P>
В рамките на Съвета чешкото председателство в момента е съсредоточило усилията си за постигане на компромис, насочен към ограничен брой сектори - трудоемки, местно предлагани услуги, за които следва да се осигурят намалени ставки в съответствие с изискването на Европейския съвет.
<P>
Все пак ще коментирам измененията, които бяха внесени към това специфично и точно определено предложение.
<P>
Относно изменение 3, отнасящо се до изключването на алкохолните напитки от ресторантьорските услуги, Комисията се съобрази с последователността на общностните политики, по-конкретно с необходимостта от съвместимост между ДДС и акцизите, но също и като отчита глобалната политика на ЕС в областта на здравеопазването. Въпреки някои опасения, различаването на храната и безалкохолните напитки, от една страна, и на алкохолните напитки, от друга, не създава сериозна административна тежест за бизнеса. Всъщност, понастоящем седем от единадесетте държави-членки, които прилагат намалени ставки спрямо ресторантьорските услуги, изключват алкохолните напитки без каквито и да е трудности.
<P>
Относно изменение 2: както във връзка с предложението обхватът на намалените ставки на ДДС да бъде разширен и да включи оборудването, използвано от земеделските производители, считам, че това не е необходимо. Причината за това е, че разходите за ДДС за оборудване представляват вложение за селскостопанския сектор и не са разход за земеделските производители, защото те имат право да приспаднат сумите за ДДС като всяко данъчно задължено лице.
<P>
Относно изменения 1 и 4: във връзка с измененията, свързани с добавянето на детски дрехи и обувки, бих искал да ви припомня, че разглежданото предложение е ограничено главно до местно предлаганите, трудоемки услуги. Затова допълнително разширяване на обхвата на настоящето предложение не следва да се разглежда в този контекст. Освен това, като имаме предвид поведението и конкретните позиции на някои държави-членки, подобно разширяване със сигурност ще застраши единодушната подкрепа в Съвета, от която ние толкова много се нуждаем.
<P>
Относно изменение 5: изменението, отнасящо се до добавянето на паметници и надгробни плочи, не е необходимо, тъй като намалените ставки за тези доставки за случаите, когато се осъществяват от погребални агенции, вече са разрешени от действащите разпоредби. Нещо повече, реставрирането, ремонтът и поддръжката на културно наследство и исторически паметници също са обхванати от настоящето предложение на Комисията, което е в процес на разглеждане.
<P>
Относно изменение 7: мога да ви уверя, че Комисията силно подкрепя специфичното разглеждане на въпроса за прилагането на намалени ставки с оглед насърчаване на енергийната ефективност. Това ще бъде направено в рамките на законодателен пакет за "зелено" данъчно облагане, който в момента се подготвя и ще бъде предоставен на Съвета и Парламента през април.
<P>
В заключение, искам да заявя, че предложението ще подкрепи жилищното строителство, малките и средни предприятия и запазването на работни места, което изцяло хармонира с Европейския план за икономическо възстановяване. Това не е задължение, а възможност: държавите-членки могат да решат дали да го прилагат или не, така че по този начин дори се разширява данъчната им самостоятелност.
<SPEAKER ID="010" NAME="Olle Schmidt">
докладчик по становище на Комисията по вътрешния пазар и защита на потребителите. - (SV) Настоящият доклад показва, че данъчното облагане е чувствителен въпрос и аз зачитам това. В същото време смятам обаче, че бихме могли да разгледаме по-добре въпроса в Комисията по икономически и парични въпроси, която беше отговорна за доклада. В момента обсъждаме текста на резолюцията, което е положително.
<P>
Разбира се, изключително важно е, че вътрешният пазар не е засегнат от необоснована и нелоялна конкуренция. Налице са основания да повторим това в период, когато държавната помощ, изглежда, изобилства.
<P>
Все пак ЕС се нуждае от по-благоразумна позиция относно начина, по който намалените ставки на ДДС могат да се използват за насърчаване на работните места и растежа, най-вече за местните пазари и за трудоемките услуги. Именно в това се състои цялото предложение на Комисията. С други думи, става въпрос за повече работни места, но също така и за справяне с черната икономика. Следователно нуждаем се от намалени ставки на ДДС за ресторантьорските услуги, здравните услуги за млади хора, болни, лица с увреждания и възрастни, фризьорските услуги и нови стоки като аудио книги, които в моята родна страна заемат много важно място, компактдискове, детски столчета за кола и бебешки пелени, както и услуги, свързани с домашни грижи, като например реновационни и ремонтни дейности и чистене.
<P>
В комисията по вътрешния пазар и защита на потребителите изцяло подкрепихме линията на Комисията и, от името на г-н Harbour, добавихме изменения 6 и 7. Между другото, бих искал да посоча, че не е лесно да се разбере начинът на разглеждане на тези текстове в Парламента, както и процедурата по гласуване. В първото от посочените изменения подчертаваме важността на намаляването на дела на "черната", или "сива" икономика. В другото изменение целта ни беше да направим възможно намаляването на ставките на ДДС за реновационни и ремонтни дейности, с оглед пестенето на енергия. При сегашните условия на сложна икономическа конюнктура е необходимо да се използват различни средства за укрепване на икономиката и намаляването на данъците може да се окаже важен метод за постигането на тази цел.
<P>
Накрая, още веднъж на дневен ред идва насърчаването на алкохола от страна на г-жа Lulling. Както обикновено, учтиво, но категорично ще отхвърля нейния призив.
<SPEAKER ID="011" NAME="Astrid Lulling" LANGUAGE="FR">
Гжо Председател, днешното разискване - и предходните оратори го потвърдиха - се провежда при много необичайни обстоятелства, тъй като не разполагаме с доклад за разглеждане в пленарно заседание, както би било нормално. Бих искала да изясня нещата: срещу доклада в Комисията по икономически и парични въпроси гласува мнозинство, включващо всички групи.
<P>
Моята група гласува "против" настоящия доклад, въпреки че изцяло подкрепяме принципа за разширяване на прилагането на намалени ставки за ДДС даже в по-голяма степен от предложеното от Европейската комисия. Причината за това е, че всички внесени от нас изменения бяха отхвърлени от социалистите и либералите.
<P>
Положихме големи усилия за постигане на компромис. Приехме всички предложения на докладчика социалист. Тя не сметна, че е необходимо да направи и най-малкото усилие да приеме някое от нашите предложения. Следователно достойният за съжаление, но в същото време неизбежен резултат от гласуването, не бива да ви учудва, г-жо van den Burg.
<P>
Бих искала да ви дам приятелски съвет да промените в бъдеще поведението си, защото, както гласи латинската поговорка: errare humanum est, perseverare diabolicum ["да се греши е човешко, а да се постоянства в грешките е от дявола].
<P>
Все пак, позволете ми да се върна на обсъждания въпрос. Моята група реши отново да внесе в пленарна зала някои изменения, направени от членове на комисията с познания по темата. Тези изменения са важни и беше посочено много ясно, гжо van den Burg, че никой не може да попречи на член на Парламента да внася изменения към документ или резолюция.
<P>
Най-важното внесено от нас изменение се отнася до прилагането на намалени ставки на ДДС за алкохолните напитки в ресторантите. Това, г-н Schmidt, не е начин да се насърчи алкохолизма. Това е смешно. Ако предложението на Комисията беше прието, собствениците на ресторанти трябваше да прилагат две различни ставки за ДДС. Това е сложно и необосновано. Много шум за нищо. Повярвайте ми, ако не гласувате в подкрепа на изменение 3, знам как да информирам целия ресторантьорски сектор в Европа, а той е многоброен, че вашата позиция е попречила на прилагането на намалени ставки на ДДС спрямо всички тези услуги.
<P>
Предложих храната и напитките да бъдат облагани с еднакви намалени ставки, ако такива се прилагат. Според мен това е напълно логично и считам, че всички ние бихме могли да подкрепим това предложение. Защо да усложняваме въпроса? Защо да търсим аспекти, свързани с общественото здравеопазване там, където няма причина такива да съществуват?
<P>
Г-жо Председател, моята група подкрепя разширяването на намалените ставки за ДДС и призоваваме нашите правителства да разгледат този въпрос. Нашите граждани вече имат високи очаквания в тази област в днешното време на икономическа криза и ежедневния каталог от лоши новини. Мярката в подкрепа на хранителната промишленост става все по-необходима, г-жо Председател. Искаме Европа да бъда призната заради своята гъвкавост; това наистина би било положителен знак.
<SPEAKER ID="012" NAME="Pervenche Berès" LANGUAGE="FR">
Г-жо Председател, Комисар, както знаете, Европейският парламент признава, че вашата работа е трудна. Тук не е лесно, но когато се намираш в Съвета, положението се влошава, защото там трябва да се работи с единодушие. Следователно надявам се, че всеки тук ще прояви отговорно отношение и ще гласува по последователен начин. Ако считате, че предложението на комисията е добро, трябва да го подкрепите.
<P>
Поради колебания в Комисията по икономически и парични въпроси се наложи да бъдат набелязани някои изменения. Социалистите възприеха за пореден път отговорно поведение и решиха да не внасят никакви изменения в пленарната зала, защото в тази област, ако искаме да постигнем напредък, всичко, което ние в Европейския парламент трябва да направим, е да предоставим цялостната си подкрепа за предложението на Комисията, ако - какъвто е случаят тук - считаме предложението за добро.
<P>
Проведохме много разисквания относно ДДС, принципа на субсидиарност и относно необходимостта от хармонизиране в областта на данъчното законодателство. ДДС е класически пример за постигането на общо съгласие между всички нас. Нека използваме това. Временното подновяване на експеримента с намалените ставки на ДДС, когато това е насочено към и допринася за укрепване на трудоемките услуги - не непременно когато става въпрос за алкохолни напитки в ресторантите - ни показа, че тази система работи, така че нека да градим върху нея. Нека да прекратим правната несигурност и да хармонизираме основанията, които дават право на държавите-членки да се намесят. Тогава ще имаме последователни цели, хармонизирано данъчно облагане за случаите, при които това е възможно, и насърчаване за трудоемките услуги. Кой днес би могъл да каже "не" на това? Кой би могъл да каже "не" на използването на данъчното намаление като стимул за съществено подобряване на енергийната ефективност на жилищния ни фонд?
<P>
Днес, като отчитаме случилото се в Комисията по икономически и парични въпроси, като отчитаме разискванията, които наблюдавам да се провеждат в Съвета, считам, че трябва да подкрепим много силно предложението на Комисията и се надявам това да стане с възможно най-голямо мнозинство. На този етап от разискванията опитът да се подобри положението може да влоши нещата и считам, че нашите граждани няма да разберат оставането ни на етап на правна несигурност.
<P>
Необходимо е да укрепим системата, която се появи в процеса на работа. В това се състои предложението на нашия докладчик, г-жа van den Burg, и се надявам по-късно Парламентът да гласува категорично в негова подкрепа. По този начин членът на ЕК може да отнесе това силно послание до Съвета и да издейства окончателно решение, което ще направи възможно консолидирането на тази система.
<SPEAKER ID="013" NAME="Alain Lipietz">
от името на групата Verts/ALE. - (FR) Г-жо Председател, Комисар, госпожи и господа, тъй като в момента ни се предоставя последен шанс да направим това, бих искал преди всичко да благодаря на г-н Kovács за усилията, които често му носеха разочарование, но които положи тук в продължение на няколко години, и то като се има предвид, че данъчното облагане е област, в която решенията се вземат с единодушие и поради това подлежи на вето от различните държави-членки. Задачата му беше много трудна и може би той счита, че постигнатото не е много. Надявам се с цялото си сърце, че настоящата директива, негово върховно постижение, ще бъде одобрена от Парламента със солидна подкрепа.
<P>
Доказателство за отлично свършената от него работа е фактът, че когато в Комисията по икономически и парични въпроси поискахме да я подобрим, не бяхме в състояние да го направим. Някои хора настояваха нещата да тръгнат в една посока, други - в друга. Всяка страна беше убедена, че можем да постигнем повече. Успяхме да одобрим някои от най-успешните изменения или поне така мислехме, а след това, когато гласувахме цялостния текст, установихме, че това няма да проработи.
<P>
Накрая, координаторите на групата постигнаха съгласие по въпроса, че г-н Kovács вероятно е установил правилния баланс. Следователно групата на Зелените/Европейски свободен алианс, подобно на другите две групи, които току-що се изказаха, няма да внася никакви изменения. Установихме правилния баланс и това е разумното решение.
<P>
Днес някои държави, изправени пред кризата, намаляват всички ставки по ДДС. Убеден съм, че това е грешка. Държавите-членки се нуждаят от финансови ресурси и моментът не е подходящ да се задълбочава дефицита по този начин, дори да правите това, за да стимулирате икономиката, като насърчавате покупателната способност. Другата причина е, че опитът да се намалят цените, като за целта се жонглира с ДДС, води до много високи действителни лихви в момент, когато Централната банка се опитва да ги намали.
<P>
Предлагате друга стратегия и сте прави: използването на ДДС, за да се осъществят целеви намаления или целеви промени в съответните цени. Това е правилният избор, в съответствие с два критерия.
<P>
На първо място, субсидиарността. С други думи, целта е насочена към сектора на недвижимостите: местно предлаганите услуги и строителството. Вторият ни критерий при определяне на целите са трудоемките услуги. В качеството ни на природозащитници бихме искали да определите като специфична цел зелената революция: секторите, които са необходими, ако искате да преодолеете настоящата криза, която е резултат от индустриалния, либералния и продуктивистки модел, доминирал света повече от 30 години.
<P>
Бихме искали да разширите обхвата на ниските ставки на ДДС спрямо всички стоки, обхванати от Протокола от Киото. Практически, ако съчетаем местно предлаганите услуги и трудоемките услуги, това ще означава, че всички дейности, свързани със строителството, изолацията и всички дейности по разработване на енергийно ефективни сгради ще бъдат обхванати от директивата, а това за нас е достатъчен успех.
<P>
Бих искал открито да ви заявя, че очевидно няма да гласуваме в подкрепа на аргументите на г-жа Lulling. Разбира се, да постоянстваш в грешките си е от дявола, но мисля, че тази поговорка с еднаква сила може да се приложи спрямо самата г-жа Lulling. Можем също да помислим за Мандевил - за личните пороци и обществените облаги. Няма да насърчаваме личния порок чрез обществен порок и ще защитим онези държави, които се опитват да ограничат консумацията на алкохол.
<SPEAKER ID="014" NAME="Helmuth Markov" LANGUAGE="DE">
Г-жо Председател, Комисар Kovács, госпожи и господа, и специално гжо van den Burg, достойно за съжаление е, че тук, в Парламента, можем да постигнем съгласие само по предложението на Комисията, но не и по самия доклад, подготвен от гжа van den Burg. С радост бихме подкрепили този доклад в първоначалната му версия и поздравяваме докладчика. Обаче той бе отхвърлен от мнозинството в Комисията по икономически и парични въпроси. Решаващият фактор бе гласуването "против" от Групата на Европейската народна партия (Християндемократи) и Европейските демократи, и Групата на Алианса на либералите и демократите за Европа. След провала при индивидуалното гласуване комисията тогава не бе подготвена да приеме никакъв доклад и ние много съжаляваме за това.
<P>
Когато се стигне дотам, ние можем много да спечелим от предложението на Комисията за директива. Особено приветстваме факта, че Комисията дава положителна оценка на копенхагенското проучване, което бе възложено от самата Комисия. Проучването предлага запазване и дори разширяване на намалените ставки на ДДС върху услуги и други дейности. Това ще осигури работни места, особено в малки и микропредприятия, и ще извади цели сектори от сивата икономика, като ги преобразува в регулирана стопанска дейност. В сегашната криза тази стабилизация е много важна. Тя ще запази и - да се надяваме - ще създаде работни места.
<P>
Разбира се, ние от левицата приветстваме намаляването на ставките на ДДС като въпрос на принцип. Добре известно е, че като косвен данък ДДС особено силно удря тези, които зависят от заплатите си, и хората с ниски доходи. Високо и много високо платените трябва да носят поголямо данъчно бреме. През последните години данъчното бреме на високоплатените прослойки бе намалено по безотговорен начин във всички европейски държави.
<P>
Предложението на Комисията е предвидено да стане безсрочен регламент. Това също е добре дошло. Така ще се избегне далеч от идеалното положение да трябва да разширяваме намалените данъчни ставки през година. То ще създаде правна сигурност за доставчиците на услуги. Като член на Парламента от Германия аз съм особено доволен, че германското федерално правителство найпосле спря да блокира постоянния регламент. Това е нещо положително, за разлика от голямата коалиция във Федерална република Германия.
<P>
От предложените изменения подкрепяме тези, които са в полза на разширяване на намалените ставки на ДДС. Що се отнася до доставката на алкохолни напитки обаче - сегашната регламентация трябва да се запази. Както знаем, повисоките ставки на ДДС в тази област найвече служат за защита на общественото здраве. Поради това държавитечленки трябва да имат свобода на действие и в това отношение. Много ви благодаря.
<SPEAKER ID="015" NAME="John Whittaker" LANGUAGE="EN">
Гжо Председател, не е за вярване, че седим днес тук и обсъждаме дребни промени в правилата за данъка върху добавената стойност, когато страните от ЕС са изправени пред найтежката финансова и икономическа криза след Голямата депресия. Продължаваме да си даваме вид, че икономиките от ЕС не са толкова тежко поразени от лошите дългове и спада, както други, като дори и в Германия производството спада със смайващия годишен темп от 8 %, а държавните финанси на други места са използвани в максималната възможна степен заради спада в данъчните постъпления и ръста на социалните разходи, като правителствата поемат частни дългове и напразно се опитват да стимулират растежа.
<P>
Найтежкият случай е вероятно Гърция, чийто позагубил доверие държавен дълг все още е 94 % от БВП, а надбавката за лихвен риск бавно се връща към 3 %. Гърция има нужда от спасителен парашут - но кой ще го осигури? Не и германците, казват те. Дори и запалените поддръжници на големия проект ЕС сега трябва да приемат, че ако гръцкият дълг не бъде застрахован, Гърция може да бъде принудена да излезе от еврозоната. Може би още потревожна е огромната експозиция на няколко държави от еврозоната на проблемните дългове в Източна Европа.
<P>
Почти ми е мъчно за Комисията. От години се опитваше да прави, каквото й се казва, да утвърждава правилата за държавните помощи, конкуренцията и държавните поръчки: правила, които са съществени компоненти на проекта, но сега се игнорират навсякъде. Найтъжната гледка е изявлението на члена на ЕК Almunia тази седмица, че има намерение да задейства процедура за превишен дефицит срещу Испания, Франция и Ирландия, защото са нарушили бюджетните правила на Пакта за стабилност. Гн Almunia - моля ви - Пактът за стабилност е подкопан. Той никога не е притежавал необходимата категоричност. Нищо че благоразумните държавни финанси са съществени за оцеляването на еврото, няма нищо друго, което тези страни да могат да направят за бюджетите си.
<P>
Без съмнение жестовете към Европейския съюз ще продължат, но демократично избраните правителства имат първостепенен интерес да се грижат за населението, което ги е избрало. Франция и Германия дадоха да се разбере, че техните фискални стимули са създадени, за да помагат на собствените им производства и работници. Очевидно координацията е само за периодите на благоприятна икономическа конюнктура.
<P>
Икономиките в целия сват са съсипани. Някои от тях ще оцелеят. Ако някои икономики от Европейския съюз се върнат на пътя на просперитета, то няма да е благодарение на Европейския съюз или правилата му за ДДС.
<SPEAKER ID="016" NAME="Jim Allister" AFFILIATION="NI">
(EN) Гжо Председател, аз не съм привърженик на схващането, че икономическото ни спасение се крие в дребни намаления на данъка върху добавената стойност, нещо, което сме виждали в Обединеното кралство с - честно казано - само незначителен положителен ефект. Обаче приемам, че намаляването на данъчното бреме е средство за икономическо стимулиране. Така че това предложение, с което в някои сектори ще станат възможни намаления на ДДС - колкото и скромно да е - следва да се приветства, докъдето стига.
<P>
Много бих искал то да бе отишло подалеч, извън пределите на символиката. Разширяването му така, че да обхване ремонтите и обновяването на жилищата би било найголемият му актив, тъй като стимулирането на силно притиснатия строителен сектор е твърде наложително и, за да се постигне оптимален ефект, отстъпката не трябва да се ограничи само до мерките за енергийна ефективност. Строителството има нужда от помощ в целия си спектър, а не само на избирателна основа.
<P>
Предоставянето на възможността държавитечленки да действат за реализиране на тези дребни намаления на ДДС е само половината работа, защото в много случаи - включително в моята страна - притиснатите финансови министри, чиито приходи намаляват, може да се колебаят и да трябва да бъдат убеждавани да действат. Дори и аз трябва да призная обаче, че по въпросите на ДДС от вида, обхванати от този доклад, те поне няма да имат извинението, че Брюксел им е виновен, ако не се възползват от позволеното според тези предложения.
<SPEAKER ID="017" NAME="John Purvis" AFFILIATION="PPE-DE">
- (EN) Гжо Председател, искам да се присъединя към председателя на нашата комисия в съчувствието към члена на ЕК Kovács във връзка с трудното положение, в което се намира, опитвайки се да прокара данъчните въпроси през механизмите на Общността. Той трябва да използва максимален политически такт, за да постигне единодушие.
<P>
Макар изцяло да подкрепям принципа на субсидиарност и суверенното право на държавитечленки да определят свои собствени данъчни ставки, бих предложил на тези, които засега не са се възползвали от облекчението за пониски ставки при трудоемките, локализирани производства, сериозно да си помислят да направят това.
<P>
В страната, която познавам найдобре, където плавно въведохме 2,5 % намаление на ДДС за всичко - с малък или никакъв очевиден отговор или резултат в икономиката, както казва гн Allister - искам да предложа много поефективно да се приложат концентрирани мерки в конкретните области на трудоемките, локализирани производства и да намалим ставката съществено от 17,5 % до пониската ставка от 5 % или под нея. Това би дало много по-съществен ефект по отношение на връщането на хората на работа и съживяването на стопанската дейност.
<P>
Дейностите по обновяване и пристрояване или разширяване на сгради, усъвършенстване на енергоспестяването и може би услугите по естестично оформяне и озеленяване, и, както каза Olle Schmidt, грижите за възрастните и децата са тези, които ще предоставят на хората възможност за работа и вероятно ще увеличат данъчните приходи, тъй като тези хора също ще плащат данък върху приходите си.
<P>
От съсредоточаването върху тези области ще спечелят всички и призовавам тези държавичленки, които още не са се възползвали, включително и особено моята страна, да го сторят.
<SPEAKER ID="018" NAME="Joel Hasse Ferreira" AFFILIATION="PSE">
(PT) Ползата от приемането на това предложение за директива по същество е в начина, по който то би могло да помогне да се активизират местните икономики и да се подкрепят социалните дейности. Прилагането на намалена ставка на ДДС ще бъде много важно в жилищния сектор както в строителството, така и в ремонтите, тъй като ще позволи на държавитечленки, които го възприемат, да намалят разходите на крайния ползвател.
<P>
Предоставянето на местни услуги, особено от малките предприятия, също може да спечели от това намаление в ставката на ДДС, осигурявайки и създавайки по този начин повече и подобри работни места чрез насърчаване на потреблението на стоки и услуги и стимулиране на самата икономика.
<P>
Ресторантьорските услуги, които са от основно значение за доброто функциониране на местните икономики, и увеличеният туризъм могат по този начин много да спечелят на местно равнище от намаляването на ставката на ДДС. Тези услуги, госпожи и господа, не трябва да циркулират в рамките на вътрешния европейски пазар, което ще спомогне да се намалят резервите на някои държавичленки, вече изказани в Съвета. Поради това не мога да се съглася с разширяването на така намалената ставка и върху оборудването, независимо от претекста.
<P>
Благоразумният начин, по който това предложение трябва да бъде разгледано в Европейския парламент, не трябва да дава на правителствата, които имат резерви към предложението на Европейската комисия, претекст да използват на практика правото на вето по данъчни въпроси, което им дава европейското законодателство. В резултат на това Парламентът трябва благоразумно да отхвърли измененията без конкретна цел, които само биха затруднили приемането на текста. Както вече бе казано в тази зала - не само найдоброто е враг на доброто, но и този, който иска всичко, може да загуби всичко.
<P>
Това предложение за директива е важно не само за укрепване на местните икономики, но също и за да се отговори на многократно изразяваните амбиции на отделните държавичленки. Затова нека подкрепим предложението на Комисията във вида, в който е представено. Това фактически бе резултатът от гласуването, с мое съгласие, в Комисията по вътрешния пазар и защита на потребителите.
<P>
Приветствам работата на докладчиците и призовавам за приемането на това предложение точно във вида, в който то постъпи от Комисията и в който го прие Комисията по вътрешния пазар и защита на потребителите.
<SPEAKER ID="019" NAME="DanutBudreikait" AFFILIATION="ALDE">
(LT) Регламентът за намалението на ДДС от много време е област, изискваща системен подход. Ако бъде разрешено намаление на ДДС, всички страни трябва да имат право да се възползват от него, не само спечелилите това право, тъй като това е въпрос на бъдещето. В момента трябва да вземем спешни решения за преодоляване на икономическата криза. Предложението на Комисията се отнася за трудоемките услуги и местните услуги за частни крайни потребители, включително ресторантьорски услуги, което не би затруднило правилното функциониране на вътрешния пазар. Обаче има съмнения относно това дали упоменатите ресторантьорски услуги са само от местно значение или биха насърчили различни условия за конкуренцията в граничните региони и биха имали отражение върху туризма. Моята страна, Литва, бореща се с икономическата криза, отмени намаляването на ДДС. Правителството обоснова това свое решение на оценката на Националната сметна палата, че производителите печелят наймного от намаляване на ДДС, но кой печели от увеличаване на ДДС? Ръстът на цените, който не е пропорционален на нарастването на ДДС, ясно показва кой печели. Същата тази идея бе изказана в Европейския парламент при разискване намаляването на акциза върху горивото. Представителите на Европейската комисия бяха на мнение, че това няма да намали цените на петрола. Доволна съм, че разискваното предложение на Комисията използва различна оценка от копенхагенската икономика. Може би Комисията би обяснила на всички концепцията за ДДС, влиянието му върху бизнеса и потребителя и да посочи какви мерки съществуват, и още повече, дали съществуват изобщо, за защита на потребителя от производителя, тъй като такива случаи са типични за много страни. Съгласна съм, че намаляването на ДДС трябва да се прилага с икономическите и социални съображения, че гражданите трябва да могат да закупят найнеобходимите им стоки и услуги и с цел насърчаване и подпомагане на местните услуги.
<SPEAKER ID="020" NAME="Dariusz Maciej Grabowski" AFFILIATION="UEN">
(PL) Гжо Председател, ЕС се сблъсква с найсериозното икономическо предизвикателство в историята си. Първо, кризата изисква цялостен анализ на грешките, присъщи за икономическата стратегия, която бе прилагана до момента. Второ, необходими са ни препоръки за ефективни решения за бъдещето. Във връзка с това трябва да се анализира ефикасността и ефективността на данъка и системата за ДДС. Няма съмнение обаче, че данъчната система и ставката на ДДС трябва да бъдат проектирани в съответствие с принципите на свободата, независимостта и суверенитета на държавитечленки. Отговорът ни за една унифицирана данъчна система е категорично "не".
<P>
За новоприетите държавичленки, които често са послабо развити и имат специфична демографска структура с голям дял млади хора, са необходими напълно различни данъчни политики от тези на старите държавичленки. Следователно винаги, когато е възможно, ставката на ДДС в новоприетите страни следва да е възможно найниска. Междувременно, както аз самият вече предложих, трябва да се стремим към намаляване на ДДС в ЕС като цяло - в случаите на културни стоки като компактдискове. От друга страна, трябва също да предложим данък върху финансовите операции и спекулациите. Ставащото днес по отношение на трансфера на капитали извън новоприетите държавичленки е невъзможно да се контролира и е в разрез с основните идеологически правила на ЕС.
<SPEAKER ID="021" NAME="Luca Romagnoli" AFFILIATION="NI">
(IT) Гжо Председател, госпожи и господа, подкрепям докладчика, гжа van den Burg, и целия Парламент, ако приеме това предложение, целящо да измени разпоредбите на директивата за ДДС.
<P>
Найпосле имаме предложение, което да гарантира равни възможности за всички държавичленки и да подобри функционирането на вътрешния пазар по отношение на намалените ставки на ДДС. Предложението също интелигентно се съобразява със субсидиарността; то позволява на страните да прилагат намалени ставки на ДДС за трудоемките и местно предоставяни услуги, както и тези със социална значимост като жилищно строителство, лични грижи и т.н., и за малките и средни предприятия изобщо.
<P>
Поради това споделям надеждата на докладчика, че този инструмент е част от фискална система, която ще насърчи заетостта, ще увеличи производителността и ще намали сивата икономика.
<SPEAKER ID="022" NAME="Paolo Bartolozzi" AFFILIATION="PPE-DE">
(IT) Гжо Председател, госпожи и господа, Европейският парламент винаги е следил отблизо промените в ДДС, било то с цел уеднаквяване на ставките между държавитечленки, приспособяване на ДДС към икономическия климат или отчитане на временните изключения, предоставяни за новите членове на Европейския съюз. Макар да сме възприели един общ поглед, досега подходът ни по необходимост се е характеризирал с нуждата от гъвкавост при прилагането на намалените ставки, било за да се вземе предвид специфичният характер на производствени сектори или поради икономически или социални причини.
<P>
Въпросното предложение обаче цели разширяване на приложението на намалени ставки на ДДС при различни услуги, включително трудоемките услуги, ресторантьорските, местно предоставяните услуги, строителството и управлението на жилища и услугите за лица в неравностойно положение.
<P>
Без да се опитва да уеднакви ДДС във всички държавичленки, въпросната директива, в съответствие с принципа на субсидиарност, цели да осигури равни възможности за всички държавичленки, като им позволява да определят свои собствени намалени ставки. В резултат потребителите ще бъдат подтикнати да "извадят на светло" някои дейности, извършвани в местната или сенчестата икономика, насърчавайки по този начин икономическия растеж, без да се изкривява функционирането на вътрешния пазар. Трябва обаче да се помни, че мнозинството на въпросните услуги вече може да ползва намалени ставки дори и само в ограничен брой държавичленки и за ограничен период.
<P>
Разискването обаче остава открито по прилагането на намалени ставки за опазване на околната среда и пестене на енергия, за което Комисията трябва да предостави конкретни проучвания, предвид важността на тези сектори за икономиката на ЕС.
<SPEAKER ID="023" NAME="Dariusz Rosati" AFFILIATION="PSE">
(PL) Гжо Председател, като присъединявам гласа си към разискването по предложението на Комисията за намалени ставки на ДДС, искам да привлека вниманието ви към последиците от това предложение от гледна точка на борбата с настоящата криза. Държавитечленки в момента са нуждаят от ефективни инструменти, за да защитят работните места и да не допуснат рецесия. Намаляването на ставката на ДДС за трудоемки услуги отговаря на тази цел. То намалява бремето върху малките и средни предприятия, улеснява достъпа до основни услуги и запазва работни места. Също така въпросното намаляване нито изкривява конкуренцията на вътрешния пазар - тъй като подпомага фирмите, доставящи местни услуги - нито поставя под въпрос приходите на държавата, тъй като въвеждането на намалени ставки остава доброволна мярка. Парламентът трябва да подкрепи предложението на Комисията и аз пожелавам успех на комисар Kovács, за да може да убеди целия Съвет да го приеме.
<SPEAKER ID="024" NAME="Мариела Величкова Баева" AFFILIATION="ALDE">
Предложението на Европейската комисия за намаляване на ставките на данък добавена стойност с постоянен характер за местно доставените услуги, включително трудоемките услуги, е навременно и цели рационализиране и опростяване чрез необходимите изменения и уточнения, потенциално повишаване на заетостта в секторите с нискоквалифицирана работна ръка, ограничаване на дела на сивата икономика, съхраняване на работни места и осигуряване на еднакво третиране на държавитечленки, включително и на техните икономически оператори.
<P>
Един от основните аргументи за намаляване на ставките на данък добавена стойност е, че това благоприятства подоброто разпределение на доходите след потреблението като стойността на потребителската кошница на домакинствата с ниски доходи спада, а на тези с високи доходи се повишава. Промените в потребителката структура съдържат промени и за брутния вътрешен продукт, както и за продуктивността в официалния сектор и ограничаване на дейности в сивата икономика, като например услуги в жилищния сектор, както и други местно доставени услуги, предмет на настоящото предложение на Европейската комисия. Разбира се, възможността за нетни икономически ползи от намаляване на ставките на данък добавена стойност не се основава само на характеристиките на съответния сектор, но и на специфичната икономическа среда в съответните държавичленки. Като пример, разширяването на обхвата на намалените ставки на данък добавена стойност в сектори с нискоквалифицирана работна ръка предполага негъвкав пазар на труда, а в хранителния сектор - значителни различия в потреблението на домакинства с високи и ниски доходи.
<P>
Нека вземем под внимание и факта, че използването на намалените ставки на данък добавена стойност намалява постъпленията от данък добавена стойност в хазната. Това съизмерено като дял от брутния вътрешен продукт варира между половин процент и процент и половина от брутния вътрешен продукт в различните държавичленки. За съответните правителства в текущия период на икономически сътресения стабилността на публичните финанси позволява да се справят със структурните дефицити. Дори правителства с достатъчно възможност за маневриране ще използват алтернативи като намаляване на ставките на данък добавена стойност за трудоемки услуги например, с което постигат и други цели на икономическата си политика. С оглед на гореизложените факти и аргументи, групата на Алианса на либералите и демократите за Европа ще подкрепят предложението на Европейската комисия, за да благоприятстват солидната подкрепа от страна на Европейския парламент на този важен етап от процедурата на вземане на решение.
<SPEAKER ID="025" NAME="Roberta Angelilli" AFFILIATION="UEN">
(IT) Гжо Председател, госпожи и господа, предложението да се разшири прилагането на намален ДДС при някои трудоемки услуги, ресторантьорски услуги и поддръжката и строителството на сгради е отлична възможност за положително икономическо въздействие върху пазара и заетостта в контекста на сегашната остра икономическа криза. Конкуренцията няма да бъде засегната - поскоро това ще бъде шанс да се даде лек импулс на производството и да се стимулира потреблението, да се създадат нови работни места и да се подкрепят предприятията и домакинствата.
<P>
Според мен ще е от полза също да се разшири обхватът на намалените ставки на ДДС, например за да бъдат обхванати "зелените услуги" и така да се насърчат екологичните политики. Що се отнася до текста, по който трябва да гласуваме, аз специално приветствам предложението за намаляване на ДДС върху бебешките пелени и услугите за деца. Парламентът на няколко пъти е изисквал от Комисията и държавитечленки да подобрят координацията между макроикономическите и социални политики, за да се коригира нарастването на нови форми на бедност. Наистина, не трябва да забравяме, че около 17 % от домакинствата в Европа живеят под границата на бедността и едно от всеки пет деца е бедно.
<P>
Така че очакваме отговора на Съвета - надявам се той да бъде в състояние да приеме това предложение възможно найскоро и да започне ново и поамбициозно разискване за насърчаването на фискалните политики за семействата, както и фирмите, и може би да се стигне до разширяване на обхвата на намаленията на ДДС върху всички продукти за деца.
<SPEAKER ID="026" NAME="Valdis Dombrovskis" AFFILIATION="PPE-DE">
- (LV) Гжо Председател, Комисар, госпожи и господа, в контекста на Плана за икономическо възстановяване на Европа се препоръчва държавитечленки да направят временно намаляване на ДДС, за да се стимулира потреблението. Освен това Европейската Комисия е подготвила предложение за разширяване на възможностите на държавитечленки да прилагат намалена ставка на ДДС. Поширокото предлагане на намалена ставка на ДДС не само ще насърчи икономическото възстановяване, но също ще допринесе за създаването на нови работни места и ще намали сивата икономика. Измененията в директивата предвиждат значително разширяване на възможностите за прилагане на намалени ставки на ДДС. Това ще важи за ресторантьорски услуги, дейности по обновяване и ремонт на жилища и обекти за поклонение, трудоемки и местно доставяни услуги, детски столчета за автомобили, бебешки пелени и т.н. От гледна точка на икономическата и екологичната политика е важно и да се прилага намалена ставка на ДДС при енергоспестяващите материали и услугите, свързани с пестенето на енергия и енергийната ефективност. Призовавам Европейската комисия да ускори разглеждането на този въпрос и да подготви предложения по тези точки възможно найбързо. Тези промени са добре дошли и доказват готовността на Европейския съюз бързо да реагира на икономическата криза, доколкото позволяват възможностите му. Надявам се Съветът също да подкрепи тези промени. Само остава да призовем държавитечленки да се възползват от тези нови възможности в прилагането на намалени ставки на ДДС. Благодаря ви за вниманието.
<SPEAKER ID="027" NAME="Antolín Sánchez Presedo" AFFILIATION="PSE">
(ES) Гжо Председател, аз подкрепям да се позволи на държавитечленки да прилагат уеднаквени намалени ставки на ДДС на постоянна основа за някои услуги от социална значимост и трудоемки, местно доставяни услуги.
<P>
За мерките от този вид се знае, че дават на гражданите поголяма покупателна способност, подобряват средата за малките и средни предприятия (МСП) и увеличават производителността им, и засилват официалната икономика. В тези времена на рецесия това може да стимулира икономиката, растежа и работните места.
<P>
Ще бъде полезно намалените ставки да обхванат и бебешките пелени и оборудването за хора с увреждания, електронните книги, работите по екологична канализация и рециклиране, както и всички жилища, обектите за поклонение, културното и художествено наследство, ресторантите, градинарството и услугите по лични грижи. По тази причина, докато чакаме следващия пакет по енергийна ефективност, подкрепям доклада на гжа van den Burg и вярвам, че идния месец ще се стигне до политическо съгласие, което да позволи то да бъде приложено възможно най-скоро.
<SPEAKER ID="028" NAME="Margaritis Schinas" AFFILIATION="PPE-DE">
- (EL) Гжо Председател, позволете ми да започна, преди да пристъпя към темата на разискването, с коментар на неописуемата и болезнена атака от евроскептиците зад мен срещу еврозоната и гръцката икономика; само припомням изявленията на гн Almunia и гн Trichet, които увериха залата, че няма риск от сближаване в еврозоната, че колективните ни защити не работят и - доколкото се отнася за гръцката икономика, искам да информирам гн Whittaker, че той трябва да свикне с мисълта - ние все още сме една от малкото страни с положителен растеж и ниска безработица дори и в тези много трудни времена. Евроскептиците са срещу Брюксел, срещу Франкфурт, а сега започват да се обръщат срещу всичко изобщо.
<P>
Връщам се на доклада, който обсъждаме днес. Искам да кажа, че трябва да разглеждаме този въпрос от две гледни точки: от гледна точка на времето, когато всичко започна и ние не бяхме в криза, и от гледна точка на положението, в което се намираме сега, когато найголямата икономическа криза удря дълбоко реалната икономика на Европа.
<P>
На първия етап, преди кризата, идеята бе да се съсредоточим върху малкото трудоемки сектори като ресторантьорството, тъй като имаше последствия, найвече върху високите цени и издръжката на живота. Сега обаче, когато кризата засяга много - ако не всички - страни, има идея Парламентът като рупор на политическите възгледи на обществото също да положи усилия да разгледа въпроси, които не бяха обхванати по онова време, в началото, например въпроса със селскостопанските машини, който моята група има възможността да представи в изменение 2.
<P>
Доколкото се отнася за тези противоречия, които виждаме в лявото крило на Парламента - защото някои неща, като енергийните аспекти на сградите, са добра идея, но други, като земеделието или алкохола, не са добри - мисля, че найдобре ще отсъдят гражданите, не политиците.
<SPEAKER ID="029" NAME="Proinsias De Rossa" AFFILIATION="PSE">
- (EN) Гжо Председател, днес приоритетът на Европейския парламент трябва да бъде да осигури възможно найголямо мнозинство за предложението на Комисията да се разшири и да стане постоянна възможността за пониски ставки на ДДС за трудоемките услуги. Това не е въпрос на политическо позиране или прокарване на показни проекти. Хиляди ниско квалифицирани работни места се губят всеки ден във всяка държавачленка. За ниските ставки на ДДС е доказано, че насърчават заетостта в услугите, подпомагат МСП и всъщност правят неофициалната икономика помалко привлекателна.
<P>
Отговорността ни тук днес е да изпратим категорично послание до правителствата на нашите държавичленки да се заемат с това. Строителният сектор остро се нуждае от тласък - обновяването, ремонтите и инсталациите ще помогнат да се постигне енергийна ефективност, както и ще помогне за заетостта. Ресторантите, грижите за децата и за възрастните също биха спечелили.
<P>
Подкрепям подхода на докладчика и се надявам, че моето собствено правителство, ирландското правителство, ще се възползва от това предложение, което за съжаление не е направило до момента.
<SPEAKER ID="030" NAME="Silvia-Adriana Ţicău" AFFILIATION="PSE">
(RO) През миналата година Комисията предложи план за икономическо развитие, който се оказва много труден за изпълнение. Държавитечленки и правителствата им трябва да имат активен подход, особено в тази криза.
<P>
Държавитечленки могат да прилагат намалени ставки на ДДС при доставките на природен газ и електричество, системи за отопление или охлаждане, детско облекло и обувки, при книгите, вестниците и списанията, фармацевтичните продукти и медицинското оборудване за лицата с увреждания, както и при ресторантьорските услуги. Необходима е само смелост и политическа воля.
<P>
Строителният сектор има наймного работни места. Твърдо подкрепям необходимостта да се позволи на държавитечленки да прилагат намалени ставки на ДДС при дейностите по обновяване и ремонт, целящи подобряване на пестенето на енергия и енергийна ефективност.
<P>
Като докладчик на Директивата за енергийните характеристики на сградите (ДЕХС) аз дори предложих намалени ставки на ДДС и за продуктите от сектора на енергийната ефективност и възобновяемите енергийни източници. Подкрепям предложението на докладчика и съм на мнение, че тази мярка е изключително важна, особено по време на сегашната криза.
<SPEAKER ID="031" NAME="David Martin" AFFILIATION="PSE">
(EN) Гжо Председател, аз също приветствам предложението на Комисията и смятам, че то е интелигентен отговор на кризата, пред която сме изправени сега. Както и другите изказали се, и поточно предишният оратор, аз съм твърдо убеден, че това предложение трябва да важи по отношение на пестенето на енергия, като мерките за пестене на енергия трябва да бъдат основен приоритет на държавитечленки.
<P>
Намалените разходи за домашните инсталации ще постигнат три от мечтаните ни цели: намаляване на вредите за околната среда чрез намаляване емисиите на CO2; спомагане за разкриването на работни места, тъй като мерките за пестене на енергия са много трудоемки; трето, в дългосрочен план, разбира се, ще намали разходите на енергия за възрастните и другите уязвими групи в обществото.
<P>
Надявам се Комисията да продължи да прокарва това предложение, да убеждава държавитечленки, които засега не са убедени, и да подчертава, че като част от предложението може мерките за пестене на енергия да се тълкуват като включени.
<SPEAKER ID="032" NAME="Czesław Adam Siekierski" AFFILIATION="PPE-DE">
(PL) Гжо Председател, явлението, наричано сива икономика, е един много сериозен проблем, засягащ всяка икономика в поголяма или помалка степен. Сивата икономика основно се причинява от прекомерното данъчно бреме, налагано от държавата, което подтиква предприемачите да се заемат с необявени стопански дейности, заобикаляйки фискалната система. Това води до огромни бюджетни загуби и растеж на нерегистрираната заетост.
<P>
В този контекст инициативата за въвеждане на дългосрочно намаляване на ставките на ДДС за трудоемки услуги и местно доставяни услуги заслужава особена подкрепа, тъй като то дава на фирмите стимул да работят в официалната икономика. Нещо повече, то ще доведе до увеличаване както на производителността, така и на заетостта. В същото време обаче евентуалните неблагоприятни последици, като въвеждането на пониски ставки за насърчаване на свободната конкуренция на вътрешния пазар или намаляването на бюджетните приходи, трябва да се вземат под внимание. Поради това от съществено значение са балансираните и прозрачни мерки, тъй като спечелването на доверието на нашите предприемачи е предпоставка за успеха на проекта.
<SPEAKER ID="033" NAME="Margarita Starkevičiūt" AFFILIATION="ALDE">
- (LT) Искам да разгледам данък добавена стойност от две гледни точки - на социалната справедливост и на конкурентоспособността. От гледна точка на социалната справедливост: данъкът добавена стойност е регресивен, т.е. хората с пониски доходи носят потежко бреме и следователно тогава трябва да увеличим социалните субсидии. Може би трябва да направим обратното. От гледна точка на конкурентоспособността: Европа е икономика на услугите. Можем да се конкурираме в световен мащаб, като използваме услугите си за привличане на туристи и, без съмнение, е важно тези услуги да са евтини. В сравнение със САЩ нашият данък продажба или данъкът добавена стойност е много повисок. Може би трябва да помислим за тази страна на нещата, когато говорим за посъгласувана данъчна политика, макар че безспорно всичко това е въпрос, който трябва да решават държавитечленки.
<SPEAKER ID="034" NAME="Ewa Tomaszewska" AFFILIATION="UEN">
(PL) Гжо Председател, последиците от кризата вече ясно се виждат в полското жилищно строителство, въпреки твърде неотложната нужда на страната от жилища. Полша все още не е възстановила жилищния фонд, унищожен през Втората световна война. Аз подкрепям значителното намаляване на ставките на ДДС, особено по отношение на строежа на жилища, както и проектите за топлинна изолация и подновяване, най-вече - макар и не само - с цел запазване на работните места и осигуряване на социалното сближаване. Застаряващото население в Европа означава, че трябва да отделяме особено внимание на предоставянето на грижи и поради това бих искала да привлека вниманието ви към необходимостта от намаляване на ставката на ДДС и в този сектор.
<SPEAKER ID="035" NAME="László Kovács">
член на Комисията. - (EN) Гжо Председател, напълно си давам сметка за недостатъците на предложенията на Комисията: знам, че те са скромни и ограничени по обхват. Обаче съм наясно също така за разколебаността на определени държави-членки по отношение на намаляването на ставките на ДДС изобщо и разширяването на намалените ставки на ДДС в частност. Тази разколебаност определено слага граници на амбициите ни, тъй като ни е необходимо единодушие в Съвета.
<P>
За Комисията имаше две възможности. Първата бе да се представи амбициозно предложение, което е напълно оправдано, и да се поеме риска то да не бъде одобрено от Съвета. В този случай 18 държави-членки, които понастоящем прилагат намалени ставки на ДДС при местно доставяни, трудоемки услуги, ще трябва да се върнат към стандартните ставки. Едно повишаване на ставките на ДДС от 5-6 % до 20-25 % със сигурност би довело до фалит на хиляди малки и средни предприятия и до загуба на десетки хиляди работни места по време на сериозна икономическа криза.
<P>
Поради това Комисията избра другата възможност, която се надяваме да получи единодушна подкрепа в Съвета: запазване на работни места, оказване на подкрепа за малките и средните предприятия и стимулиране на строителния сектор.
<P>
Тъй като много оратори се спряха на въпроса за енергийната ефективност, искам да повторя казаното във встъпителните ми бележки: през април ние ще излезем с предложение, което ще бъде съсредоточено върху въпросите на промените в климата и енергийната ефективност, преглед на Директивата относно данъчното облагане на енергията и Пакета от документи за зелено данъчно облагане, предлагайки намалени ставки на ДДС за зелените услуги, които целят повишаване на енергийната ефективност.
<P>
Окуражен съм от разбирането и подкрепата, изразени на това пленарно разискване. Благодаря на Парламента за подкрепата и разбирането му, и по-конкретно на Комисията по икономически и парични въпроси, и г-жа van den Burg за тяхната работа.
<SPEAKER ID="036" NAME="Ieke van den Burg">
докладчик. - (EN) Гжо Председател, доволна съм от това разискване. Имаме почти единодушна подкрепа за предложението на Комисията и се надявам това да насърчи члена на ЕК да проведе последващи дискусии със Съвета по този въпрос.
<P>
Отбелязах също, че много от колегите ми посочиха, че биха желали правителствата им да използват това средство на национално ниво при сегашната криза. Искам отново да наблегна, особено по отношение на енергийната ефективност и обновяването на сградите, че това е едно много добро средство. Надявам се дори Съветът да се опита да координира съответните дейности и да реши те заедно да вземат тези мерки, тъй като тогава това би било един допълнителен стимул, един допълнителен импулс за икономиката.
<P>
Имаме задача на национално ниво да убедим националните ни колеги и националните ни правителства да използват тези по-целенасочени и по-ефективни средства в сегашната ситуация, за да се създаде повече заетост - не само за запазване на работни места, но също и за създаване на работни места - да се легализира сенчестата икономика и да се поставя тези местни услуги на разположение на многото потребители и граждани, които ще усещат последствията от кризата.
<P>
Мисля, че това е едно отлично средство и много се надявам, че Съветът ще приеме това решение и може би дори повече - ще координира и реши да приложи това средство.
<SPEAKER ID="037" NAME="Председател">
Разискването приключи.
<P>
Гласуването ще се състои в четвъртък, 19 февруари 2009 г.
<P>
(Заседанието, прекъснато в 10,10 ч. в очакване на времето за гласуване, бе възобновено в 10,35 ч.)
<P>
Писмени декларации (член 142)
<SPEAKER ID="038" NAME="Christine De Veyrac  " AFFILIATION="PPE-DE">
в писмена форма. - (FR) Госпожи и господа, щастлива съм, че найпосле в тази зала разглеждаме въпроса за разширяване на обхвата на намаленията в ставките на ДДС на държавите-членки за цял набор стоки и услуги.
<P>
Текстът, който Европейската комисия представи на 28 януари 2009 г., предложи прилагане на намалена ставка на ДДС за няколко категории дейности, в частност в ресторантьорския бранш.
<P>
Това е мярка, за която се обявявах и за която призовавах от доста години. След години на бездействие, надявам се държавите-членки да съумеят най-накрая да се споразумеят по тази мярка.
<P>
Предложението на Европейската комисия следва декларацията на Германия от 20 януари, посочваща, че тя вече не е против въвеждането на намалена ставка за този сектор. Това съвпадение ни дава основание да се надяваме за значими промени.
<P>
В сегашното време на криза, мисля, че ако мярка от този вид влезе в сила, това би направило възможно да се увеличат заплатите на работещите в този сектор и би дало на собствениците на ресторанти възможност да назначат повече персонал.
<P>
Текстът, по който гласуваме днес, трябва да изпрати силен сигнал в този смисъл.
<P>
Благодаря ви за вниманието.
<SPEAKER ID="039" NAME="Nathalie Griesbeck  " AFFILIATION="ALDE">
в писмена форма. - (FR) За нашите съграждани данъчната хармонизация е основна предпазна мярка в борбата срещу икономическите неравенства и социалния дъмпинг в Европа. Призовавам Съвета да работи в тази посока.
<P>
При все това изглежда ясно, че мерките, свързани с изключения от нормалните ставките на ДДС, могат в някои случаи, вземайки под внимание конкретните икономически и обществени условия във всяка държава-членка, да действат като лост за местно доставяните услуги, включително трудоемки услуги. Много съм доволна и че това предложение за директива позволява прилагане на намалени ставки на ДДС при някои услуги, свързани със строителния сектор, както и ресторантьорските услуги.
<P>
Желая също да благодаря на Комисията, като наблегна на техническите адаптации, които ние и членовете на смесената група "Семейство и закрила на децата" винаги сме искали, по отношение на прилагането на намалени ставки на ДДС при продуктите от първа необходимост за деца, в частност бебешките пелени, които представляват много съществено перо от бюджетите на младите семейства. Същото важи и за част от оборудването за хора с увреждания; тези разпоредби са насочени в правилна посока.
<SPEAKER ID="040" NAME="Mieczysław Edmund Janowski  " LANGUAGE="PL">
Въпросът за данъчното облагане е в компетентността на държавите-членки. Обаче следва да се прилагат общи рамки, гарантиращи, че законът е както прозрачен, така и недвусмислен и че пазарът функционира еднородно и гладко. Жителите на моята страна не могат да разберат защо нулева ставка на ДДС се прилага за детските стоки в Ирландия и Великобритания и ставка от 3 % се прилага в Люксембург, докато от Полша се очаква да вдигне ставката си на ДДС от 7 на 22 %.
<P>
Сега, когато преживяваме болезнена икономическа криза, е от съществена важност да се търсят решения, които да насърчават по-висока производителност и увеличаване на заетостта. Поради това хармонизирането на изключенията от ДДС силно се препоръчва, за да не се допусне дискриминация, до която може да се стигне при прилагането на този данък. Намаляването на ставките на ДДС при трудоемки услуги на местните пазари, включително в ресторантьорството, трябва да се разглежда като много положителна стъпка, особено за малките и средните предприятия и занаятчиите. Естествено, от по-ниските разходи полза ще имат и потребителите. Освен това инициативата би трябвало да ограничи "неофициалната икономика" и недекларирания труд. Поради това подкрепям опростените и пояснени разпоредби на Директива 2006/112/ЕО, Директивата за ДДС, тъй като целта им е да постави държавите-членки в равни условия. Сегашното положение показва, че си заслужава да бъде проведен обективен дебат по аргументацията за прилагане на данъка върху стоките и услугите във формата, използвана досега. Има държави, например САЩ, където се прилагат други форми на косвено данъчно облагане и които, общо казано, допринасят за една по-динамична, гъвкава и ефективна икономика. За това говорих преди известно време.
<SPEAKER ID="041" NAME="Véronique Mathieu  " AFFILIATION="PPE-DE">
в писмена форма. - (FR) В момент, в който Европа е изправена пред голяма икономическа криза, приемането на този доклад ще направи възможно да се съживи секторът на услугите, като се поиска от държавите-членки да приемат намалена ставка на ДДС от 5 % при трудоемки услуги и местно доставяни услуги. Това ще се отрази на ресторантьорството, грижите по домовете и фризьорството.
<P>
Изключенията от ДДС трябва да бъдат уеднаквени, тъй като понастоящем 11 държави-членки имат право на изключения и прилагат намалени ставки, например в ресторантьорството.
<P>
Намалената ставка на ДДС ще е от полза за равнищата на заетост и ще помогне в борбата срещу скритата икономика, както и за стимулиране на местното търсене.
<P>
По мое мнение, трябва да отидем още по-далеч и да разгледаме също намаляване на ставката при културни продукти, като компактдискове или видеозаписи, както и екологични продукти, като зелени коли или сгради с енергийна ефективност. Намалената ставка на ДДС за някои сектори ще помогне за стимулиране на дейността на малките и средните предприятия и да се насърчи формирането на икономика, която щади околната среда в по-голяма степен.
<SPEAKER ID="042" NAME="Rovana Plumb  " LANGUAGE="RO">
През юли 2008 г. Европейската комисия прие предложение за прилагане на намалени ставки на ДДС след 2010 г.
<P>
Секторите, към които конкретно е насочена тази мярка, са трудоемките услуги и местно доставяните услуги за местни потребители, като услуги, свързани със жилищния сектор и обновяването на системите за отопление на жилища, както и услуги, свързани с домашния патронаж и ресторантьорството.
<P>
Предложението е също част от инициативата Small Business Act (Законодателен акт за малкия бизнес), която цели да стимулира дейността на над 23 милиона малки и средни предприятия в ЕС с цел развитие на икономиката и разкриване на нови работни места.
<P>
Подкрепям този доклад, защото прецизно насочените намаления на ставката на ДДС предлагат конкретни ползи, като средство за създаване на данъчна система, която подпомага заетостта, повишава производителността и ограничава сивата икономика, особено при сегашната финансова криза.
<P>
Призовавам Комисията да наблюдава внимателно прилагането на тези намалени ставки на ДДС в държавите-членки, за да се осигури гладкото функциониране на вътрешния пазар. Поздравявам докладчика.
<SPEAKER ID="043" NAME="José Ribeiro e Castro  " LANGUAGE="PT">
Днешното разискване и гласуването по намалените ставки на ДДС ще изпратят ясен сигнал до Съвета в смисъла, подчертаван от смесената група "Семейство и закрила на детето" през годините. Сред различните изменения, които подкрепям, бих откроил тези, които пряко засягат продуктите за деца. Това е важна мярка, която помага на семействата с деца и им позволява да намалят несправедливото данъчно бреме, на което са подложени. Приветствам предложението на Комисията да се реши, веднъж и завинаги, безсмисленият спор за пелените и въпроса за детските седалки за автомобил. Също е важно обаче, както групата на Европейската народна партия (Християндемократи) и Европейските демократи аргументира, намалената ставка на ДДС да се приложи и при детските обувки и облекло в целия ЕС, а не само в държавите-членки, които са имали тази система през 1991 г. Призоваваме Съвета да не изостава от Парламента и да направи всичко необходимо за осмисляне на законните потребности и стремежи на семействата. Надявам се, че най-после сме към успешния край на дългата борба и исканията на гражданското общество и членовете на този Парламент за защита на правата на семействата, които не трябва да бъдат наказвани заради децата, които отглеждат, подкрепят и образоват.
<SPEAKER ID="044" NAME="Bogusław Rogalski  " AFFILIATION="UEN">
в писмена форма. - (PL) Създаването на еднакви условия за всички държави-членки и увеличаването на прозрачността и кохезията в границите на ЕС са въпроси от възлова важност, тъй като намалените ставки на ДДС ще позволят на вътрешния пазар да функционира гладко.
<P>
Би трябвало да е възможно за държавите-членки да прилагат намалена ставка на ДДС към местно доставяните услуги, например. Прилагането на намалена ставка със сигурност трябва да бъде оставено в ръцете на държавите-членки, а данъчната система трябва да насърчава заетостта, да увеличава производителността и да ограничава "сенчестата икономика". Също толкова важно е да бъдат хармонизирани изключенията от ДДС, тъй като това ще помогне да се осигури балансиран и еднообразен подход от страна на държавите-членки и да се избягнат отрицателните последици от прилагането на тези ставки на ДДС.
<P>
Намаляването в ставките на ДДС за местно доставяни и трудоемки услуги трябва да има положително отражение, тъй като ще понижи равнището на недекларирания труд, като намали неговата привлекателност и повиши търсенето в официалната икономика. Обаче ако желаем намалените ставки да не доведат до смущения в гладкото функциониране на вътрешния пазар, те трябва да се приложат внимателно.
<P>
Политическата цел на намаляването на ставката на ДДС е да се намали недекларираният труд и евентуалните административни тежести.
<SPEAKER ID="045" NAME="Eoin Ryan  " AFFILIATION="UEN">
в писмена форма. - (EN) Преживяваме глобална криза, която удря локално. Трудностите започнаха отвъд Атлантика, но се отразиха на нашите големи и малки градове и селца. Мерките, въведени за борба с кризата и за възстановяване на засегнатите ни икономики, не трябва да са съсредоточени само върху националното и международното, но също и върху регионалното и местното.
<P>
Разширяването на обхвата на намалените ставки на ДДС за местно доставяни услуги и трудоемки услуги е положителна стъпка в това направление. Тя е прагматично решение, което има потенциала да насърчи местната икономика и промишленост без намеса в гладкото функциониране на вътрешния пазар.
<P>
Надявам се, че тази мярка може да стане част от един по-широк подход, възприет от ЕС и националните органи, да направят привлекателна покупката на местни изделия, за изграждане на местните икономики и доверието на потребителите.
<P>
Един такъв подход би имал положително отражение върху малките и средните предприятия. Това е от възлово значение, тъй като малките и средните предприятия съставляват 99 % от всички европейски предприятия, но секторът страда в сегашния климат. На мнение съм, че укрепването и подпомагането на сектора на малките и средните предприятия е от възлово значение за изправяне на крака на икономиките ни и изграждане на устойчиво икономическо и социално бъдеще.
<SPEAKER ID="046" NAME="Marianne Thyssen  " AFFILIATION="PPE-DE">
в писмена форма. - (NL) Г-жо Председател, госпожи и господа, от години Европейският парламент настоява за разширяване на списъка на стоките и услугите, към които да може да се прилага по избор намалена ставка на ДДС. Призивът за намалена ставка на ДДС в държавите-членки за някои дейности, включително ресторантьорски услуги, обновяване на сгради и дребни ремонти, например на обувки, става все по-изразен.
<P>
За това има три причини. Европейската хармонизация на правилата по ставките на ДДС подпомага прозрачността и гладкото функциониране на вътрешния пазар и служи като стимул в борбата с незаконния труд. Нещо повече, най-после можем да очакваме край на поредицата периоди на експерименти и правна сигурност за проблем, който е съществувал от много отдавна. Във време на криза тези мерки могат да бъдат важен стимул за редица производства.
<P>
Ето защо подкрепям доклада van den Burg и очаквам политическо съгласие на 10 март на Съвета ЕКОФИН.
