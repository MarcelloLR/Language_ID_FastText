<CHAPTER ID="004">
Изменение на Регламент (ЕО) № 663/2009 за създаване на програма за подпомагане на икономическото възстановяване чрез предоставяне на финансова помощ на Общносттa за проекти в областта на енергетиката (разискване)
<SPEAKER ID="042" NAME="Председател">
Следващата точка е докладът от г-жа Van Brempt, от името на комисията по промишленост, изследвания и енергетика, относно предложението за регламент на Европейския парламент и на Съвета за създаване на програма за подпомагане на икономическото възстановяване чрез предоставяне на финансова помощ от Общността на проекти в областта на енергетиката - C7-0139/2010 -.
<SPEAKER ID="043" NAME="Kathleen Van Brempt" LANGUAGE="NL">
Г-жо председател, госпожи и господа, пред вас стои един много щастлив докладчик, защото считам, че ние - като изключително наблягам на ние - изготвихме доклад, който, надяваме се, скоро ще бъде приет единодушно, тъй като всички политически групи в Парламента работиха интензивно и в тясно сътрудничество по него.
<P>
Докладът и нормативните актове, които разглежда, имат дълга история в Парламента. Тя започва, по-конкретно, от плана за възстановяване, стартирал през 2009 г., след икономическата криза. По това време на европейско равнище бяха освободени 4 млрд. Евро и тези средства бяха предназначени специално за икономическо възстановяване. Целта беше чрез тях също така да се финансират енергийни проекти, и по-конкретно: енергийни проекти с голям мащаб, проекти за улавяне и съхранение на въглероден диоксид, проекти за инфраструктура и редица големи проекти за вятърна енергия от разположени в морето инсталации.
<P>
В същото време, след като Парламентът, разбира се, одобри тези проекти, имаше много малко възражения от различни институции и от самия Парламент, особено по отношение на широкомащабното естество на начинанието или за това дали този или онзи проект ще създаде достатъчно работни места. Най-сериозната критика обаче се отнасяше за енергийната ефективност. След това последва политическо споразумение и сегашното положение е резултат от него.
<P>
След като Парламентът, Съветът и Комисията са постигнали политическо споразумение за инвестиране на всички излишъци в енергийна ефективност, вероятно бихте си помислили, че изготвянето на доклада и преговорите са били лесни. Не беше така. Преминахме през трудни преговори, особено със Съвета. Все пак мога да кажа, че ние - и за да сме наясно, действително трябваше да постигнем компромис - успяхме да отбележим хоумрън по най-важните въпроси. Бих искала да се спра накратко на тях, защото те са от изключително значение за сегашното положение със средствата и за това как те ще бъдат използвани в бъдеще.
<P>
На първо място, това са проектите за възобновяема енергия, но, по-конкретно, тези, които са с насочени към енергийна ефективност. Това, г-н член на Комисията, е в центъра на разискването относно енергетиката през тези дни. До голяма степен аз подкрепям възобновяемата енергия, но знаем, че ако наистина искаме бързи резултати, трябва да вложим всичките си усилия в енергийната ефективност - това е добро решение, ако искаме да намалим потреблението. То допринася за облекчаване на основния проблем с доставките на енергия и - нещо много важно - осигурява по-ниски енергийни разходи за нашите дружества и семейства. Това е изключително важно. Работим също така и по промишлената политика и със сигурност ще разговаряме с вас по този въпрос.
<P>
Вторият въпрос, той е свързан в много по-голяма степен с енергийната ефективност, се отнася до местното равнище. Много често Европа работи почти изцяло с национални държави-членки и дори предишният план за възстановяване се съсредоточаваше най-вече върху основни проекти. Е, и този не може да бъде много по-различен. Той се концентрира върху местното равнище, върху градовете и общините, върху малките проекти, които може да се прилагат веднага и незабавно да доведат до резултати и които следователно биха могли да окажат огромно влияние не само върху енергийната ефективност, но и върху работните места. Това си остава изключително важно съображение.
<P>
На трето място, е финансирането. Предишният голям план за възстановяване се състоеше от това, което наричаме авансово финансиране; просто субсидиране на основни проекти, било то чрез съфинансиране или не, защото това е специфично за Европа. Това е типично в стила на работа на Европа. Все пак нещата не стоят така с този фонд и поради тази причина той е много новаторски. Начинът, по който се използват ресурсите във връзка с това, е чрез предоставяне на подкрепа за финансиране на тези проекти чрез гаранции и други финансови средства. С изключение на техническата помощ, която все още се финансира чрез авансово финансиране, това означава, че ще има голямо заемно финансиране. Трябва да умножите тези 146 млн. евро приблизително по осем, за да добиете представа за това какъв би бил ефектът.
<P>
Стигнах и до последния въпрос, по който спорихме дълго време - таванът на средствата, т.е. парите, с които разполагаме. Парламентът щеше да се радва да види различно решение - това, за което всъщност се споразумяхме, и искам да сте наясно с този факт. Всички излишни средства трябва да бъдат инвестирани в този проект. Постигнахме компромис: всички излишни средства днес бяха регистрирани и изразявам твърдо убеждение, че това би означавало, че на този проект ще бъде осигурен дълъг живот и считам, че ако продължим да работим заедно, както досега, ще можем също така да гарантираме, че за нас той ще бъде изключително успешен.
<P>
Само още една секунда, г-жо председател. Знам, че времето ми изтече. Бих искала още веднъж да изразя благодарността си към всички, които работиха по този въпрос, и по-конкретно към всички докладчици в сянка. Изключително съм доволна от нашето сътрудничество и не казвам това от учтивост, а просто защото то беше пример за изключително добро и ефективно сътрудничество. Благодаря Ви.
<SPEAKER ID="044" NAME="Гюнтер Йотингер" LANGUAGE="DE">
Г-жо председател, госпожи и господа, днес обсъждаме междинния преглед на успешната програма за подпомагане на икономическото възстановяване в енергийния сектор. До този момент като част от изпълнението на програмата, създадена за нас от Парламента и Съвета, сме взели 43 решения за финансиране за газови проекти, за проекти за енергийна инфраструктура, проекти за разположени в морето вятърни електрогенериращи инсталации и за улавяне и съхранение на водорода. Това ни даде възможност да усвоим близо 98% от целия бюджет от 3,98 млрд. евро и да гарантираме, че програмата до голяма степен е постигнала своите цели. Имаше само няколко проекта, които не можеха да бъдат изпълнени. Въвеждаме това изменение на регламента, за да изпълним изискванията на Парламента и да инициираме пилотни проекти за възобновяема енергия, и най-важното - за енергийна ефективност. Гледам на тези пилотни проекти като на изпитание за дейността ни в областта на енергийната ефективност, която ще бъде в центъра на работата ми през следващата година.
<P>
Искам сърдечно да благодаря на г-жа Van Brempt. Бих желал също така да благодаря на всички по-настоятелни членове на ЕП и на белгийското председателство, защото работихме усърдно в тази област през последните седмици и днес успяхме да представим документ, който със сигурност ще осигури стимули в областта на енергийната ефективност.
<P>
За да гарантираме, че този коригиращ регламент, който сега предстои да влезе в сила, ще започне да се прилага бързо, нашите служители вече се подготвят за това. През следващите няколко дни ще бъдат отпуснати 146 млн. евро за проекти, които са важни за всички вас. Нашите партньори в тези проекти, избрани от вас, са общински, местни и регионални органи, които са тясно свързани с въпросните проекти. Тези местни партньори ще гарантират, че финансирането се използва по възможно най-добрия начин за обществени и частни сгради, за съоръжения за комбинирана топлинна и електроенергия, местни топлофикационни мрежи, децентрализирани източници на възобновяема енергия, по-екологосъобразни системи за градски транспорт и местни инфраструктури, като интелигентни мрежи, ефективно улично осветление и интелигентни измервателни системи. Това означава, че правим нещо, което ще има непосредствен ефект на местно равнище и ще действа като коректив за бъдещите ми действия, свързани с "интелигентните градове".
<P>
Ако днес вземете подходящото решение, нашите служби ще започнат веднага да прилагат коригиращия регламент. През март и април следващата година ние със сигурност ще можем да докладваме, че програмата ни за икономическо възстановяване има изключително положителен ефект под формата както на големи, така и на малки децентрализирани проекти, и ни дава възможност да направим важни изводи за бъдещите финансови години. Бих искал още веднъж да благодаря на всички, които взеха участие в този процес.
<SPEAKER ID="045" NAME="Jens Geier" LANGUAGE="DE">
Г-жо председател, г-н Йотингер, като докладчик по становището на комисията по бюджети относно доклада на г-жа Van Brempt мога да кажа, че той беше приет много добре от комисията. Разгледахме го не само от гледна точка на бюджета, но също така до известна степен и от към съдържание и повдигнахме един въпрос, който г-жа Van Brempt беше така любезна да включи. Инструментът е насочен към общините и така е редно, защото точно там ефективността може да се повиши най-значително.
<P>
Аз обаче идвам от област в Германия, където общините не могат да вземат никакви допълнителни кредити, защото вече са потънали в сериозни дългове. Това може да е проблем, специфичен за Германия поради начина, по който е изградено местното управление, но г-н Йотингер като бивш член на Федерална република Германия би трябвало да познава този проблем много добре. Следователно в Германия ние сме в позиция, при която тези местни органи, които трябва да се възползват от програмата, не могат да го направят, защото органът, който упражнява надзор върху тях, им е забранил да вземат допълнителни заеми. Ние сме много обезпокоени от този факт. Това може да доведе до неефективност на програмата в тези области. Приветстваме програмата и ще се радваме, ако може да бъде продължена. Призовахме за това програмата да има отделен бюджетен ред и бихме искали по него да бъдат прехвърлени 15 млн. евро, които са налични в областта на селскостопанската политика и не могат да се използват, защото няма правно основание за това. Във връзка с това бюджетът би трябвало да бъде по-гъвкав.
<SPEAKER ID="046" NAME="Antonio Cancian" LANGUAGE="IT">
Г-жо председател, г-н член на Комисията, госпожи и господа, считам, че решението да използваме малкото останали средства от Плана за възстановяване, стартирал през 2009 г., по различен начин и да се възползвам от възможността, за да въведем нов принцип, като основем ad hoc фонд е далновидно и е в съответствие с това, което твърдим от известно време в Парламента, но без да предприемаме действия.
<P>
Видяхме няколко плахи знака, които все още не са актуализирани, във "Европейския фонд 2020 г. за енергетика, във връзка с изменението на климата и за инфраструктура" (Marguerite Fund). За нас и за PPE това е референтен метод, който трябва да се следва за интелигентно използване на бюджета на Европейския съюз. Инструментът е ad hoc фонд, който използва различни методи като заеми, гаранции, дялови участия и съфинансиране и ще бъде управляван от специално дружество за управление на активи.
<P>
Фондът беше основан с първоначална сума от 147 млн. евро и не разбираме защо вратата не може да бъде оставена отворена за другите неизползвани средства от Плана за възстановяване. Може да се събере значителна сума, чрез използване на значителен размер заемни средства от ЕИБ, KfW, депозитни и кредитни институции и други финансови институции и това би могло да окаже огромно влияние за стартирането на проекти, които се считат за валидни и имат икономически и екологични приоритети.
<P>
От моя гледна точка основният аспект на фонда, който ще бъде основан към края на тази година, е, че той може да се превърне в ефективен пилотен проект за бъдещото организиране на по-голям енергиен фонд, за да бъде включен по подходящ начин в следващите финансови перспективи за периода 2014-2020 г. Този принцип може да се приложи и за други сектори като мрежите TEN или eTEN. Ако ми позволите, един осезаем знак в това критично време, когато сме изправени пред криза в заетостта, ще ни направи малко по-щастливи.
<SPEAKER ID="047" NAME="Teresa Riera Madurell" LANGUAGE="ES">
Г-жо председател, г-н член на Комисията, преди всичко бих желала да поздравя докладчика за отличната работа, защото освен договорените 146 млн. евро, ефектът от които, да се надяваме, ще бъде осем пъти по-голям, тази инициатива има и важно символично значение.
<P>
Както докладчикът обясни, ние ще разпределим средства за микропроекти за устойчива енергия, които не само ще допринесат за постигането на важни цели като сигурност на доставките и намаляване на емисиите въглероден диоксид, но също така ще постигнем една цел, която има много пряк ефект върху населението - намаляване на енергийната бедност.
<P>
Текстът, по който ще проведем гласуване, също е важен, защото въвежда новаторски финансов инструмент. Този механизъм ще спомогне за преодоляване на съпротивата на финансовите дружества към този вид проекти, тъй като те ще имат подкрепата на международни финансови институции.
<P>
И накрая, ние трябва да сме доволни също така, че бяхме достатъчно гъвкави, за да се съобразим с добрата практика, създадена от държавите-членки, за да се структурира внедряването на енергията от възобновяеми източници и за постигане на енергийна ефективност.
<P>
Надявам се, че въвеждането на този регламент ще разгърне целия потенциал на тези органи за развитие, без пречките, които обикновено поставя прекомерната бюрокрация.
<SPEAKER ID="048" NAME="Pat the Cope Gallagher" LANGUAGE="GA">
Г-жо председател, бих искал да изкажа благодарности на докладчика за изготвянето на този доклад относно енергийните проекти и за допълнителните средства, които сега се предоставят от Комисията. Бяха осигурени 146 млн. евро за проекти, които ще бъдат решаващи за Европа и за отделните държави, и по-конкретно, както каза г-н Йотингер, за местните и регионалните органи, които, надявам се, ще управляват тези средства или безвъзмездни помощи.
<P>
(EN) Преди всичко искам да поздравя докладчика за представянето на доклада й относно финансовата помощ за енергийни проекти.
<P>
Одобрявам тази инициатива, която предвижда създаването на финансов инструмент, посветен на развитието на енергийната ефективност и проектите за енергия от възобновяеми източници. Финансирането на проектите в тази област ще допринесе за стимулиране на икономическото възстановяване в Европа и всъщност в моята родна държава, Ирландия, ще помогне и за създаването на нови възможности за заетост, както и в борбата срещу изменението на климата.
<P>
Във всички части на Европа сега, и по-конкретно в моята държава, процентът на безработицата е много висок и ние искаме да гарантираме, че цялото финансиране може да се пренасочва в области, където може да се създадат работни места. Финансирането от 146 млн. евро, предоставено съгласно промененото предложение, трябва да се насочи към проекти, които ще имат бързо, измеримо и реално въздействие върху икономическото възстановяване. Наличното финансиране е 146 млн. евро, но има и мултипликатор, равен на поне на шест или седемкратен размер на тази сума, което ще бъде общият размер на инвестицията.
<P>
Считам, че създаването на специален финансов инструмент ще позволи това финансиране да се администрира по възможно най-ефективен начин и че сред бенефициерите, както казах и на родния си език, ще бъдат и местните и регионални органи. Всички ние носим отговорност за това да поставим този въпрос на вниманието на тези органи, а нашите правителства ще подават отделни заявления и след това ще си сътрудничат с регионалните органи на властта.
<SPEAKER ID="050" NAME="Claude Turmes" LANGUAGE="EN">
Г-жо председател, днес празнуваме победа, макар и малка, за зелена енергийна политика и по-европейска енергийна политика. Преди всичко искам да благодаря за отличната работа на представителите от всички партии под ръководството на Kathleen. Мисля, че се справихте страхотно.
<P>
(DE) Бих искал да похваля и г-н Йотингер. За съжаление, вчера по време на представянето на дневния ред в областта на енергетиката трябваше да бъдем твърде критични. Този инструмент обаче се появи, защото Вие вложихте лични усилия, отчасти в лицето на опозицията от страна на германското правителство и на Вашите партньори - Християндемократическия съюз в Германия, за да гарантирате, че това ще се случи.
<P>
(EN) Защо това е малка и горчива победа? Защото - някой вече спомена това - става въпрос за 150 млн. евро за децентрализирани, местни, енергийни инвестиции, където, от друга страна, разполагаме с милиарди - един милиард евро за улавяне на въглероден диоксид например. Все още се чудя дали този един милиард ще бъде усвоен. Получаваме все повече знаци, че този проект няма да проработи. Няма баланс между децентрализираните, близки до гражданите проекти на местно равнище и големите проекти, някои от които според мен ще се провалят.
<P>
Защо ние - Зелените - днес ще гласуваме в подкрепа на този проект? Защото сме оптимисти. Оптимисти сме за това, че тези 150 млн. евро, ако са добре управлявани, ще създадат основата за много по-голям инструмент, който ще получим при следващата финансова перспектива. Има две условия за това. Първото е качествени проекти. Считам, че ЕИБ и KfW, които ще го управляват, ще се стремят и към проекти за сериозно, а не само за повърхностно обновяване. Нуждаем се от скок, особено когато става дума за сгради и ефективност. Второто условие е да се намали бюрокрацията за местните органи, които ще кандидатстват за съфинансиране на проекти.
<P>
Тези два въпроса са от решаващо значение. Следователно въпросите ми към Вас, г-н член на Комисията, са какво ще направи Комисията, за да се увери, че този фонд ще финансира или ще предоставя кредити за качествени проекти и как ще действа Комисията, за да намали бюрокрацията и да осигури на местните органи лесен достъп до тези средства?
<SPEAKER ID="053" NAME="Zbigniew Ziobro" LANGUAGE="PL">
Г-жо председател, ще одобря всяко предложение за увеличаване на средствата на Съюза за подкрепа на енергийни проекти. Зелената енергия също следва да бъде подкрепена. Трябва обаче честно да се каже, че идеята, че зелената енергия е решението на всички енергийни проблеми на Европа - начин на мислене, който често се изразява от тази трибуна - е илюзия. Съюзът се нуждае от големи, подчертавам големи инвестиции. Основната им цел е да се гарантира диверсифицирането на доставките на горива. Подобно решение е възможно например, като се изгради газопроводът Набуко, който да свързва обширния регион на Централна Азия с клиентите в Европа, и чрез разработване на преносни мрежи и изграждане на нови междусистемни връзки в Централна и Източна Европа.
<P>
Искаме да развиваме зелена енергия, но в същото време, за съжаление, разработването на методи за добиване на шистов газ се пренебрегва напълно и не получава подходящо финансиране. Това е неконвенционален газ, който вече играе огромна роля при добива на газ в САЩ и дава на Америка пълна свобода по отношение на достъпа до газ. Големите количества от този газ са открити във Франция, Полша и България. Тук, изправени пред възможността да използваме този огромен потенциал, се наблюдава пълна пасивност. Европейската солидарност изисква Съюзът да подкрепи тези проекти като стратегически за неговото бъдеще и като проекти, които гарантират еднаквото развитие на всички европейски държави. Жалко е, че днес не говорим за големи инвестиции, които наистина ще решат нашите енергийни проблеми и ще обединят и развият Европейския съюз. Докато говорим за важни мерки, свързани със зелената енергия, нека обаче, не забравяме, че идеята, че зелената енергия ще реши всичките ни енергийни проблеми е илюзия.
<SPEAKER ID="055" NAME="Marisa Matias" LANGUAGE="PT">
И аз искам да започна, като поздравя докладчика за свършената от нея работа по въпроса. Тук сме, за да обсъдим много специфична програма за подпомагане на икономическото възстановяване, което в този случай е в решаващата област на енергетиката. При сегашното кризисно положение, което преживяваме, предложения като това, които спомагат за създаване на работни места, са от съществено значение. Няма шанс за преструктуриране на икономиката, ако не превърнем създаването на работни места в наш приоритет. Този доклад изпраща много положително послание, като насочва вниманието ни към това какви действия да предприемаме в тази област на местно равнище: как да отговорим по-конкретно на местните нужди. Намираме се в период, в който обсъждаме и ще продължим да обсъждаме още редица законодателни предложения в областта на енергетиката, и често сме склонни да се концентрираме прекалено върху широкомащабните проекти и мрежи, като забравяме другите причини, при които интервенцията е абсолютно задължителна.
<P>
Ето защо считам, че този доклад може да ни помогне не само да инвестираме в енергийна ефективност и във възобновяема енергия, което е много важно, но също така да носи конкретни ползи за местните общности, което, естествено, означава конкретни ползи за европейското общество като цяло. Ето защо, г-жо председател, бих искала накрая да се спра на два последни въпроса. Важно е никога да не забравяме, че до голяма степен енергийната ефективност се постига също чрез намаляване на потреблението на енергия чрез проекти за микроинсталации като тези, включени в настоящия доклад, и накрая, за Парламента е голяма победа фактът, че успя да гарантира, че сумата за финансиране, която ще бъде разпределена за тези проекти, ще бъде конкретизирана. Това не беше нашата цел, тъй като искахме много повече. Ето защо искам да попитам г-н Йотингер какво обмисля и възнамерява да направи, за да гарантира тези нужди.
<SPEAKER ID="056" NAME="Jaroslav Paška" LANGUAGE="SK">
Внесеното предложение за регламент на Европейския парламент и на Съвета за изменение на Регламент (ЕО) № 663/2009 е отговор на непрекъснатите искания на Европейския парламент да се създаде нов финансов инструмент с единствената цел да се подпомогнат енергийната ефективност и инициативите в областта на възобновяемите източници на енергия. Подкрепата за мерките в строителната промишленост за повишаване на енергийната ефективност на сградите, които ежегодно консумират до 40% от енергията в ЕС, оправдава и дава разумно основание за тази инициатива.
<P>
Финансиране за покриване на дейността на този финансов инструмент може да се получи чрез прехвърляне на неусвоените ресурси от редица програми, в които не е обективно възможно заделеното финансиране своевременно да се използва в планирания размер. Пример за това би била Европейската енергийна програма за възстановяване, която разполага с финансов резерв от 150 млн. евро, както и многогодишната GR програма за сектора на климата, която беше създадена с подобна цел. Следователно считам, че би било много разумно да обмислим как най-добре можем да използваме спестените финансови ресурси, за да разширим обхвата на Европейската енергийна програма за възстановяване, за да включи нов и, както става ясно, необходим финансов инструмент с единствената цел да подпомогне енергийната ефективност и инициативите в областта на възобновяемите източници на енергия.
<P>
Можем да улесним обществените органи на местно, общинско и регионално равнище при прилагането на проекти в областта на спестяване на енергия и възобновяеми източници на енергия благодарение на този ефективен нов финансов инструмент.
<SPEAKER ID="057" NAME="Arturs Krišjānis Kariņš" AFFILIATION="PPE">
(LV) Г-жо председател, радвам се, че Европейският съюз се научи да убива с един куршум два заека. Първият "заек" е помощта за бизнеса. В момент, когато държавите-членки са принудени да съкращават разходите и банките са предпазливи при отпускане на кредити, Европейският съюз излезе с конкретно решение под формата на нов финансов инструмент. Вторият "заек" е тежката зависимост на Европа от вноса на енергия. Целта на този нов инструмент е да намали потреблението на енергия и да увеличи използването на наши собствени източници на енергия като вятъра, слънцето и биомасата, като по този начин намали общата зависимост от вноса на енергия. Госпожи и господа, приканвам ви да подкрепите създаването на този нов финансов инструмент, за да подпомогнем проектите в областта на енергетиката. Това ще помогне на предприятията в трудни времена и като цяло ще намали зависимостта ни от вноса на енергийни ресурси. Благодаря ви за вниманието.
<SPEAKER ID="058" NAME="Zigmantas Balčytis" AFFILIATION="S&amp;D">
(LT) Преди всичко бих искал да поздравя колегата от моята група за огромната работа, която свърши при преговорите за този документ и включването му във въпроси, които са изключително важни за енергийния пазар на целия Европейски съюз. Във връзка с енергийната сигурност е особено важно да стимулираме енергийната ефективност и развитието на енергия от възобновяеми източници и да осигурим необходимото финансиране за подобни проекти. Успешното изпълнение на подобни проекти ще допринесе пряко за постигане на енергийните цели, определени от Европейския съюз.
<P>
Тези допълнителни средства ще помогнат на местните и регионалните публични органи да подобрят финансирането за устойчиви енергийни проекти и въвеждат иновативни схеми за финансово стимулиране, като гаранции и преференциални заеми. До момента плановете за насърчаване на енергийната ефективност, като обновяването на сгради, което вече беше обсъдено, не са изцяло изпълнени. Следователно считам, че това допълнително финансиране ще се превърне в добър стимул за ускоряване на инициативите за устойчива енергия особено на регионално и местно равнище.
<SPEAKER ID="059" NAME="Bart Staes" AFFILIATION="Verts/ALE">
(NL) Г-жо председател, госпожи и господа, искам да похваля г-жа Van Brempt и докладчиците в сянка най-вече за тази важна законодателна инициатива. Считам, че регламентът има истински потенциал да се превърне в мощен стимул за проекти, свързани с енергийната ефективност, и с използването на енергия от възобновяеми източници.
<P>
Регламентът подпомага устойчивата енергия и аз одобрявам, по-конкретно, няколко специални области от значение като съхранението на енергия, агрегати за комбинирано микропроизводство на топло- и електроенергия и интегриране на децентрализирани възобновяеми енергийни източници, внедрени в местна среда в електрически мрежи; а също така микроинсталации за производство на енергия от възобновяеми източници и използване на възобновяеми енергийни източници в рамките на сектора на обществения транспорт, електрическите превозни средства и водородните автомобили.
<P>
Акцентът, който г-жа Van Brempt и нейните докладчици в сянка поставиха върху ефективното улично осветление за публичната инфраструктура и, на последно място, върху решенията за съхранение на електричество, са обещаващи. Благодаря ви за усилията. Надявам се, че това може да бъде нова стъпка към истински "Зелен нов курс".
<SPEAKER ID="060" NAME="Ryszard Czarnecki" AFFILIATION="ECR">
(PL) Г-жо председател, в момента говорим за нещо, което е фундаментално, не само когато се справяме с икономически проблеми, но и в по-широк смисъл, когато става въпрос за европейска солидарност. Така е, защото енергетиката всъщност е най-голямото предизвикателство и най-сериозният тест. Може ли тази европейска солидарност да заработи на практика, или просто ще си остане лозунг? Или отново - и това със сигурност е нещо, което се очаква от европейските данъкоплатци и гласоподаватели, тя ще бъде въведена на практика в конкретни проекти, които ще изградят европейското единство и ще покажат, че в Европа отделните държави си помагат помежду си, работят съвместно по проекти и не приемат положения, при които някои държави извън Европейския съюз се споразумяват с други държави без знанието на Европейския съюз? Мисля, че това най-накрая трябва да се заяви ясно и директно.
<SPEAKER ID="061" NAME="Jan Březina" AFFILIATION="PPE">
(CS) Няма съмнение, че благодарение на Парламента размерът на средствата за проекти в областта на енергийната ефективност и възобновяемите енергийни източници енергия е 146 млн. евро. Ако зависеше от държавите-членки, той щеше да бъде много по-малък. За съжаление обаче, правната форма и структура на фонда остават несигурни, както и въпросът за това какви финансови проекти ще предоставя. В интерес на прозрачността, потенциалните кандидати следва да знаят кой ще взема решения относно заявленията и как ще се назначават изборните комисии.
<P>
За да разсеем съмнението, че новосъздаденият фонд е насочен главно към онези, които не са използвали средствата, разпределени в рамките на пакета от 5 млрд. евро за програмата за икономическо възстановяване заради неизпълнение на проекти, представителите на новите държави-членки трябва също да бъдат включени в процеса на подбор. Като цяло фондът може да бъде насочен към местните и регионалните органи, но трябва също така да вземем предвид дали не би било подходящо да позволим на частни предприятия също да подават заявления, и то не само в случаите, когато правят това от името на публични органи. Повишаването на енергийната ефективност и увеличаването на дела на възобновяемите енергийни източници трябва да бъдат споделена отговорност както на публичния, така и на частния сектор, и следователно европейското финансиране трябва да бъде достъпно и за двата сектора. Виждам големи възможности в комбинираното производство на топлинна- и електроенергия, както и в чистия градски транспорт.
<SPEAKER ID="062" NAME="Patrizia Toia" AFFILIATION="S&amp;D">
(IT) Г-жо председател, госпожи и господа, не е лесно да се открие такова единодушие в Парламента. Това означава, че работата наистина е била забележителна и г-жа Van Brempt и всички нейни докладчици в сянка трябва да знаят това.
<P>
Беше споменато, че инструментът, който е резултат от тази работа, е много положителен по няколко причини. Той е положителен, защото процедурите и сроковете му са бързи; положителен е, защото е насочен към категории проекти с високо качество; положителен е, защото е насочен към градската среда, с други думи, към местните органи, които, вземайки конкретни решения, могат да внесат истинска промяна в положението и да подобрят качеството на въздуха, на сградите и на градския транспорт; положителна е, защото е насочена към рентабилни проекти и следователно може да доведе до възвращаемост на ресурси; и накрая, положителен е, защото стратегията ще осигури много повече ресурси.
<P>
На фона на всичко това обаче, като се позовавам на възражение от страна на редица членове на ЕП, сред които г-н Geier, г-н Turmes и г-н Cancian, бих искал да кажа на г-н Йотингер, най-важното нещо ще бъде изпълнението, изборът на финансови посредници, връзките с местните органи и как те се справят с финансовите трудности. Г-н Йотингер, този инструмент дава възможност да се отвори път и за други проекти, за стабилизиране на този инструмент и за разширяването му към други сектори. Темата е от решаващо значение. Не трябва да се случва това, което се случи с Плана за възстановяване и с малките и средните предприятия, които все още чакат одобрените от Парламента и Комисията в края на 2008 г. 30 млрд. евро.
<SPEAKER ID="063" NAME="Ioannis A. Tsoukalas" AFFILIATION="PPE">
(EL) Г-жо председател, аз също бих искала да поздравя докладчика за изключително ефективната й работа по такъв съществен доклад. Той осигурява важен инструмент за финансиране и изпълнение на проекти в сектора на енергетиката, които ще подпомогнат икономическото възстановяване в трудни времена и ще допринесат за изграждане на завършен вътрешен енергиен пазар и за постигане на целите в областта на климата и енергетиката, определени от Европейския съюз за 2020 г.
<P>
Създаването на фонд за подкрепа на енергийната ефективност и инициативи за възобновяема енергия е много важно, въпреки че се предоставят малко първоначални средства от 146 млн. евро. Радвам се, че Европейският парламент застана зад ангажимента си да насърчава възобновяемите източници на енергия и енергийната ефективност.
<P>
Накрая, бих искала да се спра на необходимостта от балансирано географско разпределение на бъдещите програми така, че да те да бъдат от полза за всички държави-членки. Гърция получи само 1,5% от програмата за газопроводи за природен газ. Надявам се, че в бъдеще ще имаме по-справедливо разпределение.
<SPEAKER ID="064" NAME="Edit Herczog" AFFILIATION="S&amp;D">
(HU) Г-жо председател, фактът, че докладчикът на Парламента и члена на Комисията успяха заедно да накарат Съвета да остави тези средства във фондовете, е огромно постижение. Това е много важно и твърде значително събитие от наша гледна точка. Надяваме се, че по-късно ще можем да постигнем това и за други глави от бюджета. Също толкова важно е, че успяхме да похарчим тези средства за първоначалната цел, за която бяха заделени, и преди всичко чрез малките и средните предприятия и местните органи по проекти, засягащи обществото.
<P>
Това наистина е важна стъпка напред. Прекият достъп на европейската институционална система до обществеността и малките и средните предприятия е рядкост. Ето защо е много важно да завършим тези проекти успешно до 2014 г., а също толкова важно е през 2014 г. да се оцени ефективността им, за да се подобри и ефективността на тази институционална система. Поздравявам докладчика и пожелавам успех при усвояване на средствата.
<SPEAKER ID="065" NAME="Herbert Reul" AFFILIATION="PPE">
(DE) Г-жо председател, г-н Йотингер, госпожи и господа, беше осигурено финансиране, което трябваше да бъде инвестирано в сектора на енергетиката наред с други области. Обсъдихме този въпрос в подробности в рамките на комисията и не бяхме сигурни дали всички средства могат да се използват. Тогава г-н Йотингер ни обеща, че той ще гарантира, че няма да останат неусвоени средства и такива няма да бъдат връщани там, откъдето са взети. За мен най-важното е, че той удържа на думата си. Той внесе при нас документ сравнително бързо, който ни даде възможност да гарантираме, че финансирането, което в противен случай би било загубено, може да се използва за сектора на енергетиката. Това беше първата стъпка.
<P>
Втората стъпка бе, че г-жа Van Brempt успя да насочи членовете на комисията към вземане на решение и постигане на компромис и заслужава да й благодарим за това. Не беше лесно, защото да отстояваш само собствените си възгледи е много по-просто, отколкото да търсиш решение. Тъй като бяхме притиснати и от времето, това в крайна сметка гарантира, че финансирането ще може да бъде отпуснато и да се използва.
<P>
И не на последно място, ние с помощта на Съвета - и трябва съвсем честно да признаем това - най-накрая успяхме да намерим компромис, който ни даде възможност да осигурим финансиране за сектора на енергетиката почти до последното евро в рамките на определеното време и в резултат на това да се уверим, че финансирането няма да бъде загубено. За мен това беше най-важното и този резултат беше най-продуктивен и следователно бих искал да благодаря на всички, които участваха в този процес.
<SPEAKER ID="066" NAME="Silvia-Adriana Ţicău" AFFILIATION="S&amp;D">
(RO) Искам да ви напомня, че през 2009 г., когато за първи път се обсъждаше планът за икономическо възстановяване на Европейския съюз, Комисията пое ангажимента да разпредели 1 млрд. евро за енергийна ефективност в домовете. За съжаление, това действие не беше предприето в подходящ момент. Действително инициативата за "интелигентните градове" получи малко средства поради факта, че в крайна сметка, ако останат неусвоени средства, Комисията трябва да ги разпредели за инициативата за "интелигентни градове", което се случва чрез този регламент.
<P>
Аз внесох изменение, с което призовавам нивото на разходите за управление и разходите, свързани със създаване и прилагане на инструмента, да не надвишават 5% от стойността на всяка употреба така, че най-големият дял от средствата да не се озове при финансовите посредници, а да отиде за инвестициите за проекти, свързани с енергийната ефективност в домовете и използването на възобновяеми енергийни източници.
<P>
Призовах също така за прозрачност и за използване на сайта www.buildup.eu, а да не говорим и за прилагания модел, при който винаги, когато този инструмент се използва, това да става безвъзмездно за всеки, който иска да се възползва от най-добрите практики.
<P>
Искам да поздравя г-жа Van Brempt за доклада. Считам, че енергийната ефективност трябва да бъде сред най-важните приоритети на енергийната стратегия на Европейския съюз.
<SPEAKER ID="067" NAME="Elena Băsescu" AFFILIATION="PPE">
(RO) Приетата вчера стратегия "Енергия 2020" от Европейската комисия бележи важна стъпка към сигурен, конкурентен енергиен пазар в Европа. Тя предлага решения на важни въпроси като това как да се разнообразят пътищата и източниците на доставките, да се намали потреблението на енергия или да се координират операциите с трети държави. Съществуват обаче и ясни недостатъци по отношение на финансирането. Основната цел на Европейската енергийна програма за възстановяване е точно да се облекчи финансирането на инвестициите в тази област. Ефективното й прилагане изисква съответствие с цялото екологично законодателство и носителите на проекта трябва да спазят своите ангажименти за финансиране. Според мен активното сътрудничество между национални, регионални и местни органи ще улесни издаването на необходимите разрешителни.
<P>
Накрая, бих искала да подчертая важността на публично-частните партньорства, които са основен елемент при прилагане на решенията за намаляване на емисиите на парникови газове.
<SPEAKER ID="068" NAME="Francesco De Angelis" AFFILIATION="S&amp;D">
(IT) Г-жо председател, госпожи и господа, бих искал да благодаря на докладчика, г-жа Van Brempt, за отличната й работа и за споразумението, което най-накрая ще даде възможност да се освободят значителни ресурси за развитие на възобновяеми енергийни източници и за енергийна ефективност във връзка с предизвикателството за "зелен" растеж.
<P>
Програмата включва приоритети, които трябва да бъдат взети предвид от държавите-членки, особено при постигане на целта за конкурентна модернизация на нашите енергийни инфраструктури. Накрая, искам да подчертая това, което счетох за определящи въпроси за критериите за достъп от страна на публичните органи до финансиране - по-конкретно, ангажимента да се работи по многогодишни стратегии чрез система за многостепенно управление от територии през местни органи до регионални институции и институции на Европейския съюз, дори във връзка с рационализиране на наличните финансови инструменти. Това е важен резултат за обществеността и за малките и средните предприятия.
<SPEAKER ID="069" NAME="Bairbre de Brún" AFFILIATION="GUE/NGL">
(GA) Г-жо председател, финансовата помощ за енергийна ефективност и възобновяеми енергийни източници с цел икономическо възстановяване е разумна и целесъобразна инвестиция.
<P>
Напълно съм съгласна с онези, които казаха, че инвестиционната подкрепа за устойчива енергия може да бъде много ефективна и много полезна, особено когато е фокусирана на местно равнище. Чрез тези средства можем да осигурим по-устойчиво бъдеще от икономическа, социална и екологична гледна точка. Трябва да се възползваме от тази възможност, за да преминем към нисковъглеродна икономика и да улесним промяната за онези, които се стремят към нея. Децентрализирането е много важно за устойчивата енергетика.
<P>
Следователно, ако се предостави възможност за улесняване на финансирането на инвестиционни проекти, свързани с енергийната ефективност и възобновяеми енергийни източници чрез местни и регионални органи, това ще бъде разумно, функционално изразходване на неусвоените средства от Европейската енергийна програма за възстановяване. Благодаря на докладчика за изключително важната работа.
<SPEAKER ID="070" NAME="RadvilMorkūnaitė-Mikulėnien" AFFILIATION="PPE">
(LT) Помощта за проекти за енергийна инфраструктура от средства, заделени, за да стимулират икономиката на Европейския съюз, беше обсъдена и разпределена преди една година. В това време средствата, предназначени само за два типа проекти, насочени към намаляване на емисиите на въглероден диоксид в атмосферата, т.е. улавяне и съхранение на въглероден диоксид (CCS) и вятърните централи в Северно море.
<P>
Що се отнася до тази помощ и помощта за възобновяема енергия по принцип, ние като цяло не можем да прилагаме универсален подход за целия Европейски съюз. Трябва да вземем предвид положението във всяка държава-членка, и по-конкретно нейната енергийна независимост. Следователно приветствам предложението на Европейската комисия да се преразгледат процедурите за разпределение на средства съгласно споменатите програми, като се вземе предвид насърчаването на енергийната ефективност.
<P>
Аз обаче чувствам, че не трябва да говорим за това само във връзка с финансовата криза, защото дори нормалният икономически цикъл да се възстанови, въпросът с енергийната ефективност ще остане. Държавите-членки следва да имат възможност да реагират по-гъвкаво на променящата се конюнктура и следователно да насърчават енергийната ефективност, енергийна диверсификация и повишаването на енергийната независимост.
<SPEAKER ID="071" NAME="Mario Pirillo" AFFILIATION="S&amp;D">
(IT) Г-жо председател, госпожи и господа, при сегашния труден икономически и финансов сценарий Европа трябва да продължи да подкрепя проекти в сектора на енергийната ефективност и възобновяемата енергия за устойчива и социално конкурентоспособна икономика.
<P>
Този начин на функциониране на финансовия инструмент трябва да бъде подобрен, за да се инвестира в децентрализирани проекти и да се гарантира географско равновесие, и дори да се насърчи възстановяването. Този финансов инструмент трябва да бъде създаден незабавно и да бъде насочен към проекти с местно измерение, за да се повлияе на заетостта в съответствие с Регламент (ЕО) № 663/2009. Необходими са кредитни линии, с които да бъдат допълнени целесъобразни местни инициативи. Предпочитанията ни трябва да са за финансиране на проекти, които също така гарантират технологични иновации за повишаване на конкурентоспособността на промишлеността. Неусвоените средства в рамките на многогодишната програма на ГД "Действия по климата" могат да бъдат заделени за инструмента и след това насочени към проекти в областта на устойчивата енергия. Искам да благодаря на г-жа Van Brempt за отличната й работа.
<SPEAKER ID="072" NAME="Bogusław Sonik" AFFILIATION="PPE">
(PL) През януари 2009 г. в отговор на финансовата криза Европейската комисия предложи преразпределение на 5 млрд. евро от неусвоените средства на Европейския съюз най-вече с цел подкрепа на енергийни проекти, които ще допринесат за икономическото възстановяване на Европейския съюз. Предложената сега Европейска енергийна програма за възстановяване следва да бъде приветствана. Приоритетните въпроси в този проект според мен са трансграничните проекти за инфраструктура за природен газ и електроенергия, включително междусистемните връзки, а също така и подкрепата за проектите за улавяне и съхранение на въглероден диоксид. Считам също така за необходимо да се настоява проектът на резолюция да включва проекти в областта на ефективността на електроенергията и възобновяемите енергийни източници, които стимулират икономическото развитие, като създават възможности за допълнителни работни места и подпомагат борбата с изменението на климата.
<P>
Инвестициите в подобни проекти са най-ефективни, когато се правят на място - на областно, регионално и местно равнище. Местните проекти са свързани с огромно количество работа и това допринася за създаване на по-голям брой работни места.
<SPEAKER ID="073" NAME="Гюнтер Йотингер" LANGUAGE="DE">
Г-жо председател, госпожи и господа, с тези 146 млн. евро заедно влизаме в експериментална лаборатория. Първо, бих искал да ви благодаря, защото вие се борихте, за да гарантирате, че тази сума да няма да е 114 млн. евро, а 146 млн. евро, когато държавите-членки бяха готови да се съгласят на малко над своя твърде ограничаващ лимит.
<P>
Що се отнася до въпросната експериментална лаборатория, предстои ни да решим четири интересни въпроса. Първият е за това как можем да постигнем успех в областта на енергийната ефективност. Считам, че от трите изисквания, свързани с въглеродния диоксид, възобновяемата енергия и енергийната ефективност, това за увеличаването на последната с 20% ни изправя пред най-трудното и сложно предизвикателство. Не става въпрос само за задължителните национални изисквания, но за специфични проекти. Като цяло ние използваме тази лесна за управление програма, за да направим оценка за това кои проекти, като например проектите за обновяване на сгради и тези, свързани с областта на енергетиката като цяло, са реално изпълними. Надявам се, че след две или три години първата оценка на тези проекти за следващия бюджетен период ще покаже, че сме натрупали известен полезен положителен и отрицателен опит по отношение на енергийната ефективност. Бих искал ясно да заявя, че след две-три години ние определено ще бъдем много по-компетентни, отколкото днес, ще имаме добър опит и ще сме допуснали и някои грешки. Ако това се случи, то тогава ще сме инвестирали средствата разумно.
<P>
Второ, тази програма позволява на Европейския съюз да установи директно партньорство с общините. Това е нещо, което не се случва всеки ден. Ясно е, че ЕС може чрез общините да повлияе на енергийните изисквания и потреблението на енергия в обществените сгради, които могат да бъдат обновени, с други думи, подходът за интелигентните градове. Това означава, че ще имаме пряка връзка и ще знаем какво се случва в действителност.
<P>
Трето, надявам се, че с тази програма ще можем да покажем, че има европейска добавена стойност за всички. Ако трябваше само да получаваме средства от държавите-членки, без да осигуряваме никаква добавена стойност, тогава нямаше да има нужда от нас. Трябва да предложим добавена стойност под формата на опит, ефективност и компетентност. В този случай в рамките на две години тази програма ще ни даде добри аргументи, които можем да използваме при разискванията относно бюджета - игра на покер, в която участват Комисията, Парламентът и държавите-членки, - за да получим повече средства от държавите-членки в интерес на всички граждани на Европейския съюз. Това означава, че това е експериментална лаборатория и за по-голямо бюджетно финансиране. Този спорен въпрос ще засегне всеки от нас през следващите две години.
<P>
Четвърто, нуждаем се от експериментална лаборатория за нашето партньорство със структурните банки - Европейската инвестиционна банка и KfW Bankengruppe - и с външните частни инвеститори и фондове. Това означава партньорство, което излиза извън границите на службите на Комисията и дружествата, които имат тясна връзка с нас, но които трябва да покажат, че могат много повече от това само да управляват публични средства.
<P>
Размерът на финансирането може би изглежда голям, но всъщност е много малък. Не става дума за 146 млн. евро, а за четирикратен тест на нашето партньорство с общините, с ЕИБ и KfW, както и по въпроса за енергийната ефективност на местно равнище и с доказателството, че на европейско равнище това е област, в която е редно да има по-голямо бюджетно финансиране.
<P>
Предвид това бих искал да ви благодаря. Нека продължим да поддържаме връзка. Сигурен съм, че след две години всички ние ще знаем много повече, отколкото в момента.
<P>
(Ръкопляскания)
<SPEAKER ID="074" NAME="Nicole Sinclaire" AFFILIATION="NI">
(EN) Г-жо председател, отбелязвам с признателност, че днес е официален празник за Белгия, при който се почита паметта на милионите загинали в двете световни войни. Удивена съм от факта, че Парламентът не се е присъединил към това честване и моля за минута мълчание, за да почетем паметта на всички загинали по време на войните в името на демокрацията.
<SPEAKER ID="075" NAME="Председател">
Г-жо Sinclaire, трябва да знаете, че съгласно програмата на председателя той трябва да направи съобщение, преди да се проведе гласуването днес и следователно ще спазваме времето, както е предвидено.
<SPEAKER ID="076" NAME="Kathleen Van Brempt" LANGUAGE="NL">
Г-жо председател, като представител от Белгия в този Парламент за мен беше истинско удоволствие да работя днес, когато имаме официален празник. В резултат на това успях да стигна от родния си град до Европейския парламент само за 50 минути, но казвам тава между другото.
<P>
Като докладчик ще бъда кратка. Позволете ми да благодаря на всички, без изключение, които допринесоха за днешното разискване. Чухме някои коментари и бяха дадени редица добри примери. Свързващата нишка тук обаче е ентусиазмът за това, което сме постигнали. Не без критика, защото много лесно бих могла да критикувам тавана, определен върху тези средства.
<P>
Има огромен ентусиазъм, защото това е добър фонд, тъй като има налични средства и те са за енергийна ефективност и възобновяема енергия и защото чрез този проект ние - членовете на Европейския парламент - получаваме възможност да предприемем и действия по места. Точно от това има нужда.
<P>
Каква е общата ни отговорност? На първо място, разбира се, отговорността се пада на Комисията, Европейската инвестиционна банка и другите партньори в това начинание. Парламентът и ние политиците обаче също носим отговорност за това да гарантираме, че този проект ще бъде успешен, че ще има ефект на агитация и че участието на местно равнище ще стане толкова голямо, че тези 146 млн. евро ще се увеличат не осем, а осемдесет пъти, така да се каже, тъй като задействахме редица процеси. Във връзка с това имам голямо доверие в Комисията и г-н Йотингер. Знам, че това е проект, който е близък до сърцето на члена на Комисията Йотингер. Той също така има много добри служители, в което имах възможност да се уверя лично, и това ще бъде много важно за резултата от този проект.
<P>
В заключение, бих искала да подчертая - по-рано пропуснах да спомена това, което наистина е проява на небрежност от моя страна, особено предвид факта, че съм белгийка, - че белгийското председателство се показа в изключителна светлина, във връзка с това. Първо, още от самото начало голяма част от Съвета всъщност беше против проекта. Благодарение на огромните усилия на министър Пол Манет и неговия екип сега имаме много добър компромис, който струва ми се скоро ще приемем с огромен ентусиазъм.
<SPEAKER ID="077" NAME="Председател">
Разискването приключи.
<P>
Гласуването ще се проведе след малко.
<P>
Писмени изявления (член 149)
<SPEAKER ID="078" NAME="Sergio Berlato" LANGUAGE="IT">
През януари 2009 г., Европейската комисия предложи да се преразпредели част от неусвоеното европейско финансиране, за да се подкрепят проекти в енергийния сектор в отговор на икономическата и финансовата криза. Днешното ни обсъждане относно доклада за изменение на Регламент (ЕО) № 663/2009 е от изключително значение. Предложението за използване на неусвоените финансови ресурси, за да се подкрепят проекти в този сектор е възможност в тези времена на труден достъп до финансиране. Според мен Европейската енергийна програма за възстановяване, която има за цел да финансира инициативи и проекти в сектора на енергийната ефективност, енергоспестяването и възобновяемата енергия, подкрепа за инвестициите на европейските публични органи, по-специално, в градска среда, може да осигури осезаем стимул за възстановяване на европейската икономика и за създаване на възможности за работа на младите хора. Обнадежден съм от мерките за енергийната ефективност в сектора на строителството, чието потребление на енергия възлиза на 40% от енергията на ЕС и това ще бъде подкрепа за малките и средните предприятия на местно и регионално равнище. Тази помощ също така ще бъде от полза за развитието на обещаващи инициативи в сектора на енергийната ефективност на равнище местни органи, които в резултат от последната криза изпитват рязък спад на приходите.
<SPEAKER ID="079" NAME="András Gyürk" LANGUAGE="HU">
Госпожи и господа, миналата година аз също одобрих разпределението на близо 4 млрд. евро за проекти в областта на енергетиката като част от пакета от мерки за икономическо стимулиране на Съюза. Аз също така посочих, че пакетът от мерки за предоставяне на помощи пренебрегва региона на Централна и Източна Европа, който е най-застрашен от гледна точка на енергийната сигурност и че проектите за енергийна ефективност също не са облагодетелствани от помощта. Основната цел на пакета, а именно бързо и ефективно създаване на работни места, можеше да се постигне точно чрез проектите за енергийната ефективност. Радвам се, че новото предложение разпределя още неусвоени средства точно в тази област. Проектите за възобновяеми енергийни източници и енергийна ефективност са не само сред основните средства за постигане на целите 20/20/20, но също така и повишават сигурността на доставките и конкурентоспособността. Тези проекти също така носят впечатляващи резултати в краткосрочен план. Те създават нови работни места на принципа на географското разнообразие и ефективно активизират икономическите субекти. Изразходването на фонд от 146 млн. евро за проекти за възобновяема енергия и енергийна ефективност е добро начало, но трябва да признаем, че тази сума е незначителна дори на равнище на държава-членка. Изразяваме изключително задоволство, че обявената вчера от Комисията стратегия "Енергия 2020" определя създаването на енергийно ефективна Европа като един от основните си приоритети. Надяваме се, че стратегическият ангажимент към енергийната ефективност ще бъде отразен и в разпределението на други средства.
<SPEAKER ID="080" NAME="Marian-Jean Marinescu" LANGUAGE="RO">
Европейската енергийна програма за възстановяване осигурява финансов пакет, възлизащ на 3,98 млрд. евро за 2009 г. и 2010 г. Беше абсолютно задължително да се създаде финансов инструмент, посветен специално на използване на средствата по тази енергийна програма, по които не могат да бъдат поети задължения преди края на 2010 г., така че да не се загуби остатъка от финансовия пакет. Един изключително важен аспект, споменат в Регламента за Европейската енергийна програма, е географският баланс на проектите. Това е основен елемент, който дава възможност този регламент да оказва влияние за гарантиране на икономическото възстановяване в целия Европейски съюз. Той също така признава, че има проекти в някои държави-членки, който или не са били финансирани изобщо, или са били финансирани частично. И не на последно място искам да подчертая колко е важно да се обновят този тип инструменти, насочени към насърчаване на дългосрочната енергийна ефективност в ЕС. Приканвам Комисията внимателно да оцени ефективността от обновяването на инструментите и потенциала за използване на подобен подход в бъдеще, когато работим с други неусвоени средства от бюджета на ЕС.
<SPEAKER ID="081" NAME="Algirdas Saudargas" LANGUAGE="LT">
Възможността да насочваме средства, които не са изразходени в съответствие с директивата, към развитие на енергийната ефективност и проекти за възобновяема енергия вече са определени в регламент, но приветствам факта, че успяхме да постигнем консенсус по отношение на специфичното му приложение. Енергийната ефективност и възобновяемата енергия често са били определяни като приоритети на ЕС, които допринасят за изпълнение на стратегията "Европа 2020" и осигуряват енергийна сигурност. Инвестициите в този сектор по време на икономически спад са много важни, тъй като ще осигурят възможности за създаване на нови работни места и ще насърчат конкурентоспособността, разпространението на иновациите и икономическата стабилност. Освен това планираният финансов инструмент, като учредяването на фонд за европейските финансови институции, ще увеличи размера на наличните средства с няколко пъти, като по този начин ще се създадат повече възможности за финансиране на проекти. Жалко е само това, че планираният финансов инструмент не е постоянен, но да се надяваме, че ще създаде подходящи стимули за допълнителна енергийна ефективност и насърчаване на възобновяеми енергийни източници.
