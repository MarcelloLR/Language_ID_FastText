<CHAPTER ID="013">
Стратегия на Европейския съюз по отношение на Беларус (разискване) 
<SPEAKER ID="455" NAME="Председател">
Следващата точка е докладът на Съвета и Комисията за Стратегията на Европейския съюз по отношение на Беларус.
<SPEAKER ID="456" NAME="Alexandr Vondra">
действащ председател на Съвета. - (EN) Г-н Председател, ситуацията в Беларус и това какво би трябвало да направим, за да помогнем, ще бъде, мисля, в центъра на вниманието на Съвета по време на чешкото председателство.
<P>
Позволете ми да започна с нещо положително. Ние отбелязахме със задоволство стъпките, предприети от Беларус през последните няколко седмици, в това число, регистрацията на движението "За свобода", отпечатването и разпространението на независими вестници като Narodnaya Volya или Nasha Niva, кръглата маса за регулирането на интернет пространството с участието на представител на Организацията за сигурност и сътрудничество в Европа (ОССЕ) на тема Свободата на медиите и обявяването на началото на експертни консултации с ОССЕ/СДИПЧ относно подобряването на изборното законодателство.
<P>
Тези стъпки са в посока на изпълняване на критериите, посочени от ЕС като условие за запазване на отмяната на забраната за издаване на визи след изтичането на първоначалния шестмесечен период. ЕС подчерта важността на напредъка по тези проблеми в своите контакти с администрацията в Беларус.
<P>
Преди прегледа на санкциите (по които трябва да вземем решение до началото на април), ние ще продължим да използваме всички политически контакти, в това число и двустранни контакти, за да насърчим Беларус да се придвижи напред по проблематичните въпроси, които бяха посочени в заключенията на Съвета от 13 октомври, заедно с допълнителни съществени стъпки. Като допълнителен знак на поощрение, нашето председателство възнамерява да проведе още една тристранна среща с външния министър на Беларус в рамките на Съвета по общи въпроси и външни отношения през януари.
<P>
Ние ще продължим да наблюдаваме общата ситуация на спазването на правата на човека и основните свободи в страната, като ще акцентираме на регулаторната среда на неправителствените организации и медиите. Ние също така отблизо обсъждаме и разменяме мнения и информация с различните представители на опозицията и други лица в Беларус, хора като г-н Alexander Milinkievich, г-н Kosolin и други.
<P>
Беларус, както знаем, е една от шестте страни, включени в Източното партньорство, инициатива, насочена към създаване на тенденции на положително развитие при нашите съседи на изток. Участието на Беларус ще зависи от нейното вътрешно развитие. Ние планираме да стартираме инициативата за Източното партньорство на срещата на върха в Прага през м. май и денят също беше избран, така че да съвпадне с изтичането на този шестмесечен период, за да можем да направим оценка. За сега не е взето решение дали гн Lukashenko ще бъде поканен.
<P>
Ние твърдо вярваме, че сега трябва да бъдем конструктивни с Минск, може да се каже, че това е стратегически императив. Ние, разбира се, оставаме реалисти и не очакваме значителни промени, но смятаме, че фактът, че г-н Lukashenko търси баланс на отношенията си с Москва, може да създаде някаква възможност. Но ние сме също и общност, която споделя определени ценности, и трябва да държим лоста в нашите ръце. В наш общ интерес е да използваме тази възможност, за да можем да продължим да насърчаваме положителната динамика в Беларус в това отношение.
<SPEAKER ID="457" NAME="Benita Ferrero-Waldner">
член на Комисията. - (EN) Г-н Председател, голямо удоволствие е за мен да Ви говоря за Беларус, защото имаме напредък, който сме много щастливи да наблюдаваме. Беларус стои много високо в нашия дневен ред, но не само защото тя е една от страните в региона, сериозно засегнати от настоящата финансова криза. Съществува уникалната възможност наистина да отворим нова глава в нашите взаимоотношения с Беларус.
<P>
Ние сме в средата на шестмесечния период на отмяна на санкциите срещу Беларус, което беше решено на срещата на външните министри на ЕС на 13 октомври 2008 г. Тъй като периодът на отмяната на санкциите ще завърши на 13 април 2009 г., сега е моментът да направим първата оценка за това дали Беларус се движи в правилната посока и дали, по тази причина, ние можем да удължим периода на отмяна на санкциите и да предприемем допълнителни положителни действия по отношение на Беларус.
<P>
Съветът по общи въпроси и външни отношения от 13 октомври беше категоричен, че напредъкът, който започна с освобождаването на останалите политически затворници през август, трябва да продължи, за да може да бъде продължен периодът на отмяна на санкциите. Областите, където ние трябва да видим продължаващ и устойчив напредък са: спиране на арестите и лишаването от свобода; сътрудничество със ОССЕ/СДИПЧ по отношение на реформите в изборното законодателство; напредък по отношение на свободата на медиите; по-добри условия за работа на неправителствените организации и прекратяване на посегателствата срещу гражданското общество; и сериозен напредък на свободата на събранията.
<P>
Наблюдаваме известен напредък през последните три месеца. Например забраната на два основни независими вестници беше отменена и те вече дори са възобновили отпечатването и разпространението си. Второ, на организацията на г-н Milinkievich "За свобода" беше разрешена регистрация, и трето, ще има консултации между Беларус и Службата за демократични институции и права на човека (СДИПЧ) на 22 януари по реформата на изборното законодателство. Този напредък е пряк отговор на исканията, отправени от Комисията в началото на ноември, и ние го намираме за обнадеждаващ.
<P>
Въпреки това има нужда от още напредък, ако искаме да започнем нова ера в нашите взаимоотношения и ако искаме да потвърдим отмяната на санкциите. Ние трябва да видим напредък в свободата на медиите, включително свобода на интернет пространството и акредитация на чуждестранните журналисти. Ние също така искаме да видим по-лесни регистрационни процедури и условия за работа на неправителствените организации и отмяна на ограниченията на свободата на активисти на неправителствените организации, като например гн Barazenka, и ние искаме да видим още доказателства, че мирните демонстрации могат да се провеждат свободно и участниците няма да се страхуват от арест.
<P>
Прогресът обаче е двупосочна улица. Ако Беларус може да направи този сериозен напредък, тогава, аз мисля, че е много важно, да отвърнем със съществен пакет от мерки. Комисията работи върху предложения за такъв пакет, който ще включва следното: удължаване на техническите диалози, които започнаха преди една година, във връзка с енергията, транспорта и околната среда, както и други области; символично увеличение на разпределената сума по Инструмента на европейската политика за съседство и партньорство (ИЕСП) за Беларус, за да се подкрепят тези разговори; оказване на помощ на Беларус с цел приспособяването й към новите икономически предизвикателства, с които тя се сблъсква, и удължаване на правото да се отпускат заеми на Беларус от Европейската инвестиционна банка (ЕИБ) и Европейската банка за възстановяване и развитие (ЕБВР); засилване на контактите: на 26 януари тройката ще се срещне с външния министър г-н Martynov в рамките на Съвета, по общи въпроси и външни отношения, където аз възнамерявам да ясно да кажа на г-н Martynov какво точно ЕС очаква от Беларус и какво предлагаме; и, естествено, да поставя въпроса за укрепването на гражданското общество.
<P>
Във връзка с това аз мисля, че трябва да обединим всички усилия и срещите, които членовете на ЕП например могат да проведат в Минск с членовете на беларуския парламент, биха били изключително полезни.
<P>
Допълнителен въпрос за размисъл е възможността за започване на преговори за облекчаване на визовия режим и споразумението за реадмисия. По този въпрос топката е в полето на Съвета и е очевидно, че Беларус трябва да постигне по-голям напредък. Но ние, Комисията, сме в готовност и да започнем работа и да дадем своя принос за преговорите, веднага щом министрите решат, че е постигнат достатъчен напредък.
<P>
И накрая, ние сме готови да разработим оферта за Беларус, която обхваща целия диапазон на нашия Инструмент на европейската политика за съседство и Източно сътрудничество. Това ще доведе до деблокиране на Споразумението за партньорство и сътрудничество и до значително увеличение на нашата помощ.
<P>
След 13 април, ако министрите преценят, че е напредъкът е достатъчен, ще бъде взето решение за това, дали да бъде потвърдена отмяната на санкциите. Ако напредъкът на Беларус е достатъчно голям, за да гарантира това, ние наистина сме готови да отговорим и аз се надявам, че тогава ще можем да наистина да отворим нова глава във взаимоотношенията си с Беларус.
<SPEAKER ID="458" NAME="Jacek Protasiewicz">
от името на групата PPE-DE. - (PL) Г-н Председател, Комисар, г-н Действащ председател, главният повод за днешното разискване е изтичането на първата част от шестмесечната отмяна на санкциите срещу Беларус, което е тази седмица. Нашият преглед на взаимоотношенията с тази страна и Европейския съюз в средата на периода, беше възприет от Парламента с положителна предпазливост, с одобрение на промените, които са станали в Беларус.
<P>
Преди всичко ние искаме да изразим своето задоволство, че движението "За свобода", водено от г-н Aleksander Milinkievich е узаконено и че независимите вестници Narodnaya Volya и Nasha Niva са узаконени и допуснати в държавната система на разпространение. В същото време ние все пак осъждаме факта, че правата политическите затворници, които бяха освободени през последните години, не са напълно възстановени и един протестиращ студент е бил незаконно арестуван по време на досъдебния период.
<P>
Бихме искали да подчертаем, че съществените условия за трайната отмяна на санкциите и нормализирането на отношенията между Беларус и Европейския съюз, са промените в изборното законодателство, отмяната на ограничителните закони за медиите и промените в наказателния кодекс, които ще предотвратят злоупотребата с него в ущърб на демократичната опозиция и независимите журналисти. С оглед на това ние бихме насърчили компетентните органи в Беларус да работят в тясно сътрудничество с ОССЕ и с Асоциацията на журналистите в Беларус. Ние оценяваме предварителните срещи, които бяха проведени по отношение и на двата въпроса, но призоваваме за постоянно сътрудничество с чуждестранните експерти и представителите на гражданското общество в Беларус.
<P>
В резолюцията, която разискваме днес, също така бихме искали да призовем компетентните органи в Беларус да премахнат ограниченията за дейността на политическите партии, неправителствените организации и да узаконят още независими медии. Това обаче няма да бъде еднопосочна улица. Ние можем също да призовем Европейската комисия и Съвета по-бързо да намалят цената на входните визи за ЕС и да увеличат инвестициите на Европейската инвестиционна банка в енергийната инфраструктура, и по-специално в транзитната инфраструктура в Беларус. Бих желал да подчертая, че Европейският парламент отново ще призове Комисията да осигури финансова помощ за Biełsat TV и компетентните органи в Беларус да признаят Съюза на поляците в Беларус, оглавяван от г-жа Angelika Borys, като единствен законен представител на найголямото етническо малцинство в страната.
<SPEAKER ID="459" NAME="Председател">
Вие изглежда сте много зает човек, но успяхте да вземете думата в последната минута.
<SPEAKER ID="460" NAME="Justas Vincas Paleckis">
от името на групата PSE. - (LT) Добрите огради правят добрите съседи. Това е стара английска пословица. Днес, като става дума за съседни страни, ние можем да кажем, че ниските огради или липсата на огради е все пак подобре.
<P>
На границата между 20-ти и 21-ви век, с нарастващи тенденции към авторитаризъм, Беларус се превърна в стария болен човек на Европа. Държавата попадна в самоизолация и изолация, тъй като заобикалящите я огради ставаха все по-високи. Заради нарушаването на правата на човека, нямаше място в Съвета на Европейския съюз за държава, намираща се в центъра на Европа.
<P>
Миналата година ни даде надежда, че отношенията между Европейския съюз и Беларус могат да се променят и оградите, които споменах, могат да станат по-ниски. Тук бяха споменати малките стъпки, които Минск е направил в правилната посока по отношение на политическите затворници, регистрацията на партии и регистрацията на вестници. Можем също да споменем и бъдещото откриване на представителство на Европейския съюз. Аз споделям предпазливия оптимизъм както на уважаемия член на Комисията и г-н Министъра и чувствам, че небето се разведрява, но все още има много облаци. Тук нашият колега г-н Protasiewicz вече спомена както свободата на медиите, така и реалните условия, позволяващи образуването на политически партии, и страната е в началото на големи икономически и социални промени. Реформите трябва да са насочени в бъдещето и да направят живота на обикновените хора по-лесен.
<P>
Аз мисля, че Европейският съюз би трябвало също да измине пътя на взаимното разбирателство. Първо, чрез премахване или чрез намаляването на финансовите огради на изискванията за визи, които не позволяват на хората да комуникират.
<P>
Беларус е взела решение да построи ядрена електроцентрала, която вероятно ще се намира доста близо до столицата на Литва, Вилнюс. Няколко такива централи са планирани за региона в Литва, Естония и Полша. Трябва да има диалог между тези и между други държави, както и постоянни консултации, за да се избегнат недоразумения, щети върху околната среда и незачитане на интересите на други страни. Брюксел трябва внимателно да наблюдава как Минск прилага препоръките и конвенциите за ядрена сигурност на Международната агенция за атомна енергия (МААЕ) и да защитава интересите на държавите-членки на Европейския съюз.
<P>
Аз не мисля, че Беларус ще направи реален напредък, ако стената между официалните институции и хората там не бъде съборена. Правителството трябва да е заинтересовано да разговаря и преговаря с опозицията, неправителствените организации, профсъюзите и младежките организации. След няколко месеца Европейският парламент ще представи препоръки за това дали ние трябва да продължим да събаряме стената, или да издигнем още по-висока стена. Ако не успеем да се възползваме от този шанс, хората от двете страни ще бъдат разочаровани. Както се казва, топката е в полето на Минск.
<SPEAKER ID="461" NAME="Janusz Onyszkiewicz">
от името на група ALDE. - (PL) Сигналите, идващи от Беларус, не винаги са отчетливи. Политическите затворници са освободени, два независими вестника са допуснати до официалната мрежа на разпространение и движението "За свобода", водено от опозиционния кандидат за президент г-н Alexander Milinkievich, е регистрирано. Комисарят спомена това. От друга страна, членове на опозицията се продължават да бъдат арестувани и много от освободените затворници са с ограничени права. Има десетки вестници, които очакват да бъдат разрешени, както това стана с двата гореспоменати и много неправителствени организации и политически партии непрекъснато се борят да бъдат регистрирани или живеят под заплахата, че техните регистрации ще бъдат отнети. Монаси и монахини са прогонвани и смъртното наказание все още съществува.
<P>
Ние не можем да обърнем гръб на Беларус. Но аз не вярвам, че е дошъл моментът да започнем диалог между този Парламент и парламента на Беларус. Това, което трябва да направим, е значително да намалим и да опростим процедурите за издаване на визи за граждани на Беларус, въпреки че това очевидно не се отнася за онези, които по разбираеми причини трябва да бъдат държани извън Европейския съюз.
<P>
Ние също така трябва да окажем ефективна подкрепа, включително и финансова, за институциите, които са важни за установяването и развитието на гражданското общество, като например неправителствените организации, политическите партии и независимата преса. Ние също така трябва да поставим въпроса за правата на работниците в Беларус. Днес няма постоянна заетост извън държавните структури - всички работят само с едногодишни трудови договори. Това осигурява на работодателя и следователно на държавата, голямо влияние практически върху цялото общество.
<P>
Инициативата за Източно партньорство също открива нови възможности за сегашните компетентни органи в Беларус. И все пак модернизацията на страната и привеждането й в съответствие с европейските политически стандарти трябва да се извършва в контекста на диалога между държавните органи и демократичната опозиция в Беларус.
<SPEAKER ID="462" NAME="Ryszard Czarnecki">
от името на група UEN. - (PL) Гн Комисар, г-н Председател, напоследък ние приемаме резолюции за Беларус на всеки три месеца. Това не е твърде много, а свидетелства за доброто наблюдение на това, което се случва в тази страна, която е съседка на Полша и следователно на Европейския съюз.
<P>
Достатъчно ли е напреднал процесът на демократизация в Беларус? Не. Това причина ли е отново да обърнем гръб на Минск? Не. Ние трябва да продължаваме да оказваме натиск за постигане на демократични свободи и стандарти, свобода на словото, демократични ценности, като в същото време търпеливо да даваме на Беларус зелена светлина като на държава и общество, които искаме да видим все по-близо и по-близо до Европейския съюз. Беларусите са европейци и Беларус е неделима част от стария континент, културата на Беларус е част от европейската култура.
<P>
Днес най-благородните беларуси се борят за правата на човека, за демокрация, религиозни свободи. Но нека не тласкаме по-малко благородните в ръцете на Москва. Това би било прозаично и глупаво, би било безотговорно, би било по-лошо от престъпление - това би било заблуда. Ние трябва да правим две неща едновременно: да държим под око гн Lukashenko, така че той да не преследва католически свещеници от Полша например, да закрива вестници или да преследва членове на опозицията и в същото време да подкрепяме беларуската държава като държава, за да предотвратим процеса на все по-силното й привличане в орбитата на руското политическо, икономическо и военно влияние.
<SPEAKER ID="463" NAME="Milan Horáček">
от името на групата Verts/ALE. - (DE) Аз бих желал да приветствам чешкото председателство, ръководено от заместник министър-председателя г-н Alexander Vondra. С регистрирането на опозиционното движение "За свобода", ръководено от г-н Alexander Milinkevich, и с освобождаването на политическите затворници, беларуското правителство изпраща сигнали, че се отваря за света. Сега трябва да проверим дали зад готовността за ангажиране с политически диалог стои истинска воля за промяна и възобновяване на отношенията с Европейския съюз.
<P>
Ние искаме да видим как Беларус намира своето място в Европа; отдавна чакаме това и сме готови да възобновим отношенията, но само при ясни условия, главното, от които, е зачитането на правата на човека. Това се отнася не само за свободата на печатните издания и на изразяването на мнение, но също и за целия политически, социален и личен живот на всеки човек. Изборните измами и атаките срещу опозицията не са забравени и ние следим развитието на събитията отблизо.
<P>
През октомври ние решихме да отменим забраната за влизане в ЕС за президента г-н Lukashenko. От своя страна, Беларус трябва също да разреши достъпа на европейски делегации и да им даде възможност да разговарят с членове на опозицията.
<P>
Опитът показва, че всички диктатури си отиват!
<SPEAKER ID="464" NAME="Věra Flasarová">
от името на групата GUE/NGL. - (CS) Госпожи и господа, Беларус е последната от европейските държави, с която Европейският съюз няма споразумение за взаимоотношения. Скоро може да се сложи край на тази аномалия, както се вижда от предложената стратегия на Съвета и на Комисията по отношение на Беларус. Освен това шестмесечният изпитателен период е към своя край. Беларуското правителство може да даде възможност за промени, водещи до по-голяма демокрация и свобода и Европейският съюз ще предложи сътрудничество и нормализиране на отношенията. Това би трябвало да е целта. Изкуството на дипломацията обаче е да видиш нещата в по-широк контекст и съответно да наложиш своите изисквания. Почти всяка промяна в последните години ставаше в глобален план. Днес ние преживяваме основна промяна на ситуацията. Двете десетилетия експеримент на доминиране от страна на Съединените щати са към своя край и то ще бъде заменено от концепцията за многополярност, което също може да доведе до конфликт. Това, което виждаме, че се случва около нас, са събития, придружаващи преместването в разпределението на властта. Нови и активизиращи се центрове се дефинират във връзка със съперниците си и оформят своите сфери на влияние. Беларус, заедно с Украйна, Молдова и района на Кавказ, образуват зона на жестока борба между Русия, от една страна и Съединените щати и Европейския съюз, от друга. Би било абсурдно да се отрече това, дори ако войната се води под знамето на прекрасни лозунги като свобода, демокрация, права на човека. Истинските ценности, които са заложени са енергетиката, парите и военната стратегия. Ако основните глобални играчи, в това число Европейският съюз, желаят да зачитат нововъзникващата геополитическа ...
<P>
(Председателят отне думата на оратора.)
<SPEAKER ID="465" NAME="Bastiaan Belder">
от името на група IND/DEM. - (NL) Г-н Председател, Беларус щеше да бъде имунизирана срещу световната финансова криза. Тази прекалено самоуверена прогноза струва скъпо на г-н Lukashenko в началото на 2009 г. Неговото правителство е в критично финансово положение. Минск чука на вратата на МВФ, Москва и дори Вашингтон за милиарди кредити. Условието на МВФ беше девалвацията на беларуската рубла с не по-малко от 20,5 % на 2 януари. Днес беларуските граждани са видимо изпълнени със страх и това е разбираемо, ако знаем, че средната месечно заплата е паднала от 400 долара до 333 долара, като доларът, заедно с еврото отдавна е предпочитаната валута в Минск.
<P>
Възможно ли е икономическото положение на Беларус да е провалило шанса за нова вътрешна и външна ориентация на правителството на гн Lukashenko? Това със сигурност не е въображаем риск, защото, независимо от текущите финансови проблеми, една козметична промяна на курса от страна на г-н Lukashenko в посока към Запада е твърде вероятна. В такъв случай силният президент просто ще смени стратегията на симулиране на интеграция с Русия със симулирано сближаване с Европейския съюз. Предстоящите преговори за газа с Русия биха могли да дадат допълнителен тласък на такова симулиране.
<P>
Европейският съюз трябва да използва балансирана стратегия, за да противодейства на подобен нежелан политически сценарий в Минск. За тази цел всички европейски институции трябва да установят контакт с беларуските институции, включително с държавните органи, опозиционнте сили, гражданското общество и дори неработещото население. Това е една вдъхновяваща европейска цел, която се надяваме да се развива и да изгради мостове и да установи контакти с всички прослойки на беларуското общество.
<SPEAKER ID="466" NAME="Roberto Fiore" AFFILIATION="NI">
(IT) Г-н Председател, госпожи и господа, аз мисля, че вече не съществуват причини да поддържаме каквито и да било санкции срещу Беларус. Там ние виждаме страна, която несъмнено се намира в криза, като всички страни в Европа, и при всички случаи това е страна, която разрешава право на собственост, страна, която до преди няколко месеца имаше ръст от 8 % и която не забраняваше на чужденците, в това число европейците, да купуват земя и жилища, дори и ако това ставаше чрез беларуски фирми.
<P>
По-нататък, по отношение на религиозните свободи, наскоро, кардинал Bertone посети в Беларус и бяха създадени отношения на взаимно уважение между държавата Беларус и Ватикана. Политическите свободи са важни и се говореше за затворници, но всъщност става дума за трима политически затворници и те вече са освободени.
<P>
Ние говорим също и за политическите избори и, разбира се, там не е налице всеобщата свобода, която ние имаме при изборите на Запад, но със сигурност е истина, че всички кандидати имат право на телевизионно време и в някои случаи, държавата предоставя определени суми на всички кандидати. Ние също така знаем, че в следващите няколко седмици някои вестници - независими вестници - ще имат възможност да започнат работа и да бъдат разпространявани.
<P>
Аз мисля че за Европа е от стратегически интерес да се отвори към Беларус, именно защото Беларус е много важен елемент между Европа и Русия. Нека си спомним, че там има силно католическо малцинство, което я сближава със съседна Полша и с останалата част от Европа. Странно е, че днес има разговори за приемането на Турция в Европа, когато Беларус има много по-силна и по-съществена партньорска роля в Европа.
<SPEAKER ID="467" NAME="Árpád Duka-Zólyomi" AFFILIATION="PPE-DE">
(HU) Гн Председател, трудно е да се придвижим напред от задънената улица на отношенията между Европейския съюз и Беларус. Нарастващият натиск отвън напоследък, отслабването на приятелството между Русия и Беларус, страхът, появил се след конфликта Русия-Грузия и, не на последно място, световната икономическа криза, допринасят отчасти за тази ситуация.
<P>
Държавата, водена от г-н Lukashenko за първи път моли Европа за нещо. Освобождаването на политическите затворници, регистрирането на движението и началото на диалога с независими журналисти показва, че г-н Lukashenko по свой начин се опитва да отвори вратите за Европа. Отвъд тези повърхностни стъпки, Минск трябва да предложи още повече по пътя на истинското сближаване.
<P>
Добре е ЕС да използва настоящите, макар и не особено големи възможности. Европейският съюз е в състояние за първи път да повлияе на политическата ситуация в Беларус и затова политиката, която Брюксел възприема, далеч не е равнодушна. Ние трябва да запазим критичния подход и системата от условия, които съществуват в момента. Трябва много да внимаваме, защото е трудно да си представим, че г-н Lukashenko и неговата администрация могат радикално да се променят.
<P>
Конкретните стъпки, предприети и планирани от ЕС, са важни. Нашата задача е да подкрепим и да спомогнем за обединяването на неправителствените организации и опозицията, които се борят за промяна. Трябва също да настояваме за реформи в областта на законодателството, като тук имам предвид наказателния кодекс, пресата и изборното законодателство. С оглед на качеството на политиката на Европейския съюз по отношение на Беларус и с цел да се защити процесът на демократизация, Европейският парламент трябва да продължи мониторинга на процеса от страна на Съвета и Комисията.
<P>
Държавите от региона, включително Украйна, също демонстрираха, че без ясни критерии и тяхното изпълнение, не е възможно демократично развитие, тъй като всичко друго би било създаване на илюзия за демокрация. Предложената стратегия от ЕС е критична и конструктивна и затова получава моята безусловна подкрепа.
<SPEAKER ID="468" NAME="Józef Pinior" AFFILIATION="PSE">
(PL) Г-н Председател, Комисар, аз бих искал най-вече позитивно да подчертая факта, че министърът Alexandr Vondra присъства на това разискване в Парламента. Смятам, че това показва важността, с която чешкото председателство се отнася към външната политика на Европейския съюз.
<P>
Днес ние анализираме стратегията на Европейския съюз по отношение на Беларус и стратегията на откритост, която се следва от няколко месеца. Смятам, че резултатите от тази стратегия са положителни, както показва проектодокладът на Европейския парламент.
<P>
В резултат на това в Минск беше открито Постоянно представителство на Европейската комисия. Ние получаваме положителни сигнали по повод увеличаващата се свобода в Беларус, като например регистрацията на движението на Alexander Milinkievich "За свобода" и издаването и регистрацията на двата независими вестника Narodnaya Volya и Nasha Niva. А също и декларацията на министъра на външните работи на Беларус, Syarhei Martynau относно положителното отношение на страната към инициативата Източно партньорство на ЕС. Аз бих искал да подчертая, че правителството на Беларус не призна декларациите на самообявилите се държави Южна Осетия и Абхазия. Това са положителни сигнали, които, без съмнение, са също резултат от отношението на Европейския съюз към Беларус.
<P>
За това става въпрос в нашата проекторезолюция: ние все още се сблъскваме с ограничения на правата на човека и личните свободи в Беларус. Това не е либерална демокрация в европейския смисъл на думата. Аз съм напълно съгласен със сценария, представен днес от Комисар Ferrero-Waldner за това, че постоянното вдигане на санкциите би било възможно, ако Беларус разшири обхвата на свободата, на гражданските права и либерализира своята икономика. Засиленото присъствие на Европейския съюз в Беларус, по мое мнение, гарантира по-голяма либерализация и демократизация там.
<SPEAKER ID="469" NAME="Председател">
Искам да обърна внимание на колегата, че представител на Съвета винаги присъства на тези разисквания, така че това не е специално събитие, въпреки че ние оценяваме присъствието на заместник министърпредседателя гн Vondry.
<SPEAKER ID="470" NAME="Zdzisław Zbigniew Podkański" AFFILIATION="UEN">
(PL) Гн Председател, отношенията ЕС-Беларус зависят и от двете страни. Взаимното позитивно отношение ще доведе до диалог, истинска добросъседска политика и Източно партньорство. Партньорството не може да се гради върху забрани и санкции, ето защо, аз се радвам да отбележа последната инициатива на Европейския съюз, насочена към подобряване на отношенията с Беларус. Трябва обективно да се каже, че Беларус също е направила много в посока на сближаване. Доказателство за това е регистрацията на движението "За свобода", разрешаването отпечатването и разпространението на опозиционните вестници и отвореността на страната за инициативата Източно партньорство.
<P>
Очакванията на Европейския съюз отиват по-далеч и за това очевидно има основания, както има основания и за редицата очаквания на Беларус. Например, ако поискаме компетентните органи в Беларус да прекратят практиката, да изискват изходни визи за своите граждани и, по-специално, за деца и учащи се, защо Европейският съюз просто не опрости и либерализира визовите процедури за гражданите на Беларус? Тези въпроси са особено важни за жителите на граничните региони, които имат културни и роднински връзки (...)
<P>
(Председателят отне думата на оратора.)
<SPEAKER ID="472" NAME="Esther de Lange" AFFILIATION="PPE-DE">
(NL) Гн Председател, тази вечер ние разискваме политиката на ЕС по отношение на Беларус, политика, при която демокрацията и зачитането на правата на човека заемат централно място.
<P>
Искам да се спра на една конкретна област, а именно, забраната за пътуване на деца, без, разбира се, да омаловажавам другите важни аспекти, които вече бяха споменати тази вечер. Вие вероятно знаете, че деца, жертви на катастрофата от Чернобил, редовно посещаваха Нидерландия и други страни от ЕС години наред, за да се възстановят от последиците от нея. Децата, които участваха, бяха, разбира се, родени много след трагедията (те са сега на същата възраст, на която бях аз, когато това се случи преди 22 години), но те все още изпитват ежедневно последствията, което се вижда от статистиката за заболяванията на щитовидната жлеза, рак и други подобни. Всяка година, около 30 000 деца от Беларус са посрещани в 21 страни от семейства, доброволни организации и църкви.
<P>
През октомври 2008 г. беше съобщено, че Беларус, чрез указ, ще спре тези пътувания на децата и ще забрани на тези деца да пътуват в чужбина, което щеше да осуети Коледната ваканция. Отчасти под натиска на Европейския съюз, Съвета на Европа и няколко министри на външните работи, в това число нидерландския министър г-н Verhagen, действието на този указ беше временно спряно за периода от 20 декември до 20 януари, което даде възможност на някои деца все пак да пристигнат за ваканцията, но нищо не е направено за периода след 20 януари. Крайно време е да превърнем тази временна отмяна на санкциите в структурно, отнасящо се за целия ЕС решение, така че беларуските деца и приемащите ги европейски семейства да не бъдат държани в неизвестност за това дали пътуванията ще се състоят, или не. Най-добре ще бъде, ако това се уреди законово наведнъж, от името на всички държави-членки, отколкото, както това става в момента, чрез двустранни преговори, 27 пъти.
<P>
Ето защо в нашата резолюция ние призоваваме чешкото председателство да преговаря с беларуските компетентни органи относно решение, общо за ЕС.
<SPEAKER ID="473" NAME="Marianne Mikko" AFFILIATION="PSE">
(ET) Госпожи и господа, пътят на Беларус към Европа трябва да бъде път на диалог и компромиси.
<P>
Резолюцията за Беларус, приета миналата година, подчерта необходимостта от твърда, основана на условия, но все пак позитивна политика. Напредъкът, който е направен в областта на енергетиката, околната среда и транспорта е резултат от тази работа.
<P>
Има обаче проблеми, които не бива да загърбваме. Демокрацията е жизненоважна. В качеството си на членове на Европейския парламент, ние не бива да толерираме преследването на опозиционни лидери, ограниченията на свободата на печата, свободата на словото и нарушаването на основните права на човека. Никоя демократична страна не може да функционира без силно гражданско общество.
<P>
Следователно ние трябва да предложим всеобхватна подкрепа на организациите, които имат за цел защитата на правата на човека, подпомагат демокрацията и мобилизират гражданите на страната.
<P>
Аз приветствам решението на компетентните органи в Беларус да регистрират гражданската асоциация на г-н Milinkevich "За свобода". Това обаче е само началото, тъй като Naša Vjasna, която има програма за защита на правата на човека и няколко други организации, посветили се на развитието на демокрацията, също чакат регистрация.
<P>
И накрая, бих искала да спомена подготовката за споразуменията за визовия режим. Трябва да бъде сключено споразумение за облекчаването на визовия режим между Европейския съюз и Беларус. Пътят към Европа трябва да бъде отворен. Скъпата виза и строгите правила не наказват режима, а населението. Аз съм казвала това многократно и днес пак ще го повторя. Нека да протегнем европейска ръка и да приветстваме народа на Беларус.
<SPEAKER ID="474" NAME="Ewa Tomaszewska" AFFILIATION="UEN">
(PL) Гн Председател, Европейският парламент многократно се е занимавал с проблема за Беларус, последната диктатура на европейския континент. Все още се създават проблеми за католическите свещеници, които искат на извършват служби и правата на етническите малцинства не се зачитат. В частност, демократично избраното ръководство на Съюза на поляците в Беларус, ръководен от гжа Angelika Borys, не е признат. Продължават арестите и обиските на офисите на активисти от опозицията и активисти, защитаващи правата на човека. Независимите журналисти все още са преследвани.
<P>
И все пак, промяната вече се случва, макар и бавно. Движението "За свобода" е регистрирано и два опозиционни вестника имат разрешение за отпечатване и разпространение. Министърът на външните работи на Беларус прие положително Инициативата за Източно партньорство и прояви интерес за участие в нея. Това ни дава предпазлива надежда за подобрение на климата във взаимоотношенията и за изпълнението на предложенията на комисаря.
<SPEAKER ID="475" NAME="Colm Burke" AFFILIATION="PPE-DE">
(EN) Г-н Председател, като се има предвид, че външните отношения са един от главните приоритети на чешкото председателство, аз бих помолил председателството на Съвета да посочи какви ходове смята да предприеме от своя страна, за да насърчи правителството на Беларус да отмени забраната за пътувания в чужбина за децата, пътуващи до държави-членки на ЕС по програми за почивка и възстановяване. Аз призовавам новото чешко председателство на Съвета да договори паневропейско споразумение, което ще позволи на беларуските деца, засегнати от катастрофата в Чернобил, да пътуват до всяка държава-членка в рамките на ЕС.
<P>
Аз, заедно с моите колеги, добавихме параграф 10 към настоящата резолюция на Европейския парламент, в този смисъл. През август миналата година, беларуското правителство обяви, че поставя извън закона посещенията в чужбина, след като едно дете отказа да се върне у дома, след пътуване в чужбина.
<P>
Ирландското правителство успя да осигури освобождаване, което позволи на децата да пътуват до Ирландия тази Коледа, но много други деца все още трябва да получат изходни визи, за да излязат от Беларус и да участват в програмите за почивка и възстановяване. Около 1 000 ирландски семейства приемат беларуски деца всяко лято и всяка Коледа, което често включва медицински прегледи и в някои случаи, лечение.
<P>
Докато приветствам решението на беларуските компетентни органи временно да вдигнат забраната за пътуване за определен брой жертви на чернобилската катастрофа, аз призовавам председателството да продължи да оказва натиск, така че да се гарантира споразумение с целия ЕС в близкото бъдеще, което ще даде на децата възможност да пътуват свободно навсякъде в рамките на ЕС.
<P>
Поставих също въпроса за пътуванията в чужбина и пред Вас, Комисар, и във Вашия отговор на моето писмо Вие казвате, че са направени постъпки чрез делегацията на Европейската комисия в Минск и също съвсем наскоро, в началото на ноември, по време на посещението на заместник генералния директор на ГД "Външни отношения" (RELEX). Бих искал да попитам дали имате нова информация за усилията за застъпничеството на ЕС във връзка с вдигането на тази тягостна забрана.
<SPEAKER ID="476" NAME="Sylwester Chruszcz" AFFILIATION="UEN">
(PL) Гн Председател, Комисар, постепенното възстановяване на отношенията с Беларус и нашата готовност за диалог с правителството са стъпки в правилната посока. Също така аз съм оптимист относно съобщението на чешкото председателство днес за срещата на Съвета с представител на Беларус на дипломатическата среща на върха този месец.
<P>
Доволен съм да видя и опитите да се включи Беларус в инициативата Източно партньорство. Решенията, взети на равнище на ЕС, би трябвало да се почувстват преди всичко от гражданите на Беларус, дори ако това се отнася само за визовата политика. Като се има предвид сегашната газова криза в Европа, трябва да се подчертае, че Беларус се оказа особено стабилен партньор що се отнася до транзита на газови доставки за Европейския съюз. Конструктивният диалог и подобрените двустранни отношения, които ясно трябва да се основават на принципите на демокрация и зачитане на правата на човека, са в интерес и на двете страни.
<SPEAKER ID="477" NAME="Zita Pleštinská" AFFILIATION="PPE-DE">
- (SK) Въпреки направения положителен напредък в Беларус, ние трябва да поддържаме близки контакти с представители на беларуската опозиция и с нашия приятел Alexander Milinkievich.
<P>
Европа трябва да подкрепя икономическата реформа в Беларус. Но тази подкрепа трябва да бъде обвързана с конкретни условия и изисквания. Това трябва да включва изискване за по-голяма свобода на медиите. Медиите трябва да са свободни да действат в рамките на закона и да публикуват своите материали в страната. По-голямата свобода за дейността на политическите партии и неправителствените организации е жизненоважна за демокрацията.
<P>
Нашето разискване днес показва също, че ние всички искаме една демократична Беларус да се върне в Европа, но без гн Lukashenko. ЕС има сериозна възможност, ако се ангажира в разпространението на демократичните ценности, да спечели Беларус и да я освободи от руската прегръдка.
<SPEAKER ID="478" NAME="Alessandro Battilocchio" AFFILIATION="PSE">
(IT) Гн Председател, госпожи и господа, след години сложни отношения, ние виждаме някои скромни стъпки в правилната посока, като признаването на движението, ръководено от г-н Milinkiewicz, разрешаването на различни вестници, които не са проправителствени и първите знаци на желание да се разискват препоръките, направени от ОССЕ/СДИПЧ. Пътят, който трябва да се измине, е не просто дълъг, той е невероятно дълъг.
<P>
Надеждата е, че може да се започне нов етап в отношенията между ЕС и Беларус; разказът на членовете на ЕП от нашата делегация за отказаните визи е доста смущаващ и ние се надяваме, че това е вече само един лош спомен. Също като г-н Mr Burke, аз призовавам Комисията и Съвета да се ангажират с един проблем на следващата съвместна среща: ясна, обща дефиниция на правилата, свързани с престоя по здравословни причини на беларуски деца в европейски семейства. В последните години, Беларус често, дори прекалено често, се занимава с този въпрос повърхностно и без да проявява гъвкавост, буквално удряйки плесница на приемните семейства и, за съжаление, на децата и младите хора, които участват в помощта, и проектите, свързани с проява на солидарност.
<SPEAKER ID="479" NAME="Călin Cătălin Chiriţă" AFFILIATION="PPE-DE">
(RO) Аз приветствам декларацията на Съвета и Комисията и съм съгласен, че авторитарният режим на гн Lukashenko трябва да бъде наблюдаван отблизо. В същото време аз смятам, че ние се нуждаем от дългосрочен проект, който да представи бъдещата Беларус, след гн Lukashenko, която ще бъде демократична и процъфтяваща.
<P>
Европейският съюз трябва да приложи интелигентна стратегия, която взема под внимание хората в Беларус и беларуското общество, а не само се съобразява с временното правителство в Минск. Историята показва, че изолацията и външните санкции са само в полза на диктатурите. Ние трябва да направим обратното: да предложим на хората в Беларус възможно най-широките възможности да учат в Европейския съюз, да пътуват и работят тук за кратки периоди, като се запознават с европейските ценности и с нашите икономически и културни постижения. Това е единственият начин да се изостри апетитът на тези хора за нашите ценности и да се улесни процесът на преход, през който страната ще премине.
<P>
В заключение, бих искал да кажа на г-н Fiore, че появата на кандидатите по телевизията по време на предизборна кампания не е съществена, защото, както е казал Сталин, единственото важно нещо е човекът, който брои гласовете.
<SPEAKER ID="480" NAME="Czesław Adam Siekierski" AFFILIATION="PPE-DE">
(PL) Гн Председател, Комисар, г-н Министър, всички ние на тази пленарна сесия бихме искали Беларус да спазва принципите на демокрацията, правата на човека и свободата на сдружаване, както и свободата на изразяване на мнение и да спре жестокото преследване на собствените си граждани и етнически малцинства. За съжаление нашият списък с искания е доста дълъг и, изглежда, е малко вероятно, че те ще бъдат изцяло изпълнени в близко бъдеще. Но ние не можем да спрем да се борим за ценностите, върху които е основан Европейският съюз.
<P>
Политиката на санкции срещу Беларус започна като фиаско. Да се надяваме, че промяната в политическата стратегия на ЕС по отношение на Минск ще има успех. Това обаче няма да е лесно поради факта, че парламентарните избори през есента на 2008 г. бяха фалшифицирани от Lukashenko.
<P>
Основният начин за демократизиране на беларуското общество е чрез образование, свободни медии и контакти между гражданите на ЕС и Беларус. Ние трябва да започнем специална програма за стипендии за млади хора от Беларус, които да се обучават в Европейския съюз, което ще донесе големи ползи в бъдеще.
<SPEAKER ID="481" NAME="Flaviu Călin Rus" AFFILIATION="PPE-DE">
(RO) Имаме пред себе си три предложения да резолюция от 21 май, 9 октомври и 7 януари. Напредъкът си проличава в декларациите, направени от членовете на Европейския съюз.
<P>
Аз обаче определено разглеждам и подкрепям всяка декларация, която може да наложи повече демокрация в която и да е страна, още повече когато говорим за съседна страна като Беларус. Смятам, че са необходими две важни неща, както моите колеги отбелязаха преди мен, или ние бихме могли да направим това просто за да подкрепим взаимното доверие и прозрачността. Първо, трябва да покажем зрялост и да улесним достъпа на гражданите на Беларус до Европейския съюз, за да имат контакти с европейските ценности, да разберат на какво държи Европейският съюз, да се запознаят с политиката му, с всичко, което той представлява. Второ, Беларус трябва колкото може по-бързо да стане държава, в която няма задържани лица по политически причини. Това е определено един много малък жест, който президентът г Lukashenko може да направи.
<SPEAKER ID="482" NAME="Председател">
Време е да обобщим обсъждането. Давам думата на заместник министърпредседателя гн Vondra да обобщи.
<SPEAKER ID="483" NAME="Alexandr Vondra">
действащ председател на Съвета. - (EN) Г-н Председател, ще се опитам да обобщя обсъждането от името на Съвета.
<P>
Първо, мисля, че имахме наистина интересно разискване по същество, което със сигурност допринесе за нашата общата работа. Искам да подчертая, че ние, в Съвета, оценяваме интереса и активното ангажиране на Европейския парламент по въпроса за Беларус. Смятам, че това е особено полезно за оказването на постоянен натиск по повод на проблемите с правата на човека, от една страна, и за това да не се губи този стратегически подход, от друга. Искам да благодаря по-конкретно на членовете на Европейския парламент от Полша - без значение дали г-н Jacek Protasiewicz, г-н Janusz Onyszkiewicz или г-н Józef Pinior - за техния принос. Мисля, че слушаме внимателно.
<P>
Сега ще отбележа три заключителни коментара. Първо, относно таксите за визи, които много от вас споменаха. Това е проблем, който ние особено добре осъзнаваме. Дори когато говорехме от името на своите държави през последната година, ние винаги имахме да кажем доста неща. Позволете ми да се изразя ясно. Ние разглеждаме Беларус като част от Европа и осъзнаваме проблемите, причинени на гражданите на Беларус, от увеличаването на таксите за визи. За да избегнем негативните последици по отношение на междуличностните контакти, чешкото президентство ще продължи да насърчава държавите-членки да използват гъвкавостта, свързана със съответните разпоредби на законодателството acquis. Председателството също ще стимулира по-последователното приложение на съществуващите правила от страна на държавитечленки. Ако съществуващата в момента положителна динамика се запази и укрепне благодарение на допълнителни съществени стъпки от страна на Беларус във връзка със зачитането на правата на човека и основните свободи, което ще позволи на страната да участва в Инструмента на европейската политика за съседство и партньорство (ИЕСП) и в бъдещото Източно партньорство, евентуално ще се предвиди диалог по визовия режим.
<P>
По повод на децата на Чернобил, въпрос, повдигнат от някои от вас, мога да ви уверя, че ние ще продължим да оказваме натиск. Ние подкрепихме стъпките, направени от френското председателство по този въпрос, включително и демаршът, предприет на 3 декември миналата година. Усилията на ЕС най-накрая постигнаха резултат с временната отмяна на президентския указ № 555, забраняващ тези пътувания. Това, както и двустранните споразумения, които бяха постигнати в началото на декември между Ирландия и Беларус, за бъдещата почивка и възстановяване на децата, засегнати от чернобилската трагедия, бяха постижение, което ние приветствахме. Ние осъзнаваме, че общият проблем още не е решен. Чешкото председателство ще следи проблема и ще предприема допълнителни необходими стъпки от името на ЕС, ако това се наложи, и ще продължи да поставя този въпрос по време на нашите контакти с компетентните органи в Минск.
<P>
И накрая, в следващите месеци, с прегледа на санкциите и в контекста на бъдещото Източно партньорство, Беларус ще остане на едно от първите места в нашия дневен ред. Така, както резолюцията, която приехте по отношение на Беларус след изборите от 28 септември, ни помогна да се придвижим напред, ние се надяваме, че ще получаваме вашата подкрепа по време на нашия мандат.
<SPEAKER ID="484" NAME="Benita Ferrero-Waldner">
член на Комисията. - (EN) Г-н Председател, аз се убедих, че преобладаващото мнозинство има същото мнение като нас. Това означава, че ние сме предложили възможност за Беларус да се доближи до Европейския съюз чрез европейската политика на добросъседство. По принцип ние предложихме план за действие в сянка, както и възможността Беларус да се присъедини към Източното партньорство в подходящия момент, когато, разбира се, условията са подходящи.
<P>
След като казах това, нека отговоря на някои от конкретните въпроси, които повдигнахте. Относно финансовата криза: засега Беларус сравнително успешно издържа на последствията на финансовата криза и на нарастващите цени на газа през 2007 г. и 2008 г., благодарение на доста ограничената си интеграция в световната икономика и на значителните си заеми от Русия, Китай и Венецуела. Сега обаче, както според мен г-н Belder справедливо отбеляза, тя трябваше да поиска от МВФ "standby" заем от 2,5 милиарда EUR, а включително и да девалвира своята валута, за да противодейства на негативните последствия на глобалната криза. Тъй като нейната икономика и промишленост остават в голяма степен нереформирани и неструктурирани, ние очакваме негативната тенденция да продължи, като доведе след себе си и отрицателни социални последствия. Така че Вие сте прав: това е важен фактор.
<P>
Относно ядрената електроцентрала и въпросите за сигурността и безопасността, позволете ми да Ви кажа, че по време на нашия технически диалог за енергията в Беларус, ние обърнахме специално внимание на гарантирането на това, тази страна да спазва международните стандарти за сигурност и безопасност. Ние можем да кажем, че Беларус сътрудничи много активно с Международната агенция за атомна енергия (МААЕ) във Виена и бе отворена в забележителна степен към предоставяне на информация за този процес на Комисията.
<P>
След тези свои думи бих искала да се върна също и на въпроса за таксите за визи. Както споменах при първата си бележка, Вие знаете, че сме готови да допринесем за провеждането на преговори, веднага щом Съветът също възприеме тази позиция и се опита да създаде възможност всички държавичленки да имат общо споразумение за визовия режим, както и споразумение за повторно приемане. След посещението на моя заместник генерален директор, г-н Mingarelli, в Минск, мога да Ви кажа, че за момента няма нищо ново по този конкретен проблем. Мога само да заявя, че таксите за визи и визите за деца са специфични за всяка една страна. И все пак ние не сме близо да сключване на такова общо споразумение. Този въпрос също трябва да се договаря от Комисията.
<SPEAKER ID="485" NAME="Председател">
(PL) Получих пет предложения за резолюция, представени на основание на член 103, параграф 2 от Правилника за дейността.
<P>
Разискването приключи.
<P>
Гласуването ще се проведе в четвъртък 15 януари 2009 г.
<P>
Писмени декларации (член 142)
<SPEAKER ID="971" NAME="Adam Bielan  " AFFILIATION="UEN">
в писмена форма. - (PL) Гн Председател, неотдавна говорихме за политическо затопляне в Беларус. Опозиционното движение на Alexander Milinkievich "За свобода" най-сетне беше регистрирано. Беларус изрази желание да участва в Източното партньорство. Дори Вашингтон заяви, че отношенията между двете страни са се подобрили. Дошло ли е времето да затоплим отношенията и да разчупим леда с Беларус? Искаше ми се да беше така, но ние трябва да помним, че президентът Lukashenko е хитър и обигран политически играч.
<P>
Ние вече се занимавахме с "политическо затопляне" в Европа и то съвсем наскоро и това, което искам да изтъкна, е, че тези трансформации винаги са завършвали с разочарование.
<P>
Това, което е от решаващо значение, е как ще осъществяваме политиката на ЕС на изток през следващите месеци. Гн Lukashenko ясно показа, че няма да се поддаде на натиск от Запад и на преговорите с Медведев за намаляването на цените на газа, той заяви, че няма да бъде задължен на Русия.
<P>
Очевидно е, че Беларус играе на два фронта. Трябва да водим преговори много предпазливо, така че да не бъдем излъгани от промени, които могат да се окажат временни. Трябва да сме твърди по въпросите от стратегическа важност за ЕС чрез водене на целенасочена политика на подкрепа на развитието на гражданско общество и опозиция в Беларус, където активистите на опозицията все още са преследвани и чуждестранните духовници са гонени. ЕС не може да игнорира факта, че органите в Беларус продължават да нарушават правата на човека и на гражданите.
