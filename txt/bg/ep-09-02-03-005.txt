<CHAPTER ID="005">
Санкции срещу работодатели на незаконно пребиваващи граждани на трета държава (разискване) 
<SPEAKER ID="052" NAME="Председател">
Следващата точка е докладът на Claudio Fava, относно санкции срещу работодатели на незаконно пребиваващи граждани на трета държава.
<SPEAKER ID="053" NAME="Claudio Fava" LANGUAGE="IT">
Г-жо Председател, госпожи и господа, четири минути ще са достатъчни, за да ви запозная в резюме с двегодишен труд - труд, който беше интензивен, но, надявам се, полезен - в който Парламентът участваше заедно с Комисията, с нейното предложение, и със Съвета. Същността на този труд беше да се подготви директива, в която за пръв път се предвиждат санкции за работодатели, които се облагодетелстват от труда на нелегални имигранти.
<P>
Мисля, че успяхме да променим философията, на която се основава тази директива и която преди се ограничаваше единствено до борба с незаконната имиграция. Компромисният текст, по който постигнахме съгласие със Съвета, предвижда и известна защита за имигрантите, принудени да работят незаконно, които често биват държани като заложници от престъпни организации. В противен случай, г-жо Председател, щеше да съществува риск те да бъдат наказвани два пъти - и като експлоатирани работници, често принудени да приемат лоши условия на труд, и като незаконни имигранти, които трябва да бъдат репатрирани със забрана за връщане, която в много страни продължава години наред.
<P>
Във връзка с това в членове 7 и 14 сме предвидили, че в случаи, свързани с непълнолетни лица, с тежка експлоатация или с трафик на хора, държавите-членки ще са длъжни да изготвят правила за издаване на временни разрешителни за пребиваване, чийто срок може да бъде продължаван до изплащането на всяко дължимо възнаграждение. Искаше ни се тази възможност да се предостави на всички незаконни имигранти, но това се препятства от Директивата за връщане на незаконните имигранти, приета миналата година. Аз не бях сред онези, които я подкрепиха.
<P>
Успяхме обаче да включим разпоредба, която дава възможност на държавите-членки да прилагат по-благоприятни мерки спрямо имигрантите по отношение на издаването на разрешителни за пребиваване. Според мен член 10 е ключовият член. В него за пръв път се предвижда налагането на наказателни санкции в най-лошите случаи, включително тези, в които обичайните работници са непълнолетни.
<P>
Мисля, че допълнителните санкции, предвидени в член 8, са важни. Те включват отнемане на разрешителни, закриване на местата, използвани за извършване на нарушението - в особено тежки случаи - и изключване от правото на държавна помощ, финансирана с европейски средства. В противен случай бихме проявили изключително лицемерие, като с едната ръка наказваме работодателите, а с другата продължаваме да им предоставяме щедри субсидии.
<P>
Считам за съществено това, че успяхме да включим определение на възнаграждението, с което заплащането, дължимо на незаконния имигрант се изравнява с това на редовен работник, без каквато и да било дискриминация.
<P>
В приложното поле на директивата включихме агенциите за временна заетост. В някои страни - като собствената ми - именно това са организациите, които с най-голяма охота наемат незаконни работници при експлоататорски условия от най-лош тип. Помислете си само за случаите на наемане на нелегални селскостопански работници, които отдавна пълнят криминалните рубрики.
<P>
Постигнахме успех с искането си профсъюзите да могат да представляват имигрантите в административни и граждански дела. В предишния текст се говореше общо за трети страни, а в сегашния се споменават профсъюзите.
<P>
Нужен ни е въвеждащ период, за да видим как действа и затова поискахме от Комисията да докладва пред Парламента и Съвета след изтичането на три години от влизането на директивата в сила, по-специално по отношение на разпоредбите за инспекциите, разрешителните за пребиваване, санкциите и подизпълнението.
<P>
По темата за подизпълнението - член 9, което беше тема на обсъждането между Парламента и Съвета и в рамките на самия него - желанието на вашия докладчик беше отговорността да обхваща цялата верига от изпълнители, както Комисията предложи в началото. Съветът и Парламентът, или по-скоро част от Парламента, бяха на мнение, че подизпълнението трябва да се изключи изцяло, но постигнахме компромисно решение, което, според мен, е осъществимо: двойна отговорност, което не бива да ни възпира от повторно законодателно уреждане на този въпрос в бъдеще. Ето защо утре от мое име и от името на другите докладчици в сянка, на които благодаря за съдействието, което ми оказаха през тези две години, ще поискам от Съвета да добави декларация към компромисния текст, който ще гласуваме, в смисъл, че разпоредбите на член 9 няма да засягат каквито и да било бъдещи законодателни действия, свързани с подизпълнението.
<P>
В заключение, г-жо Председател, считам, че тази директива ни дава възможност да си представим една Европа, в която имиграцията най-после е станала въпрос на колективна отговорност и признати права, а не само на правила срещу имигрантите.
<SPEAKER ID="054" NAME="Jacques Barrot" LANGUAGE="FR">
Г-жо Председател, естествено, бих искал да благодаря на г-н Fava и на Комисията по граждански свободи, правосъдие и вътрешни работи.
<P>
Бяха положени големи усилия от различни страни за постигане на съгласие на първо четене и като се има предвид явното мнозинство в негова подкрепа, демонстрирана на заседанието на Комисията по граждански свободи, правосъдие и вътрешни работи преди два дни и на Комитета на постоянните представители непосредствено преди Коледа, мисля, че ще успеем да го постигнем.
<P>
Този текст, разбира се, не отговаря на първоначалните амбиции във всички отношения. Комисията може обаче да подкрепи този компромисен вариант без колебание. Тази директива ни дава възможност да въведем един ефективен инструмент, една обща рамка за възпрепятстване на наемането на работници от трети страни, които пребивават незаконно.
<P>
Комисията ще проявява бдителност по отношение на инспекциите. В компромисния текст се препоръчват по-целенасочени, качествени инспекции, така че остава да се види през идните години дали тези критерии за качество се използват и дали задължаването на държавите-членки редовно да определят секторите на своята територия с риск за упражняване на незаконен труд е действително ефективно. Ето това искаме, за да се борим против наемането на работа на хора от трети страни, пребиваващи незаконно, и преди всичко, за да налагаме санкции на работодателите, които печелят от тези хора. Следователно прегледът на транспонирането на разпоредбите, свързани с инспекциите ще бъде приоритет за Комисията в бъдещите й доклади по прилагането на тази директива.
<P>
В допълнение, има, разбира се, положителни резултати, произтичащи от този компромис - по-специално постигнатият консенсус по трудния въпрос за подизпълнението. Забелязах, че г-н Fava се надява на декларация от Съвета и Парламента. Лично аз не виждам никакви пречки.
<P>
Комисията изразява задоволство, че в директивата се препоръчват наказателни санкции за особено тежки случаи, за които тези санкции са както необходими, така и целесъобразни. Те са необходими за увеличаване на възпиращата сила, тъй като при най-тежките случаи административните санкции не са достатъчни за възпиране на безскрупулните работодатели. Те са целесъобразни в един акт, замислен така, че да съответства на амбициозната европейска политика за борба с незаконната имиграция. В тази връзка Комисията оценява високо факта, че инкриминирането на работодателите на жертвите на трафик е възстановено в окончателния компромисен текст.
<P>
Г-жо Председател, госпожи и господа, тази директива е първата значителна стъпка в борбата срещу незаконната имиграция. Тя е насочена към практиките на безсъвестни работодатели, като същевременно защитава работниците-мигранти, които много често са жертвите в такива случаи.
<P>
Директивата трябва бързо да се приеме и въведе. Комисията ще подкрепя и допълва този процес като свиква редовни срещи на експерти от държавите-членки във фазата на транспонирането за обсъждане на всякакви въпроси, които биха могли да възникнат. Това е важен инструмент и Комисията ще направи всичко необходимо, за да гарантира ефективното му използване.
<P>
Отправям благодарност към Парламента, към гн Fava и към Комисията по граждански свободи, правосъдие и вътрешни работи.
<SPEAKER ID="055" NAME="Edit Bauer" LANGUAGE="SK">
Надяваме се, че приемането на законодателен акт срещу работодателите, които наемат на работа незаконни мигранти от трети страни, ще послужи като инструмент за намаляване на "привличащия фактор” на незаконната миграция. От друга страна обаче, може да се види евентуалното му въздействие за подобряване на условията за конкуриране, а считам, че ще подпомогне и борбата срещу трафика на хора.
<P>
Съществува мнение, че с този законодателен акт няма да се постигне добавена стойност. Тъй като все още липсва такъв законодателен акт на общностно равнище, за някои държави-членки добавената стойност е висока, докато за други, в които вече съществува такова законодателство, добавената стойност може да не е очевидна.
<P>
При обсъждането на евентуалните компромиси с Комисията и Съвета, дискусиите бяха насочени към конкретни проблемни области. Първо, въпросът за отговорността на изпълнителя за задължения по закон за подизпълнители, където проектопредложението ограничава отговорността за действията на преки подизпълнители. Второ, средствата за гарантиране на ефективни процедури, чрез които могат да се изплащат дължимите възнаграждения на незаконните мигранти, където приложихме принципа за забрана на дискриминацията и потърсихме начин за предоставяне на достъпна помощ на незаконните мигранти, както и за снабдяването им с инструменти за получаване на възнаграждения дори след завръщането в родината им. Трето, евентуалните последици от отлагане на изпълнението на връщането на незаконен мигрант, докато това лице получи възнаграждението си. Тук бих казала, че отлагането на изпълнението на такова решение до голяма степен би намалило въздействието, а навярно и би лишило от смисъл предложения законодателен акт. И накрая, проблемът за инспекциите беше оставен на държавите-членки, тъй като знаем, че инспекторите по труда играят съществена роля за осигуряване на ефективността на законодателството.
<P>
Няма съмнение, че съществуват различни идеи за това как да разрешим този и други проблеми в настоящия проектодокумент. По някои от тях ще се вземе решение, когато се стигне до прилагането им. Бих искала да завърша с благодарност към г-н Fava, към Комисаря и към френското председателство за успешното включване на компромисните споразумения.
<SPEAKER ID="056" NAME="Esther de Lange" LANGUAGE="NL">
Аз също бих искала да благодаря на докладчика за неговата работа, без да пренебрегвам обаче усилията на докладчика в сянка от групата на Европейската народна партия (Християндемократи) и Европейските демократи гн Busuttil и на докладчика по социалните въпроси Edit Bauer. В края на краищата, благодарение именно на техните усилия, компромисът, който най-сетне беше постигнат, изпълнява своето предназначение, т.е. премахва положението, при което перспективата за работа е стимул за незаконна имиграция, чрез реално санкциониране на работниците, които пребивават незаконно в Европейския съюз.
<P>
Противно на онова, което някои партии в настоящия Парламент се опитаха да постигнат в началото, този законодателен акт не се превърна в инструмент за легализиране на незаконни имигранти впоследствие. Всъщност, дебатът за законната миграция се води другаде. Като докладчик на Комисията по правата на жените и равенството между половете обаче считам, че трябва да се мисли повече по въпросите, свързани с равенството между половете, когато се занимаваме с тази група хора, които пребивават незаконно в Европейския съюз и, както вече беше посочено, често са жертва на експлоатация.
<P>
Приблизителните оценки за това колко хора от трети страни пребивават нелегално в Европейския съюз не са точни и варират от 4,5 до 8 милиона. Освен това тези приблизителни оценки не дават представа за дела на мъжете и жените от общия брой и не позволяват да се вникне в същината на свързаните с пола проблеми, с които се сблъскват жените незаконни имигранти. Бих насочила вниманието ви към факта, че жените незаконни имигранти са много уязвими и че често са обект на насилствен труд, трафик на хора и насилие. Поради това е нужно специално обучение в структурите, които се занимават с тези въпроси.
<P>
И както винаги, става въпрос за ефективно наблюдение и контрол. Доволна съм, че произволният 10-процентен дял за наблюдение, който беше предложен в началото, е премахнат и че в компромисния текст е включен подход, основан на риска. Съобщенията в белгийския вестник "De Standaard" миналото лято за домашните роби в някои посолства в Брюксел - само на един хвърлей от сградата "Berlaymont" - доказват, че тези сценарии не са пресилени. Ето защо бих искала да кажа на Европейската комисия, че за да разбереш какъв е пудингът, трябва да ядеш от него. Изпълнете дълга си, като направите критичен преглед на това как страните боравят с този законодателен акт и дали го прилагат.
<SPEAKER ID="057" NAME="Simon Busuttil" LANGUAGE="MT">
Този законодателен акт, г-жо Председател, е вероятно един от първите, които атакуват пряко явлението незаконна имиграция чрез използване на законодателни инструменти и сега може да се каже, че този законодателен акт най-после е факт. Той беше крайно необходим и затова съм изключително доволен, че успяхме да постигнем отличен компромис в това отношение. Какво точно постигнахме с този законодателен акт? Това, което направихме е, че атакувахме една от главните причини, които мотивират хората да пристъпят към незаконната имиграция. Атакувахме стимула. За какъв стимул става дума? Стимулът е, че на човек, който живее в Африка например може да му се наложи да рискува живота си, за да пропътува до друга страна, мислейки, че там би могъл да намери работа, дори и незаконно. От сега нататък изпращаме ясно послание, че незаконната заетост вече няма да се толерира и поради това няма смисъл да се пресича морето, за да се стигне до Европа с погрешното впечатление, че там има работни места, които могат да се заемат. От настоящия момент нататък това ще бъде абсолютно невъзможно. Както каза предишният оратор, важно е, че този акт не се използва, за да се узаконят незаконни ситуации, а трябва да служи като ясно послание, че незаконната заетост не може да се толерира повече. Изпълнението му се налага чрез ефективни мерки и санкции: финансови, административни и дори наказателни. Те трябва да послужат и за изпращане на недвусмислено послание към работодателите, че повече няма да търпим наемането на работници без разрешително. Благодаря.
<SPEAKER ID="058" NAME="Stavros Lambrinidis" LANGUAGE="EL">
Г-жо Председател, тук в Европейския парламент успяхме да променим радикално целта на директивата, по която водим разисквания днес. Claudio Fava заслужава специално да го поздравим за това. Първо, успяхме да се сдобием с разпоредба за задължително изплащане на възнаграждения, дължими на незаконни имигранти, които са депортирани. Второ, спомогнахме да се гарантира предвиждането на строги и задължителни наказателни санкции за работодатели на имигранти, живеещи в неприемливи битови условия. Трето, защитихме правото на профсъюзите и на други структури да се явяват в съда от името на имигранти и четвърто, наложихме въвеждане на правото да се издават разрешителни за пребиваване с кратък или по-дълъг срок на валидност на незаконни имигранти, които разкрият престъпни организации. С други думи, най-малкото третираме незаконните имигранти като човешки същества без същевременно да легализираме незаконната имиграция, поради което подкрепяме този компромис.
<P>
Все още съществува обаче опасно несъответствие между продължаващия полицейски подход към незаконната имиграция и действителността в множество държави-членки. Поради това прилагането на директивата също ще изисква специално внимание. То би могло да доведе хиляди незаконни имигранти до бедност, гетоизиране и престъпност и макар очевидно да не можем или да не желаем да ги депортираме, тези незаконни имигранти могат да останат без работа. Всъщност, ако множество незаконни имигранти понастоящем заемат работни места в Европа, които европейците не желаят, то сега в този Парламент би трябвало най-после да разискваме общи правила за легална имиграция в Европа и законодателен акт за тези хора, а не нови правила за тяхното депортиране.
<P>
Накрая, абсолютно необходимата борба против черния пазар на труда очевидно засяга не само незаконните имигранти; тя засяга главно законните имигранти, тя засяга милиони европейски граждани, чиито права на трудова заетост ежедневно се потъпкват от работодателите им, тя засяга факта, че законите за заетостта се погазват без никакъв съществен контрол или съществени санкции. Ето защо според мен правното основание на днешната директива трябва да бъде общата борба срещу недекларираната работа в Европа, а не конкретно имиграцията. Това набелязване на имигрантите като цел всеки път, когато нещо се обърка в Европа, е много опасно за социалното сближаване в нашите страни. Очевидно срещу незаконната имиграция също трябва да се води борба, но не можем да представяме като демони хора, които бягат от мизерни условия в собствената си страна с надеждата за по-добър живот.
<SPEAKER ID="059" NAME="Jeanine Hennis-Plasschaert">
от името на групата ALDE. - (NL) От години Европейският съюз е принуден да води борба срещу присъствието на милиони незаконни имигранти на своята територия и натискът да се намери решение се увеличава. Този натиск е значителен и, честно казано, с право. Ако действително искаме да приемем управляема и надеждна политика за миграцията, при която бежанците имат право на защита и с която създаваме прозрачни възможности за законна миграция, то тогава необходима мярка е възприемането на подход, който надлежно отчита всички възпиращи и насърчаващи фактори, които водят до незаконна миграция.
<P>
Миналото лято Съветът и Парламентът постигнаха съгласие по така наречената Директива за връщането, която е насочена главно към самите незаконни имигранти, докато днес се занимаваме с работодателите, които не се колебаят да наемат незаконни имигранти. Това е не само значителен подтик към незаконна имиграция, но и неизменно води до злоупотреби и тежка експлоатация.
<P>
По мое мнение, значението на хармонизираната европейска политика е неоспоримо. В края на краищата, когато не съществуват вътрешни граници, държава-членка "А" може да е разтревожена до краен предел, но ако държава-членка "Б" прави съвсем малко или не прави нищо по въпроса за наемането на работа на незаконни имигранти, то стореното от държава-членка "А" ще си остане само глас в пустиня.
<P>
След едно доста мудно начало сега, след интензивни преговори със Съвета, имаме пред себе си компромисен текст, който е приемлив за мен и бих искала да благодаря на докладчика за конструктивния му и прагматичен метод на работа. Той беше като глътка свеж въздух - нещо, което впрочем не може да се каже за някои от неговите колеги, които сега настояват на всяка цена за тази писмена декларация - едно шоу, достойно за сцена, което не допринася много за имиджа на Парламента. Моята група ще одобри и нея.
<P>
Освен това трябва да е ясно, че след приемането на тази директива, активната роля следва да се поеме от държавите-членки. Трябва да е ясно, че нито Европейската комисия, нито Европейският парламент разполагат с магическа пръчица, когато става въпрос за решимост или правоприлагане. Съветът категорично се противопостави на задължителен процент инспекции, а често именно в това се корени проблемът, както беше посочено от мнозина в този Парламент, а също и от члена на Комисията. Единственото, което мога да направя сега, е да ви приканя да превърнете прилагането на този акт в реалност, за да се гарантира, че няма да затънем в празни слова или бумащина за пореден път, тъй като това действително не е в ничия полза.
<P>
Предложението е стъпка в правилната посока и във връзка с постигането на всеобхватна миграционна политика. Но все още ни предстои дълъг път, така че онова, което трябва да правим сега, е да постоянстваме. Във връзка с това бих искала да задам "въпроса за 64 хиляди долара", който всеки би искал да зададе днес: Защо Съветът отсъства от тези разисквания? Това, съвсем честно, е неприемливо според мен.
<SPEAKER ID="060" NAME="Zdzisław Zbigniew Podkański" LANGUAGE="PL">
Гжо Председател, Европейският съюз не може да се справи с незаконната имиграция. Това се доказва от редица факти, а е видно и в изложението на мотивите на гн Fava, където, наред с други неща, четем: "Счита се, че в ЕС има между 4,5 и 8 милиона нелегални имигранти, цифри, които устойчиво и значително се покачват поради лесния достъп до незаконен труд". Самият факт, че са използвани цифрите от 4,5 милиона до 8 милиона показва, че дори не сме способни да определим точния мащаб на този проблем и въпрос. Въпреки това, икономическата миграция засяга също и голям брой държави-членки на Европейския съюз и особено по-скоро присъединилите се.
<P>
Днес милиони поляци и граждани на други страни мигрират в рамките на Европейския съюз към старите държави-членки. Тези граждани са подложени на същите несгоди и се намират в същото положение като имигрантите от трети страни, защото наемането на незаконно пребиваващи граждани на работа се свързва с експлоатацията на работници и лишаването им от здравни осигуровки и пенсионни права, експлоатацията на деца и дори трафика на хора. Можем да преодолеем този феномен единствено, когато налице са строги законови санкции и когато ги прилагаме последователно.
<SPEAKER ID="061" NAME="Jean Lambert">
от името на групата Verts/ALE. - Гжо Председател, ние високо ценим работата както на гн Fava в Комисията по граждански свободи, правосъдие и вътрешни работи, така и на гжа Bauer в Комисията по заетост и социални въпроси. Считам, че всички ние в Парламента ще трябва да свикнем с процедурата на засилено сътрудничество по мерките, които наистина свързват заетостта и миграцията.
<P>
Както вече бе казано, това трябваше да е част от общата имиграционна политика на Европейския съюз, занимаваща се с привличащия фактор възможна заетост, често в рамките на сивата икономика и сред уязвимите и работниците, нечленуващи в професионални организации. Това обаче е приложимо и където наистина съществуват свободни работни места, които не могат да бъдат запълнени от националната работна ръка, и където държавите-членки не издават достатъчно разрешителни за работа, или където налице е мудна бюрокрация, която не е в състояние да реагира достатъчно бързо на молбите, свързани с пазара на труда. Все още съществува и една празнина, която трябва да бъде запълнена, свързана с хората, за които завръщането в родната им страна е невъзможно, като Зимбабве например, и които често пъти са, така да се каже, законово лишени и затова имат нужда да намерят начин да се прехранват.
<P>
Поголямата част от държавите-членки вече разполагат на теория с действащи мерки за справяне с положението с незаконното пребиваване и човек би казал, че това би изпратило сигнал за явна ангажираност за действие. Въпреки това, предложенията на Комисията за инспекция в първоначалния документ бяха доста смекчени и Парламентът трябваше да положи усилие да приеме дори включеното в член 15. Остава да се надяваме, че тези инспекции няма просто да нарочат малките предприятия, а наистина ще се спрат върху някои от поголемите предприятия, които в голяма степен разчитат на уязвими работници за своите найниски позиции. Затова и въпросът за отговорността на подизпълнителите беше от особено голямо значение за мнозина от нас в Парламента. Някои от нас считат, че резултатът в крайна сметка е смекчен вариант на първоначалното предложение на Комисията.
<P>
Беше споменат и въпросът за разрешителното за пребиваване, което държавите-членки могат да решат да приложат за особено тежки случаи, за които има подадени оплаквания. Предполагам, че това е стъпка напред - поне спрямо положението, в което се намират някои държави-членки.
<P>
Един от въпросите, по които мнозина от нас изразиха загриженост, е възнаграждението - когато не може да се определи продължителността на даден трудов договор - и въпросите, свързани с националните осигуровки и данъци, които, както знаем, за мнозина уязвими работници се взимат от заплатите им, но не се превеждат обезателно на органите.
<P>
За мнозина от нас въпросът за заплащането за извършен труд е принципен въпрос; както и въпросът, че компаниите и икономиките се облагодетелстват и че това не би следвало да представлява законодателна мярка, имаща за цел да накаже незаконно пребиващите имигранти. Това е също и - ако гледате на него като на част от една цялостна политика - въпрос, свързан с трайното завръщане, т.е. хората в действителност да се върнат със спечеленото от тях.
<P>
Не разполагаме с гаранция, че държавите-членки ще гарантират заплащането на хората. Разполагаме с уверение, че ще бъдат въведени механизми, за да могат да бъдат предявявани искове, но не и че парите ще бъдат изплащани. Следователно няма гаранция, че дължимите суми ще бъдат изплащани. Някои може да са на мнението, че лицата поемат риск и такъв е налице, но ако разглеждаме въпросите за човешкото достойнство, и където това отговаря на общите цели на една обща имиграционна политика, това представлява сериозен въпрос.
<P>
Поради тази причина за моята политическа група балансът на това предложение вече не е ясен по отношение на инспекциите и възнаграждението, а в други области е смекчен. Не считаме, че държавите-членки показват особена ангажираност и затова ние няма да подкрепим това предложение.
<SPEAKER ID="062" NAME="Giusto Catania">
от името на групата GUE/NGL. - (IT) Гжо Председател, госпожи и господа, съществуват между четири и осем милиона незаконно пребиваващи граждани в Европа от страни извън Европейския съюз- това са данните на Комисията.
<P>
Това е крайно незначителна цифра: едва над 1 % от населението, пребиваващо на територията на Европейския съюз. Очевидно това е проблем, който е твърде преувеличен. Това са работници, които извършват полезни услуги, включително. в сферата на личните услуги и туристическата индустрия и в повечето от случаите са били интегрирани на пазара на труда. Това са работници, които са полезни за нашата икономика, но те биват експлоатирани - експлоатирани с цел да се намалят разходите за труд и с цел забогатяване на безскрупулни работодатели. Това са работници, които често практикуват професии, които не се практикуват от граждани на Европейския съюз.
<P>
Ние се нуждаем от тези хора, но те са дошли незаконно в Европа поради една проста причина - защото за тях няма законен начин да го направят. Същото се случи и с повечето от гражданите, чието положение е вече узаконено, но които са влезли в Европейския съюз незаконно.
<P>
Това, което бе необходимо, е друга мярка - мярка, която да узакони положението на тези милиони хора. Това, което бе необходимо, е мярка, която да ги освободи от робство, изнудване и експлоатация. Вместо това, налице е директива, която продължава от мястото, където спря Директивата за връщане. Първо взехме решение за процедурите по експулсиране; днес взимаме решение за потенциалната съответна област на експулсиране и дори посочваме кой ще плати за това. С тази директива, експлоатираните заплащат повече от експлоататорите. За съжаление, няма разпоредби за обща узаконяваща мярка, нито дори за онези, които докладват за собствения си статут или които докладват за своите експлоататори или за извършеното престъпление. От бидейки експлоатирани като незаконно заети, те веднага биват експулсирани.
<P>
Имахме нужда от нещо различно. Нуждаехме се от мярка в подкрепа на легализирането, а не на инкриминирането на незаконно пребиваващите чужденци. Нуждаехме се от мярка, която да обуздае ксенофобията. Вчера италианският министър на вътрешните работи каза изрично, че трябва да сме строги към незаконните имигранти; с други думи, трябва да сме строги към уязвимите. Вярвам, че с тази директива ние подхранваме този вид ксенофобско отношение.
<P>
В Европейския съюз имаме нужда от имигрантите -такова е и становището на самата Комисия: 50 милиона до 2060 г. - защото се намираме в средата на демографска криза, но не правим нищо за да им помогнем да дойдат. Вместо това хармонизираме системата за експулсиране и днес решаваме да експулсираме незаконно пребиваващите имигранти, въпреки че те може и да са работници, които вече са били интегрирани на европейския пазар на труда.
<P>
Мисля, че последиците от тази директива ще бъдат опустошителни, защото тя ще накара имигрантите и пазарът на труда да преминат в още поголяма нелегалност и ще увеличи експлоататорските престъпления от страна на безскрупулни работодатели.
<SPEAKER ID="063" NAME="Nigel Farage" LANGUAGE="EN">
Гжо Председател, незаконната имиграция представлява проблем, който се задълбочава заради свободното движение на хора. Настоящата вълна на безпокойство, която бързо обхваща цялото Обединено кралство обаче, разбира се, е резултат от законната миграция и правилата на самия Европейски съюз.
<P>
В продължение на 20 години британските профсъюзи, съблазнени от Jacques Delors, смятаха, че Европейският съюз е в техен интерес. Е, найнакрая те осъзнаха, че правителството на Обединеното кралство е неспособно да постави интересите на страната на първо място.
<P>
Страхувам се, че положението ще се влоши още повече. Впускайки се в редица големи проекти с публично финансиране, като Олимпийските игри и строежа на сградата на Съвета, ще се открият работни места за хиляди европейски работници. Работните места в Обединеното кралство не могат да бъдат гарантирани за британските работници, докато сме част от Европейския съюз. Перспективата британски данъкоплатци да финансират чужди работници, е, честно казано, неприемлива.
<P>
Правителството обаче е непоколебимо в твърденията си, че Европейският съюз е нещо прекрасно. Е, това не е учудващо, нали? Лорд Mandelson все още получава 78 000 GBP годишно от Европейската комисия и, разбира се, само след няколко години ще вземе и съответната пенсия за това, което безспорно представлява конфликт на интереси.
<P>
Големият въпрос сега е дали крайно десните ксенофоби няма да бъдат облагодетелствани. Ние също не желаем това. Ние в Партията за независимост на Обединеното кралство (UKIP) ще предложим на нашия народ нерасистка програма на европейските избори, която да гласи, че е време интересите на Обединеното кралство да бъдат поставени на първо място. Ние не сме протекционисти, но сме за здравия разум. Искаме да контролираме собствените си граници и да решаваме кой да живее, работи и се установява в нашата страна.
<SPEAKER ID="064" NAME="Andreas Mölzer" AFFILIATION="NI">
(DE) Гжо Председател, в целия свят надеждата да се намери добре платена работа е много привлекателна. Особено в трудни икономически времена, сивата икономика започва да се разраства, което, разбира се, води до това много хора да рискуват живота си в търсене на земята на изобилието. За нас е важно да дадем ясен сигнал, че незаконната заетост няма повече да бъде толерирана.
<P>
Неотдавнашният доклад относно основните права на човека обаче представя някои проблеми в това отношение. Докладът посочва, че нарушаването на изискванията за влизане в Европейския съюз ще бъде възнаграждавано, тъй като на имигрантите ще бъде предоставена поголяма защита, отколкото на европейските граждани, чиято идентичност и обществена хармония са под заплаха от масовата имиграция. Незаконната имиграция ще стане нещо незначително, ако в бъдеще всеки незаконен имигрант бъде разглеждан просто като лице без валидно разрешително за работа.
<P>
Не трябва да забравяме обаче, че имигрантите без разрешително за пребиваване в крайна сметка ще трябва да бъдат депортирани. За нас е важно да се премахнат стимули като масова легализация и перспективата за заетост. Също така трябва да договорим ефективни споразумения за депортиране със страните, от които те произхождат. Освен това организацията за сигурност на границите FRONTEX трябва найнакрая да бъде разширена, за да може да бъде разгърната ефективно.
<SPEAKER ID="065" NAME="Marian-Jean Marinescu" AFFILIATION="PPE-DE">
(RO) Настоящата директива спомага за консолидирането на общата политика относно незаконната имиграция и представлява първа стъпка в борбата с незаконната заетост, като налага финансови глоби на работодателите. Трябва да ви напомня обаче, че всички държави-членки разполагат с национално законодателство, регулиращо незаконния труд и укриването на данъци и такси. Прилагането на тези закони също спомага да се установи заетостта на незаконните имигранти.
<P>
Затова аз считам, че за нас е важно да разполагаме със съответните законови разпоредби, но е от още поголямо значение за държавите-членки да гарантират стриктното спазване на тези разпоредби. Приветствам разпоредбите в окончателния текст относно санкциите, които са пропорционални на броя незаконно заети служители, както и за налагането на помалки глоби в случаите, в които работодателят е физическо лице и служителят предоставя лични услуги или помощ в домакинството, а работните условия не говорят за експлоатация.
<P>
Преговорите между Европейския парламент и Съвета доведоха до изясняване на понятието за подизпълнител, който може да бъде държан отговорен, и за изясняване на сумата на плащанията със задна дата, които трябва да бъдат направени от работодателя. Аз съм твърдо убеден, че прилагането на тази директива ще подобри положението във връзка със спазването на общностните преференции при назначаване на работа.
<P>
Смятам също, че прилагането на директивата трябва да бъде допълнителна причина за държавите-членки да премахнат ограниченията на пазара на труда, наложени на европейски граждани, с оглед на факта, че ограничаването на възможността за наемане на незаконни имигранти ще създаде нови възможности на Европейския съюз за наемане на собствените му граждани.
<SPEAKER ID="066" NAME="Inger Segelström" AFFILIATION="PSE">
(SV) Бих искала да започна, като благодаря на Claudio и всички други, които направиха този доклад възможен. В предишните разисквания за бъдещата политика за предоставяне на убежище, бежанците и миграцията, ние се спряхме предимно на онези, които остават тук незаконно; на онези, които са добре образовани и на които е разрешено да дойдат тук; или на онези хора, които просто са бедни и искат да се грижат за семейството си, и искат да могат да идват тук.
<P>
Сега поставяме отговорността върху работодателите, които наемат хора без документи. Нямаше да има толкова много хора без документи, пребиваващи тук, ако нямахме винаги безотговорни работодатели, които да им плащат и да ги експлоатират. На мен ми се струва съвсем правилно да се налагат санкции и да се въведе изискване за осведомяване за работодателите, а ако даден работодател е експлоатирал някой, то компенсация трябва да се плати дори след като въпросното лице си е заминало.
<P>
Има обаче едно предложение, срещу което щях да гласувам, ако нямаше гласуване в комисията, и то е, че мнозинството въвежда не толкова строги правила за заетост от вкъщи. Това според мен е въпрос на равнопоставеност, тъй като досега повечето заети на ниска надница от вкъщи са били жени. Тази група среща и поголеми трудности от работещите на работни места с няколко служители, но за мен това е първата крачка.
<P>
Мъчно ми бе да чуя по новините днес, че шведското консервативно правителство има отрицателно отношение към доклада, който има за цел да подпомогне отговорните предприятия и да инкриминира безотговорните предприятия, които експлоатират работници без документи.
<P>
И последно, аз, разбира се, съм загрижена и за становищата, които получихме от профсъюзите, относно доклада. Надявам се, че ще можем да разрешим тези въпроси, преди да бъде взето решение. Едни и същи правила трябва да важат за всички работодатели, включително споделена отговорност във връзка с поръчки за строителство, или в противен случай ще приемем пропуски в закона и ще насърчим измамите.
<SPEAKER ID="067" NAME="Ignasi Guardans Cambó" AFFILIATION="ALDE">
(ES) Гжо Председател, най-добрият начин да се гарантира една контролирана форма на имиграция, която е управляема за нашето общество - управляема от икономическа и социална гледна точка - е борбата и с незаконната заетост.
<P>
Това не означава, че трябва да се борим със самите незаконни имигранти, защото всеки от тях има своята собствена история, а по-скоро срещу феномена на незаконната имиграция като единствен начин реално да се обясни и да се систематизира контролираната имиграция, особено в днешния свят.
<P>
Разбира се, това следва да се направи не само чрез търсещите работа, но и чрез предлагащите я. Борбата с незаконната имиграция не може да бъде водена само по станциите на метрото в Лондон и Мадрид, а трябва да се извършва в отделите по човешки ресурси на множество компании, които наемат незаконни работници, за да ги експлоатират и да ги лишат от правата им.
<P>
Това е и нашата причина да приветстваме горещо тази директива. Това е директива, която дава контекст на задълженията на работодателите, и, естествено, санкциите, които трябва да бъдат налагани на онези работодатели, които експлоатират работници без права за своя собствена изгода.
<P>
Това е една добре балансирана директива. Докладчикът трябва да бъде поздравен, че е достигнал до справедлив компромис и е постигнал добър баланс по този въпрос.
<P>
Бих искал да изтъкна онези членове, които гарантират правата на работниците, които са били експлоатирани. Те защитават работниците, за да могат те да докладват за положението, в което са се оказали. Те ги защитават, като гарантират, че дължимите им суми ще им бъдат заплатени, без, разбира се, това да води до правото да останат. Всеки труд обаче, който е извършен незаконно, без национална осигуровка и без заплащане, разбира се, ще бъде възнаграден независимо от трудовия статут на незаконно наетия работник.
<P>
Санкциите са безспорно подходящи и съразмерни. Споразумението, отнасящо се до подизпълнителите, което докладчикът спомена в речта си, е от особена важност. То е от особена важност и на практика точно за това става дума.
<P>
Нека добавя нещо в заключение: считам, че 24месечният срок на транспониране на тази директива е прекомерен. Осъзнавам, че това не може да бъде променено, но 24 месеца е прекалено дълъг период и, ако е възможно, трябва да бъде съкратен.
<SPEAKER ID="069" NAME="Ewa Tomaszewska" AFFILIATION="UEN">
(PL) Гжо Председател, наемането на граждани от трети страни, които пребивават незаконно в Европейския съюз, прави лоялната конкуренция невъзможна и лишава засегнатите служители от право на защита.
<P>
На първо място ме интересуват безопасните условия на труд и социалната защита в случай на трудова злополука. Броят незаконни имигранти в Европейския съюз се определя на 4,5-8 милиона души, а те найчесто се оказват заети в сферата на строителството, селското стопанство, туризма, хотелиерството и услугите. Случаите на робски труд се срещат в условия на експлоатация и детски труд. Незаконната заетост играе значителна роля в понижението на стандартите на заетост.
<P>
Затова и правото на профсъюзите да представляват тези работници е толкова важно. Работодателят е този, който решава да наеме незаконно пребиваващо лице и затова той е този, който трябва да бъде глобен за това, че е нарушил закона. Необходими са координирани действия от всички страни в Европейския съюз, за да се справим с всеки аспект от незаконната заетост.
<SPEAKER ID="070" NAME="Mary Lou McDonald" AFFILIATION="GUE/NGL">
(EN) Гжо Председател, налице е спешна необходимост от защита на работниците от експлоатация в това време на икономическа травма, а въпросът за гарантирането, че правата и задълженията на европейските работници не са систематично потискани от експлоатацията на уязвими имигранти, е необорим. Отговорността за това е изцяло в ръцете на правителствата и органите на държавите-членки.
<P>
Макар че държавите-членки трябва да предприемат стъпки за регулиране на имиграцията, аз дълбоко съжалявам, че правното основание за това предложение е борбата с незаконната имиграция. Истинската борба е срещу недобросъвестните експлоататорски работодатели, а това, от което се нуждаем в момента, е програма, която е за работниците, а не срещу имигрантите.
<P>
Политическият и икономически императив трябва да бъде премахването на експлоатацията на незаконните имигранти, санкционирането на недобросъвестни работодатели, а не нарочването или инкриминирането на нелегалните работници, били те имигранти или не. Употребата на наказателни санкции в това предложение не трябва да бъде в компетенциите на Европейския съюз, а онези, които искат да ни убедят, че експулсирането на работниците имигранти е решението на проблема с експлоатацията, не са прави. Тази директива не е постигнала правилния баланс.
<SPEAKER ID="071" NAME="Johannes Blokland" AFFILIATION="IND/DEM">
(NL) Изминаха вече две години, откакто членът на Комисията Frattini оповести плановете за справяне с незаконната заетост, която гарантира постоянен приток от незаконни имигранти, идващи в Европейския съюз, за да работят. Положението се влошава и на това трябва да бъде сложен край.
<P>
Гжо Председател, ще си позволя обаче да не се съглася с докладчика по въпроса дали Европейският съюз трябва да се намесва в наказателното право. Аз съм против включването на наказателното право в сферата на компетенции на Съюза. Това, което е необходимо, е открит метод на координация. Затова и съм доволен от факта, че измененото компромисно предложение се отнася предпазливо по отношение на прилагането на наказателно право. Финансовите глоби са достатъчен стимул за работодателя да внимава при избора на служители. Надявам се, че инспекциите на предприятията ще насърчат държавите-членки да се позоват на наказателното право.
<SPEAKER ID="072" NAME="Philip Claeys" AFFILIATION="NI">
(NL) Трябва да приветстваме факта, че ще бъде въведена директива, която ще наложи санкции на работодателите, дали работа на незаконни имигранти. Не без основание се посочва, че възможността да се намери работа в Европейския съюз е привличащ фактор за незаконната имиграция. Трябва обаче да бъдем последователни и да се заемем с другите фактори, които привличат имигрантите. Найважният от тези фактори е безнаказаността, с която имигрантите могат да идват в Европа незаконно. Действително съществуват държави-членки, които възнаграждават незаконните имигранти, като примери за това биват масовите легализации в Испания, Италия, Белгия и други страни.
<P>
Налице е и лицемерието на т. нар. индивидуални легализации по хуманитарни съображения. Само през изминалата година бяха осъществени най-малко 12 000 легализации и то в малка страна като Белгия. Незаконните имигранти трябва да бъдат депортирани, а не легализирани, защото всеки един легализиран незаконен имигрант привлича множество нови имигранти. Всяка държава-членка, която ги легализира, прави това от името на другите държави-членки. Затова не е достатъчно да се справим с работодателите. Трябва да се насочим към незаконната имиграция в цялостния й контекст.
<SPEAKER ID="073" NAME="Carlos Coelho" AFFILIATION="PPE-DE">
(PT) Гжо Председател, гн Barrot, госпожи и господа, по време на това пленарно заседание ние приехме няколко мерки, имащи за цел да се създаде последователна и интегрирана имиграционна политика. Тази обща политика трябва, на първо място, да включва законни канали за имиграция, както и интеграцията на тези имигранти в съответните общества. С тази цел преди два месеца приехме директивата за "синя карта" и директивата относно единна процедура за кандидатстване за единно разрешително за пребиваване и работа в Европейския съюз.
<P>
В същото време трябва ефективно да се борим с незаконната имиграция, както и с всички форми на престъпност, свързани с нея. Тази инициатива се стреми да се противопостави на привличащите фактори за незаконните имигранти в Европейската зона и да сложи край на експлоатацията на незаконните работници. От особена важност за онези, които правят опити да влязат в Европейската зона на всяка цена - понякога с цената на собствения си живот - е да разберат, че съществува един единствен възможен начин: законна имиграция, с всичките й присъщи права и възможности. Счита се, че в Европейския съюз се намират между 5 и 8 милиона незаконно пребиваващи имигранти; значителен брой от тях извършват нискоквалифициран, сравнително ниско платен труд и в някои случаи биват жестоко експлоатирани. Поздравявам докладчика гн Fava и, в частност, гжа Bauer за работата им и за постигнатия компромис.
<P>
Затова аз одобрявам борбата с незаконната заетост в Европейския съюз. Замисълът на тази директива е да гарантира, че всички държави-членки могат да въведат сходни санкции за наемане на незаконни имигранти и да ги прилагат ефективно. Ще бъде възможно да се налагат три вида санкции: финансови, административни и наказателни, в зависимост от сериозността на нарушението. Ще има и изискване към работодателите да предприемат превантивни мерки и да проверяват имиграционния статут на въпросните лица, за да не наемат работници, които пребивават в Съюза незаконно.
<SPEAKER ID="074" NAME="Wolfgang Kreissl-Dörfler" AFFILIATION="PSE">
(DE) Гжо Председател, първо, бих искал да поздравя моя колега Claudio Fava за този доклад и за факта, че бе постигнато съгласие в тристранния диалог. Разбира се, винаги е възможно да се иска повече и да се постигне повече. Фактът обаче, че в Европейския съюз най-малкото се осъзнава, че заловените незаконни имигранти също разполагат с права и трябва да бъдат защитавани от експлоатация, представлява важна стъпка напред.
<P>
Разбира се, това трябва да бъде част от една цялостна политика за миграцията и имиграцията. Никой не оспорва това. Има обаче едно нещо, което не разбирам. Докато Зелените - Jean Lambert вече не е тук - или онези от левицата, от т. нар. комунисти, като Giusto Catania, продължават да отстояват позицията, че това не работи, че отново сме в изходна позиция и че нищо не помага, аз бих искал да кажа, че не помага да обещаеш обилна вечеря на хората, живеещи в трудно положение, а после да не им дадеш насъщния. Това е мерзко и ненужно. Трябва да се запитам: какво всъщност искат Зелените, след като винаги гласуват срещу мерки, които биха подобрили положението на хората. Вече станахме свидетели на това при множество доклади и действия.
<P>
Също така нищо не пречи на националните държави да установят съответния контрол, да налагат глоби и да не предоставят субсидии и национално и европейско финансиране на компаниите, които наемат незаконни имигранти.
<P>
Бих искал да видя същия суров подход, използван понякога от държавите-членки в случая с незаконните имигранти, да бъде приложен за укриващите данъци и работещите в сивата икономика. Разбира се, трябва да говорим с нашите колеги от националните парламенти и да ги насърчим да изискват на незаконните имигранти да им бъдат предоставяни правата, които се разискваха тук. Има едно нещо, в което можем да бъдем сигурни. Ако някой се труди незаконно, защото не може повече да оцелява в собствената си страна, той не разполага с възможността да отиде в полицията и да каже, че бива експлоатиран. По същия начин една жена, която е била изнасилена, не може да съобщи за престъплението. Тези хора знаят, че ако отидат при органите, ще бъдат депортирани.
<P>
Затова и ние ще гласуваме за доклада. Той представлява първата стъпка в правилната посока.
<SPEAKER ID="075" NAME="Alexander Alvaro" AFFILIATION="ALDE">
(DE) Гжо Председател, гн Заместник-председател на Комисията, считам, че казаното от гн Kreissl-Dörfler е вярно. Бих искал да благодаря на гн Fava за доклада и за отличната работа, която е свършил.
<P>
Докладът посочва ясно, че и двете страни, свързани с незаконната заетост, трябва да бъдат държани еднакво отговорни, което ще създаде законово равновесие. Незаконната заетост трябва да бъде наказвана и забранена във всички държави-членки.
<P>
Работодателите трябва да бъдат държани отговорни за спазването на тази забрана, но и работата на съответните органи е да следи за спазването на забраната и да налага санкции. Найважният въпрос е да се осигури защита на хората от експлоатация в трудовите правоотношения.
<P>
Установяването на законови санкции със сигурност представлява стъпка напред. Органите обаче трябва да приложат повече механизми за контрол и да наказват заподозрените в престъпления. Докладът представлява компромис, постигнат между Съвета и Европейския парламент, и посочва минимални стандарти.
<P>
Въпреки това, перспективата държавите-членки да прилагат построги или помеки наказания не е най-доброто решение. Предприехме първата стъпка напред. Сега трябва съвместно да извървим предначертания път. Мисля, че мога да кажа поне за себе си и от името на част от моята група, ако не и за мнозинството, че можем да подкрепим доклада с чиста съвест.
<SPEAKER ID="076" NAME="Kyriacos Triantaphyllides" AFFILIATION="GUE/NGL">
(EL) Гжо Председател, разглежданата от нас директива засяга един от най-основните аспекти на развитие и икономическа устойчивост в нашите страни. Тя засяга незаконната заетост, която често води до свиване на надниците и понижение на държавните приходи, с всички съпътстващи трудности при предлагането на осигуровки, и до намаляване на дейността на социалната държава. Тя лишава служителите от достъп до социални и други осигуровки, пенсии и дори до органите, отговорни за защитата на условията, съществуващи на работното им място.
<P>
За съжаление, незаконната заетост образува част от настоящата система, довела до световна икономическа криза, с която трябва да се справим с всички средства, които ще ни помогнат да гарантираме не само терапевтични, но също и действителни противодействащи мерки, гарантиращи благополучие в дългосрочен план. Считаме, че борбата с незаконната заетост не може да бъде разглеждана откъслечно. Предложените мерки за гарантиране на хуманен подход към имигрантите не ни задоволяват. Затова нека се постараем да не ги превръщаме в едни и същи въпроси.
<SPEAKER ID="077" NAME="Panayiotis Demetriou" AFFILIATION="PPE-DE">
(EL) Гжо Председател, докладчикът Claudio Fava и докладчиците в сянка наистина заслужават искрените ни поздравления. Те успяха да постигнат изключителен компромис със Съвета, с помощта, разбира се, на Заместник-председателя Barrot, когото също поздравявам. Найнакрая, директивата, налагаща санкции за работодателите на незаконни имигранти беше развита до етапа на окончателно одобрение. Считам, че формулирана по такъв начин директивата ще послужи ефективно в борбата с наемането на незаконни имигранти. Това е първият път, в който Европейският съюз насочи вниманието си към хората, които експлоатират незаконни имигранти, към работодатели, които нарушават закона. Найнакрая, наемането на незаконни имигранти бе инкриминирано. Наказателните и други санкции, посочени в директивата, със сигурност ще бъдат ефективна мярка, която ще спомогне за ограничаването и предотвратяването на неприемливата експлоатация на незаконни имигранти. Директивата предвижда множество балансирани и реалистични санкции. Вярвам, че те ще се окажат ефективни. Въпреки че незаконните имигранти са третирани като жертви и защитавани от директивата, към тях също се изпраща недвусмислено послание, че вече няма да бъде толкова лесно да си намират работа и че вследствие на това няма да бъде примамливо да си намират работа, дори и при неблагоприятни условия. Трябва обаче да се положат специални грижи за онези незаконни имигранти, които вече се намират в Европейския съюз. В моята страна Кипър, където незаконната имиграция е огромен проблем, незаконната заетост беше инкриминирана преди известно време. Разбира се, това не я ликвидира, но я ограничи. С многобройните санкции, предвидени в директивата, и въведената система от инспекции на работодателите обаче проблемът с наемането на незаконни имигранти и с незаконната имиграция като цяло със сигурност ще бъде облекчен.
<SPEAKER ID="078" NAME="Catherine Boursier" AFFILIATION="PSE">
(FR) Гжо Председател, госпожи и господа, бих искала да благодаря на гн Fava за забележителната работа, която е свършил през последните няколко месеца, за да изготви този балансиран текст.
<P>
Това не беше лесна задача и пътят бе осеян с препятствия. Мисля обаче, че резултатите са много положителни и ще се спра по-конкретно на три момента.
<P>
Санкцията тук се прилага за провинилия се работодател, докато имигрантът е считан за жертва. Освен финансови глоби се препоръчват и наказателни санкции при повторни нарушения за трафик на хора и експлоатация на малолетни и непълнолетни. Считам, че наказателните санкции са от съществено значение и също така считам, че от нас зависи да гарантираме, че се извършват редовни проверки, за да бъде тази директива ефективна.
<P>
Друг положителен момент, който трябва да се спомене, е автоматичното заплащане на неизплатени надници на работниците. И на последно място, сдруженията и съюзите се застъпват за защитата на интересите на незаконно пребиваващите в дадена страна работници, за да могат те да подават сигнали за недобросъвестни работодатели без страх от последващо преследване.
<P>
Разбира се, както и при много други текстове, можехме да стигнем подалеч, но можем ли да поемем риска да застрашим компромисната позиция, когато този текст вече представлява значителен напредък по отношение на защитата на работниците и тяхното достойнство?
<P>
Трябва да подкрепим един балансиран поглед към въпроса за миграцията и да признаем, че имиграцията с цел работа е повече от необходима и ще става все поналожителна в бъдеще предвид демографските прогнози.
<P>
В този контекст следователно е от съществено значение да се заяви, че в искания от нас модел работниците имигранти се разглеждат като пълноправни работници, които се радват на същите права като работниците от държавите-членки.
<P>
По тази причина трябва да се мобилизираме да защитим тези права и затова аз мисля, че трябва да подкрепим доклада, защото представлява решителна стъпка във въвеждането на минимални стандарти и в борбата с незаконната заетост и експлоатацията на работници имигранти.
<SPEAKER ID="079" NAME="Olle Schmidt" AFFILIATION="ALDE">
(SV) Знаем, че все повече хора се укриват в границите на Европейския съюз. Знаем, че в близко бъдеще Европейският съюз ще се нуждае от все поголям брой имигранти за работна ръка. Знаем също така, че всяка седмица хиляди хора се опитват да намерят подобър живот в Европа. Мнозина от тях умират по пътя за нашия континент. Знаем, че много хора без документи биват експлоатирани и живеят в мизерни условия. Това не е достойно за Европейския съюз. Всеобщите ценности, които Съюзът иска да разпространи по цял свят, включват правото на всеки на живот с достойнство. Тук е налице един срамен парадокс.
<P>
Фактът, че Европейският съюз ще разполага с обща политика за предоставяне на убежище и за миграцията е основателен, но това не трябва да означава, че онези страни, които желаят да заемат потвърда позиция и да преследват хора по различни начини, трябва да са тези, които вземат решенията. Това ще намали възможността на човек да намери достоен живот в Европа. В същото време, важно е недобросъвестните работодатели, които експлоатират хора в уязвимо положение, да знаят, че навсякъде в Европейския съюз ще бъдат отсъждани наказания и санкции.
<P>
Признавам, че в доклада е постигнато трудно равновесие и мога да се съглася с аргументите на гн Catania във връзка с изразените от него резерви. Компромисът обаче е стъпка в правилната посока, макар и да имам определено мнение по въпроси като степента на задължението за подаване на сигнали от работодателите например.
<P>
Бих искал да кажа на гжа Segelström, че в Швеция нямаме консервативно правителство. Имаме четиристранно правителство със силни либерални елементи.
<SPEAKER ID="080" NAME="Maria da Assunção Esteves" AFFILIATION="PPE-DE">
(PT) Докладът Fava внася напредък и човечност в имиграционните закони. Той ни предлага морално успокоение, което си дължахме от Директивата за връщане. Общата забрана за наемане на незаконни имигранти не само отбягва присъщата незаконност на имиграцията, но преди всичко отбягва възможността за експлоатация и злоупотреба с човешкото нещастие, което по принцип върви ръка за ръка с този вид заетост.
<P>
Първият съществен въпрос за доклада Fava е това, че той оспорва наложилото се мислене относно незаконната имиграция, което се задоволява с лесно, но неприемливо осъждане на имигрантите, вместо да изпрати цялостно послание, според което държавата и работодателят са еднакво отговорни. До този момент главният неуспех на имиграционните политики бе липсата на справедлив отговор за ужасното положение на незаконните имигранти, при което цялата тежест на закона падаше върху тях и те бяха третирани като престъпници, а не като жертви.
<P>
Вторият съществен въпрос за доклада е, че въвежда в европейската публична арена етика на споделената отговорност между държавата и предприятията. Задължението на работодателите да извършват предварителен надзор, като проверяват статута на пребиваване на служителите си е полезно с това, че отпуска компетенция на частния сектор - нещо, което Европейският съюз е правил рядко досега. Приветстваме тази компетенция, защото защитата на законността и моралните принципи на обществото са отговорност не само на държавата, но и на всички нас. Затова докладът пробива път за едно нов политически метод, който другите доклади трябва да следват.
<P>
Третият въпрос - и, по случайност, найзначимият - е важното разделение на задължението да се плаща възнаграждение от проблема за законността на пребиваване. То представлява проста декларация на всеобщо морално предписание, което гласи, че хуманността стои пред правилата на правната система и има предимство пред тях.
<P>
Затова поздравления, гн Fava.
<SPEAKER ID="081" NAME="Javier Moreno Sánchez" AFFILIATION="PSE">
(ES) Гжо Председател, първо бих искал да благодаря на нашия докладчик Claudio Fava за упоритата му работа за постигане на обща позиция със Съвета; резултатите включват множество подобрения, предложени от нашия Парламент.
<P>
С тази директива още веднъж показваме нашата ангажираност за изготвянето на обща миграционна политика, основана на глобалния подход. Целта на директивата е ясна: да се бори с групировките на мафията, да налага санкции на безскрупулните работодатели и да защитава експлоатираните имигранти, които не разполагат с никакъв вид социална закрила.
<P>
Искаме да видим премахването на мизерните надници, които са несправедливи за имигрантите и които изкривяват и средните надници, особено в сектори като строителството, селското стопанство, услугите в домакинствата и хотелиерството.
<P>
Тези мерки изискват много смелост и политическа воля, защото в тях са намесени различни интереси и много пари в обръщение в сивата икономика. Особено в трудни времена е поважно от всякога да управляваме миграционните потоци интелигентно и великодушно, но и отговорно.
<P>
Би било лесно да се поддадем на изкушението да не се опитваме да обуздаем сивата икономика. Не можем да се правим, че не я забелязваме и да оставим почти 8 милиона незаконни имигранти без защита от работни условия, граничещи с робство.
<P>
Госпожи и господа, ако искаме тази директива да бъде ефективна, необходимо е да има щателни инспекции и икономически санкции, включително наказателни санкции в найсериозните случаи, които да възпират работодателите.
<P>
По този начин ще успеем да намалим сивия икономически пазар и да сложим край на стимула за миграция, който произлиза от възможността да се работи незаконно. Трябва да бъде показано ясно, че законната заетост е единственият начин да се работи в Европа. Поради тази причина искаме да се движим напред с един глобален подход и, гн Barrot, приканваме Комисията да въведе новите "сини карти" за всички други категории на труд възможно найскоро.
<SPEAKER ID="082" NAME="Marek Aleksander Czarnecki" AFFILIATION="ALDE">
(PL) Резултатът от лесния достъп до незаконен труд е това, че в Европейския съюз има няколко милиона незаконни имигранти. Незаконната заетост, много често в условията на експлоатация, води до намаляване на размера на възнаграждение в засегнатия сектор и застрашава конкуренцията между предприятията. Нещо повече, нерегистрираните работници не разполагат със здравни осигуровки или с пенсионни права. Затова е от съществено значение да се установят механизми, които ще позволят на експлоатираните работници да подават оплаквания срещу своите работодатели лично или чрез посредничеството на трета страна.
<P>
Ще насоча вниманието ви и към факта, че директивата трябва да включва в обхвата си и работници, които са законно пребиваващи в Европейския съюз, по-конкретно граждани на държавите-членки, които се присъединиха към Европейския съюз през 2004 г. и 2007 г., и които все още са обект на преходни разпоредби, които ограничават достъпа им до законен труд.
<SPEAKER ID="083" NAME="Marie Panayotopoulos-Cassiotou" AFFILIATION="PPE-DE">
(EL) Гжо Председател, гн Заместник-председател, днешното предложение образува част от един цялостен опит да се намери решение на имиграционната политика в Европейския съюз, което, разбира се, всички ние трябва да приемем и което е малко недобросъвестно. Недобросъвестно, защото се опитваме да коригираме определени аспекти от тази политика със синята карта, с решението да изгоним незаконните работници, с днешното решение да наложим санкции на работодателите на нелегални имигранти, но това са само някои аспекти от проблема, който се опитваме да коригираме.
<P>
Разбира се, не можем да разберем как един незаконен работник бива нает на работа, а онзи, който го наема, за да осигури пребиваването и разходите му, бива наказван в крайна сметка. Това представлява логическо противоречие, което трябва да прикрием с условията, наложени от достойния труд. Законодателството на всичките 27 държави-членки забранява незаконния и недеклариран труд, особено при двойния абсурд да имаме незаконно влизане в държавата-членка и незаконна експлоатация. Затова проблемът е сложен и постигнатият компромис, разбира се, съдържа множество пропуски. Един такъв пропуск се отнася до служителите, които биват използвани предимно от хора, да кажем, за благотворителни цели и, разбира е, те предлагат труд, но в същото време намират начин да се препитават. Какво ще стане с тях? Как ще живеят те до края на живота си в рамките на наложената им нелегалност, в случай че съседните страни не са приели връщането на имигранти?
<SPEAKER ID="084" NAME="Donata Gottardi" AFFILIATION="PSE">
(IT) Гжо Председател, Комисар, госпожи и господа, както всички в този Парламент знаем, компромисите трябва да се анализират, като се отделят предимствата и недостатъците и като се постигне общо съгласие, което взема предвид ограниченията и законодателния и политически контекст.
<P>
Във връзка със сферата на заетостта - един важен елемент от директивата, която ще бъде гласувана утре - нашето становище е положително по много аспекти. Някои положителни страни включват добавянето на дефиниция за възнаграждение, която прави възможно сравнението със законната заетост; намаляването на процедурното бреме на санкциите за труд и грижа в домакинствата; и свързването и потвърждаването на общностните разпоредби, защитаващи жертвите на трафика с хора и експлоатацията, особено непълнолетните лица. Идеята да не се взема под внимание разпоредбата за подизпълнителите е също от голямо значение.
<P>
Остават обаче някои съмнения по отношение на отговорността във веригата работодатели и трудностите, срещани от работниците при получаването на дължими суми, преди да напуснат страната. Въпросът не е изцяло неясен, но тъй като тази директива е пряко свързана с Директивата за връщане, възможностите й са ограничени по отношение на положението на незаконните работници и работодателите, които не са могли да намерят законни начини на заетост.
<P>
Увереността ми, че ще решим да приемем този документ на първо четене, няма да бъде отслабена ако посоча два риска: риска, че националните правителства ще продължат да оказват натиск върху дейността на Парламента и риска, че ще засилим образа на "злата мащеха" на Европа.
<SPEAKER ID="085" NAME="Patrick Gaubert" AFFILIATION="PPE-DE">
(FR) Гжо Председател, този проект на директива е от ключово значение в борбата с незаконната имиграция и е от голяма важност за въвеждането на обща политика за имиграцията. Всички съзнаваме, че недекларираният труд привлича хиляди мъже и жени, които пресичат границите ни всеки ден в търсене на достойна работа и начин да изхранят семействата си.
<P>
В действителност те често намират работодатели, които използват и злоупотребяват с деликатното им положение и непознаването на правата им, за да ги експлоатират и използват за евтина работна ръка. Това се нарича съвременно робство.
<P>
Не трябва да крием факта, че този феномен включва и лица, независимо дали са европейски граждани или хора от трети страни, които работят и пребивават нормално, но които попадат извън обхвата на настоящата директива, тъй като тя представлява част от рамката на борбата с незаконната имиграция.
<P>
Тук не става дума за нарочване на мъже и жени, които са често добросъвестни, но биват жертви на непочтени мрежи или работодатели. Целта на този текст трябва да е точно защитата на тези уязвими хора и гарантирането на найосновните им човешки права; точно това е обявената цел и амбиция на постигнатия компромис.
<P>
Не трябва да очерняме всички работодатели еднакво и, разбира се, не трябва да третираме някой, който дава работа добросъвестно, вярвайки, че лицето работи и пребивава законно, по същия начин, като онези, които искат да експлоатират положението на тези хора.
<P>
Трябва да бъдем строги, да изпратим ясно послание. Необходими са смели разпоредби, които да бъдат прилагани добросъвестно. Приемането на този текст действително ще изпрати два ясни сигнала. Първият е към работодателите, които трябва да разберат, че те повече няма да могат да злоупотребят с тази уязвима работна ръка и по този начин ще бъдат разубедени да наемат незаконни имигранти. Вторият сигнал е към онези хиляди бъдещи незаконни имигранти, които ще бъдат възпрени от строгите условия на труд в Европа.
<P>
Искам да благодаря на всички докладчици в сянка и на докладчика, а аз, подобно на мнозина, се надявам този текст скоро да бъде приложен в борбата с незаконната имиграция, а оттам и с насърчаването на имиграцията...
<P>
(Председателят отне думата на оратора)
<SPEAKER ID="086" NAME="Genowefa Grabowska" AFFILIATION="PSE">
(PL) Гжо Председател, бих искала да започна, като благодаря на докладчика. Наясно съм, че не е било лесно да се достигне до компромисно решение, което взема под внимание интересите на националния пазар на труда и в същото време защитава имигрантите от експлоатация. Гн Fava несъмнено трябва да бъде поздравен.
<P>
Пътувах до Италия, до Foggia, веднага щом т. нар. работни лагери бяха открити. В тях граждани на Съюза и нелегални имигранти живееха и работеха в ужасяващи условия. Имам траен спомен за условията, в които живееха и работеха. Действително те често умираха от глад и от жестоко, нехуманно отношение. Горещо приветствам директивата, защото тя найнакрая ще доведе трудовите взаимоотношения до едно цивилизовано положение. Тя представлява победа над алчните работодатели, техния стремеж за печалба, за евтина и често дори безплатна работна ръка и експлоатацията на незаконни имигранти.
<P>
За да бъде ефикасна тази директива, тя трябва да бъде приложена във всички държави-членки. Парадоксално, съобразно вътрешните закони на последните, незаконната заетост е считана за наказуемо деяние и за престъпление. Въпреки това законите не работят. Затова трябва да вложим всичките си усилия за изпълнението на тази директива. Трябва да бъдат въведени всички необходими правни механизми, за да няма повече такива злощастни случаи.
<P>
Сега бих искала да се обърна към членовете на Парламента от Обединеното кралство и да ги помоля да кажат на работодателите си, че незаконното наемане на имигранти е престъпление. Не се оплаквайте, че Съюзът...
<P>
(Председателят отне думата на оратора)
<SPEAKER ID="087" NAME="Jörg Leichtfried" AFFILIATION="PSE">
(DE) Гжо Председател, найважният резултат от този доклад е, че наказателна отговорност ще бъде търсена не само на незаконно заетите лица от трети страни, но и на техните работодатели. Трябва да бъдем наясно - а това наистина е престъпление - че тези хора биват експлоатирани дори в прогресивни конфедерации от държави като Европа. Те биват използвани, за да може някой друг да се облагодетелства. Те нямат право на здравеопазване или пенсии и живеят в постоянен страх, че ще бъдат заловени и изпратени обратно в родината им.
<P>
Поради тази причина аз считам, че друга важна точка е бъдещата възможност за налагане на санкции на работодателите, които експлоатират незаконни имигранти. Мерки като глоби, отговорност за разходите по депортиране, оттегляне на публично финансиране или подкрепа или дори временно закриване на предприятия според мен са от спешна необходимост, за да доведат до промяна на положението. Редовните и ефективни инспекции от отделните държави-членки, разбира се, също са от съществено значение в това отношение, наред с възможността да се изисква заплащане на данъци и социални осигуровки със задна дата.
<P>
Европа, в която някои хора са експлоатирани от други, не е действително една социална Европа. Вярвам, че тази директива представлява стъпка в правилната посока. Бих искал да благодаря на докладчика за отличната работа. Това обаче в никакъв случай не трябва да бъде и последната стъпка в тази насока.
<SPEAKER ID="088" NAME="Daciana Octavia Sârbu" AFFILIATION="PSE">
(RO) Считам, че тази законодателна инициатива е добре дошла в момент, когато броят на работниците от трети страни представлява значителен процент от работната сила на Европейския съюз, което прави незаконната заетост проблем. Имайки предвид това, бих искала да подчертая необходимостта от установяване на законодателна рамка, която би ни позволила поясно да посочим санкциите, които ще бъдат наложени на работодателите на имигранти от трети страни, пребиваващи незаконно в Европейския съюз, имайки предвид, че незаконният труд представлява сериозен проблем на европейско равнище, а експлоатацията на незаконни имигранти е действителност.
<P>
Трябва да бъдем наясно и че редица работодатели увеличават печалбите си, като наемат имигранти без документи и по този начин не трябва да плащат социални осигуровки или данъци на държавата. Трябва и да гарантираме, че този вид поведение ще бъде санкционирано по подходящ начин.
<P>
Поради тази причина всяка отделна държава трябва да приеме мерки за борба с незаконната заетост, да предложи поголяма защита на имигрантите и да организира редовни инспекции, особено в бизнес отраслите, където се предполага, че са заети незаконните имигранти. Също така искаме да бъде даван достъп до европейския трудов пазар по един контролиран начин, а правата на имигрантите да бъдат спазвани. Поради тази причина молим държавите-членки да приемат всички необходими мерки, за да гарантират поефективно сътрудничество и да съдействат за обмена на информация между засегнатите национални органи.
<SPEAKER ID="089" NAME="Yannick Vaugrenard" AFFILIATION="PSE">
(FR) Гжо Председател, първо бих искал да поздравя гн Fava за отличната работа, която ще позволи приемането на една директива, която урежда санкции за работодателите на незаконни работници.
<P>
Бих искал да насоча вниманието ви обаче към сложността на настоящото положение. Ние трябва да изготвим законодателство, което отговаря на тази сложност.
<P>
В целия Европейски съюз онези, които правят поръчки, прибягват до редица подизпълнители от държавите-членки, без да знаят дали служителите им работят законно. Беше предложено изменение за проверка на законността на статута на служителите им. Защо то не беше включено?
<P>
Също така докладът гласи, че основният изпълнител носи отговорност за плащането на надниците, но единствено ако знае, че подизпълнителите наемат незаконни имигранти. Е, няма да намерите никой, който доброволно да признае вината си.
<P>
Накрая, и найдобрата директива в света може да бъде ефективна единствено ако е придружена от действителни механизми за проверка. Бихме могли да подобрим тези проверки, ако във всяка европейска държава имаме повече трудови инспектори с поголяма роля.
<P>
От съществено значение е възможно найскоро да разработим постриктен правен инструментариум, за да може тези, които възлагат поръчки, да бъдат обявени за носещи цялата отговорност в случай на вина от страна на подизпълнителите.
<P>
Не трябва да си затваряме очите за известните ни практики в определени икономически сектори, които допринасят за дейността на организираните мрежи от незаконни имигранти.
<SPEAKER ID="090" NAME="Richard Falbr" AFFILIATION="PSE">
(CS) Гжо Председател, в контекста на този доклад, бих искал да насоча вниманието ви към належащия проблем, появил се във връзка с настоящата криза. В някои страни - включително и моята - ставаме свидетели на масови съкращения на служители на агенции, поголямата част от които идват в страната ни от държави в Източна Европа и Азия. Те са станали незаконни работници. След съкращенията те са останали без средства за препитание и по този начин са станали пионки в ръцете на т. нар. "предприемачи", които ги подлагат на още полоша експлоатация от агенциите. В същото време бих искал отново да посоча недостатъчните човешки ресурси, с които инспекторатите по труда разполагат в много от нашите държави-членки. Нищо няма да се промени, ако не предложим една добре обучена и подготвена мрежа от инспектори, които разбират трудовото законодателство и които са запознати с европейските директиви.
<P>
Макар европейските институции да постигнаха съгласие по определени стандарти за бизнеса, обикновено държавите-членки протестират всеки път, когато се прави и наймалкият опит да се извърши нещо подобно в сферата на социалното законодателство. Позоваването на традициите, субсидиарността и подобни в положение, в което работници в Европейския съюз са подложени на необуздана експлоатация, е нелепо и лицемерно. Поради тази причина аз приветствам всякакви опити да се преследват и санкционират онези, които наемат незаконни имигранти, и благодаря на гн Fava.
<SPEAKER ID="091" NAME="Corina Creţu" AFFILIATION="PSE">
(RO) Незаконната заетост е съсредоточена в определени сектори, където се изисква неквалифициран труд, като строителството, селското стопанство, чистотата, хотелиерството и хранителната промишленост. Тези сектори използват незаконен труд в обезпокоителна степен. Особено във време на криза работодателите се изкушават да нарушават закона и да прибягват до нелегални работници, за да запазят печалбите си или просто да оцелеят на пазара.
<P>
Документът, който е днес пред нас, бележи стъпка към намаляване на размера на незаконната заетост, която има толкова много неблагоприятни последици от финансова и социална гледна точка. Идеята да се санкционира незаконната заетост на лица от трети страни не е лоша, но не трябва да забравяме, че същият проблем засяга и гражданите от послабо развитите държави-членки на Европейския съюз. Дори румънците биват подложени на злоупотреба от работодатели в Европейския съюз.
<P>
Що се отнася до текста на доклада, бих искала да видя построги санкции и за посредниците на пазара на труда.
<SPEAKER ID="092" NAME="Sebastiano Sanzarello" LANGUAGE="IT">
Гжо Председател, госпожи и господа, мисля, че разглеждаме този въпрос в един особено деликатен момент.
<P>
Международната икономическа криза накара, или все още кара, страните, които се намират в найтежко положение, да използват незаконен труд, който почти винаги включва незаконни имигранти, особено в определени сектори, от които бяха споменати строителството, селското стопанство и други. Това поощрява незаконната имиграция и води до трагедиите, на които ставаме свидетели. Тогава не е учудващо, че незаконната имиграция нараства с огромни темпове, а този следобед и утре в Парламента ще се занимаем с проблемите в Лампедуза и други гранични страни.
<P>
Затова и тази мярка идва в подходящия момент. Следователно аз считам, че предвидените санкции за работодателите със сигурност ще имат възпиращ характер, защото вече съществуват санкции за незаконен труд, особено когато става дума за незаконни имигранти. Тези санкции ще накарат още помалко работодатели да наемат работна ръка.
<P>
Разбрахме, че има 8 милиона незаконно пребиваващи, които се трудят нелегално; трябва да предположим, че веднага щом тези мерки влязат в сила, 8 милиона незаконни имигранти ще останат на улицата, а ние ще трябва да се справим с възникналата ситуация. Мисля, че това е проблем, който трябва да започнем да осъзнаваме, защото в противен случай онези, които се препитават незаконно, но въпреки това го правят, ще бъдат официално отчетени като нелегални от работодателите им, които вече няма да могат да им предоставят подслон, и ние ще трябва да се занимаем с 8 милиона души в Европа, които ще трябва да експулсираме и да им помогнем. Считам, че това е въпрос, който трябва да бъде разгледан предварително - приключвам, понеже виждам, че времето ми изтича. Трябва внимателно да разгледаме проблема с временното наемане на работници, особено в селското стопанство, и трябва да намалим бюрокрацията, за да улесним тяхната интеграция и приемане.
<SPEAKER ID="093" NAME="Zuzana Roithová" AFFILIATION="PPE-DE">
(CS) Гжо Председател, незаконната заетост засяга не само между пет и десет милиона души, но фактически и онези, които им предоставят работа. За разлика от автора на този доклад, аз считам, че проблемът засяга не само незаконните имигранти от трети страни, но също и милиони граждани на Европейския съюз, които работят периодично за надници, които не се облагат с данъци и от които работодателите не приспадат осигурителни вноски. Нарастването на незаконния труд сериозно подкопава икономическата конкуренция. Едно ефективно средство, с което държавите-членки разполагат, би било намаляването на данъчното бреме върху заетостта. Аз също обаче подкрепям предложението на Комисията да хармонизира санкциите за работодателите, понеже вярвам, че последователните санкции, насочени главно към работодателите в случаите на повторно нарушение, ще ограничат възможността за нелегален труд, а оттам и броя на незаконните имигранти. Това ще намали и размера на социално изключване, а донякъде и експлоатацията на гражданите от трети страни. Аз обаче виждам проблеми при възлагането на задължението за проверка на правото на пребиваване на работниците на работодателите.
<SPEAKER ID="094" NAME="Janusz Onyszkiewicz" AFFILIATION="ALDE">
(PL) Гжо Председател, бих искал да се върна отново на въпроса за санкциите срещу работодателите, чиито подизпълнители наемат незаконни работници. Аз съм много обезпокоен от тази разпоредба, защото един работодател не разполага с начин да провери дали подизпълнителят наема такива хора или не. Дори и работодателят да има някакви подозрения, че случаят е такъв, какво трябва да предприеме той тогава? Трябва ли той или тя да подадат сигнал в полицията или да прекратят договора? Ако договорът бъде прекратен, работодателят рискува да бъде съден, а тогава ще е необходимо да даде обяснение за прекратяването на договора. Работодателят няма да е в състояние да предостави съответното доказателство. Затова аз бих искал отново да изразя сериозната си загриженост по отношение на тази разпоредба. Тя може да се окаже безполезна. Също така тя може да се използва за несправедливо и неоправдано санкциониране на работодатели.
<SPEAKER ID="095" NAME="Colm Burke" AFFILIATION="PPE-DE">
(EN) Гжо Председател, аз приветствам доклада, защото е необходимо да подчертаем и да се заемем с проблема с експлоатацията на незаконни имигранти от работодателите. Получих петиции от моите избиратели и затова приветствам всяка постъпка в тази насока.
<P>
Съществуват голям брой вредни последици, включително експлоатацията на имигранти чрез ниски заплащания или в някои случаи неизплащане на дължимите суми. Това създава отрицателен натиск върху надниците на законно пребиваващите работници и изкривяване на конкуренцията между предприятията, които спазват трудовото законодателство, и онези, които го пренебрегват.
<P>
Накрая, ако се опитаме да се справим с тази незаконна практика в нашите държави-членки, трябва да се постараем да се разбере, че това не е само въпрос, свързан с правата на работниците, но е и проблем на конкуренцията.
<SPEAKER ID="096" NAME="Genowefa Grabowska" AFFILIATION="PSE">
(PL) Гжо Председател, бих искала да завърша коментара, направен преди да ми бъде отнета думата, и да обясня какво исках да кажа на членовете на Европейския парламент от Обединеното кралство, които се оплакват, че тази директива е интервенционистка и представлява намеса във вътрешните работи на държавите-членки. В действителност вместо да са намесва, тя всъщност урежда нещата.
<P>
Исках да кажа на членовете на Европейския парламент от Обединеното кралство, които изразиха недоволство, че в родината си трябва да се обърнат към работодателите, за да гарантират, че правата на имигрантите се спазват и че незаконно пребиваващите на територията на Обединеното кралство лица не биват наемани на работа. Тогава всички можем да се съгласим, че това е една добра директива.
<SPEAKER ID="097" NAME="Czesław Adam Siekierski" AFFILIATION="PPE-DE">
(PL) Беше изказано предположението, че миграцията може да бъде един от начините да се облекчат отрицателните последици от демографската криза. Много е важно да се насърчат хората от трети страни да влязат на територията на Съюза, за да започнат работа. Ние обаче имаме интерес само от законно пребиваване и законна заетост. Незаконните чуждестранни работници означават бюджетни загуби и изкривена конкуренция между предприятията. Работодателите печелят наймного от усилията на незаконните работници. Те могат лесно да си осигурят евтина работна ръка. Чужденците от трети страни са заети найчесто в найтежките и найниско платени професии. И тъй като се намират в трудно положение, те са готови да вършат всичко, което поискат от тях работодателите. Последните често експлоатират тяхното отчаяние. Тези хора не само получават ниско заплащане, но и се трудят без каквато и да било социална закрила или здравно осигуряване и са под постоянна заплаха от експулсиране от страната, в която пребивават. Съюзът трябва да улесни достъпа на имигрантите до заетост, а ние трябва да действаме съобразно с това. Имам предвид например работа в Полша за граждани на Украйна.
<SPEAKER ID="098" NAME="Jacques Barrot" LANGUAGE="FR">
Гжо Председател, мисля, че това много интересно разискване, за което искам да благодаря на всички оратори. Показа, че налице е много широко съгласие в Парламента за необходимостта от справяне с работодателите, които наемат и много често експлоатират незаконните имигранти.
<P>
Бих искал да посоча на Парламента, че оценката на въздействието, извършена от Комисията, показа, че настоящите санкции не са успели да гарантират спазването на разпоредбите. Директивата подобри положението, като задължи държавите-членки да въведат еквивалентни санкции и да гарантират ефективното им прилагане. В началото на това заседание аз подчертах също така, че Комисията ще следи инспекциите, които държавите-членки трябва да извършат.
<P>
Бих искал и още веднъж да благодаря на гн Fava и на Парламента за постигането на този компромис. На мен ми се струва, че това е една добра първа стъпка.
<P>
Бих искал също да посоча, че тази директива е част от рамката на общата имиграционна политика на Европейския съюз. Разбира се, ние трябва да се борим с незаконната имиграция и с трафика на хора. Това е темата, която разглеждаме днес, но трябва също да подчертаем ползите от законната имиграция. Освен двете предложения, представени през м. октомври 2007 г., относно синята карта за висококвалифицирани имигранти и относно единното разрешително, и свързани с правата на имигрантите, през пролетта на 2009 г. Комисията ще представи три други проекта на директиви относно законната имиграция, имащи за цел да установят общи правила за сезонни работници, които в повечето случаи са пониско квалифицирани, за лица, прехвърлени в същите предприятия, и за платени стажанти.
<P>
Ще добавя и че Комисията, съгласно задължението й към Европейския парламент и в рамката на подготовката и изпълнението на Стокхолмската програма, ще разгледа необходимостта от законодателство за други категории имигранти на пазара на труда.
<P>
Това е. Считах за необходимо да поставя предложената директива в общия контекст на Пакта за имиграция и убежище, за да покажа, че вашите желания ще бъдат изпълнени. Благодаря ви и за качеството на това разискване.
<SPEAKER ID="099" NAME="Claudio Fava" LANGUAGE="IT">
Гжо Председател, госпожи и господа, приветствам забележките и изразените надежди на члена на Комисията. Мисля, че Парламентът вече ясно заяви - и то не само днес - че са нужни мерки по отношение на законната имиграция и проблемът с имиграцията трябва да бъде разгледан в един цялостен контекст, без да се търсят единствено наказателни мерки срещу незаконната имиграция.
<P>
Вече сме закъснели в това отношение и, разбира се, не сме доволни, че Договорите не дават правото на Парламента да започне процедура на съвместно вземане на решение със Съвета по отношение на законната имиграция. Правното основание, което в момента ни принуждава да говорим единствено за законодателство за борба с имиграцията, е нещо, които и аз намирам за разочароващо, но такова е правното основание, което трябва да спазваме.
<P>
Казвайки това, аз считам, че докладът ни днес въвежда членове, които действително защитават правата на чуждестранните работници, дори и те да са незаконни имигранти. Сещам се за временното разрешително за пребиваване за непълнолетни, които са били експлоатирани. Сещам се за заплащането: найнакрая е изрично упоменато, че възнаграждението не може да бъде пониско от постановеното в закона за всички други европейски граждани. Сещам се за ролята на профсъюзите, които, за пръв път могат да защитават и представляват чуждестранни работници, дори незаконно пребиваващи, в административни и граждански съдебни дела.
<P>
Вярвам, че това са причините, заради които можем да говорим за възстановени права, което представлява стъпка напред, а не назад, и че това е директива, която е насочена към една трудна и деликатна тема, но с чувство за баланс, за което Парламентът е особено внимателен.
<SPEAKER ID="100" NAME="Председател">
Разискването приключи.
<P>
Гласуването ще се проведе в сряда, 4 февруари 2009 г.
<P>
Писмени декларации (член 142)
<SPEAKER ID="997" NAME="Carl Lang  " LANGUAGE="FR">
Този доклад има с редица достойнства.
<P>
Първото от тях е, че той цели да бъде информативен: той документира тревожните факти за растежа на незаконната имиграция в Европа - имиграция, която според данните на самата Комисия, се изчислява на 4,5-8 милиона души. Той също така идентифицира онези сектори от икономиката, в които незаконният труд е найсъсредоточен, а именно: строителството, селското стопанство, чистотата, хотелиерството и хранителната промишленост.
<P>
Второто му достойнство е, че засилва борбата с недекларирания труд, и в частност с опцията за финансови и наказателни санкции за работодателите на незаконни работници.
<P>
За съжаление, в доклада се включват и много ограничения. В него не се споменава нищо по въпроса какви мерки трябва да бъдат предприети за спиране на тези постоянни потоци от незаконни имигранти. Той дори не разглежда повторното въвеждане на проверки на вътрешните граници.
<P>
Във време и на социална, и на икономическа криза, както и на голям растеж на безработицата, първото нещо, което държавите от Съюза трябва да направят, е да защитят работните си места. За да направят това, от съществено значение е да се въведат национални и европейски политики за социална закрила. Работните места във Франция трябва да бъдат запазени за французи, а тези в Европа - за европейци. Прилагането на принципите на национални и европейски преференции и защита е важно условие за икономическото и социално възстановяване в държавите от Европейския съюз.
<SPEAKER ID="101" NAME="Rareş-Lucian Niculescu  " LANGUAGE="RO">
Никой не може да хвърли каквото и да е било съмнение върху полезността или навременността на мерките, целящи да наложат санкции на онези, които наемат незаконни имигранти. Държавата, която представлявам, не е толкова предразположена към точно тези въпроси, защото все още е поскоро транзитна страна за незаконната имиграция.
<P>
В същото време трябва да бъдем наясно с бъдещите рискове, на които сме изложени. Във връзка със самия доклад, аз приветствам предложението да се премахне задължителният контролен процент, който Комисията иска да наложи. Този процент е прекален и би допринесъл единствено за увеличаването на бюрокрацията и за огромни публични разходи без всъщност да има какъвто и да било ефект.
<SPEAKER ID="102" NAME="Maria Petre  " LANGUAGE="RO">
Първо бих искала да поздравя докладчика за свършената от него добра работа. Всички знаем, че между 4,5 милиона и 8 милиона незаконни имигранти работят в Европейския съюз в сектори като строителството, селското стопанство и туризма.
<P>
Приветствам факта, че директивата предвижда наказателни санкции срещу работодатели при повторни нарушения, за наемането на хора, чиито статут е незаконен, ако служителят е жертва на трафик на хора и работодателят е наясно с този факт, или ако работникът е непълнолетно лице.
<P>
Държавите-членки трябва и да създадат механизъм, който предлага на незаконните имигранти възможността да подадат оплакване в случаите, в които са жертва на експлоатация например.
<P>
Трябва да вземем предвид факта, че незаконно пребиваващите лица са напуснали родната си страна, за да осигурят подобро бъдеще на своите семейства. Все поголям брой деца биват изоставяни: някои са оставени без надзор, докато други са оставени на грижите на баби, дядовци и съседи, и дори в институции.
<P>
В случаите, в които децата придружават родителите си, трябва да им предложим възможността да получат достъп до образователната система и достъп до социална защита в Европейския съюз, дори и да пребивават незаконно.
<SPEAKER ID="103" NAME="Nicolae Vlad Popa  " LANGUAGE="RO">
Докладът, съставен от Claudio Fava, е част от пакета с мерки, целящи да се справят с незаконната имиграция, като не позволяват на предприятията да наемат тези хора. За съжаление, докладчикът е обърнал прекалено много внимание на мерки, имащи за цел да наложат санкции на работодателите, и е подкрепил разширението на правата на незаконните имигранти.
<P>
Тъй като е от изключителна важност да се намери баланс във връзка със санкциите, които могат да бъдат наложени на работодателите, аз се опитах с предложените от мен изменения да подчертая онези разпоредби в доклада, при които санкциите срещу работодателите бяха прекалено строги и които можеха да оставят място за интерпретация и по този начин да доведат до злоупотреби с тях.
<P>
В същото време трябва да се обърне специално внимание върху хуманитарното положение на тези имигранти. Поради тази причина от първостепенно значение е да се насърчат държавите-членки да наложат наказателни санкции в сериозните случаи, при които работодателят знае, че служителят е жертва на трафик на хора например. Също така задълженията за проверка и известяване, наложени на работодателите съобразно доклада, играят подходяща роля за търсене на отговорност на последните във връзка с този сериозен проблем, който се среща в Европейския съюз все почесто.
<SPEAKER ID="104" NAME="Bogusław Rogalski  " LANGUAGE="PL">
Държавите-членки трябва да си сътрудничат потясно в борбата с незаконната имиграция, като засилят мерките срещу незаконната заетост на равнището на държавите-членки на Европейския съюз. Един от основните фактори, поощряващи идването на незаконни имигранти в Европейския съюз, е възможността те да си намерят работа без нуждата да легализират правния си статут. Мерките срещу незаконната имиграция и незаконното пребиваване трябва да имат възпиращ характер.
<P>
Въпреки това директивата за борба с незаконната имиграция трябва да се прилага, без да се накърни националното законодателство, забраняващо незаконната заетост на граждани от трети страни, които пребивават законно на територията на държавите-членки, но които работят в нарушение на статута им на законно пребиваващи лица.
<P>
Трябва да се разгледа и възможността за намаляване на финансовите санкции за работодатели на граждани от трети страни, в случаите когато първите са физически лица.
<P>
Общите дефиниции, методи и стандарти в борбата с незаконната имиграция са sine qua non в процеса на създаване на обща политика за миграцията на Европейския съюз.
<SPEAKER ID="105" NAME="Andrzej Jan Szejna  " AFFILIATION="PSE">
в писмена форма. - (PL) Госпожи и господа, бих искал да започна, като благодаря на всички, участвали в подготвянето на директивата.
<P>
Статистиката за броя незаконни работници в Съюза е тревожна. Несъмнено в борбата с незаконната имиграция е необходимо тясно сътрудничество. Справянето с незаконната заетост е приоритет на миграционната стратегия на Европейския съюз.
<P>
Има какво още да се желае от проекта на директива. Обсегът й може да бъде поголям и да обхваща граждани, които законно пребивават на територията на Европейския съюз, но се трудят при неблагоприятни условия. Би било полезно и ако дефиницията за работодател бъде разширена, за да включва агенции за временна заетост, както и трудови посредници. Въпреки недостатъците си, разискваният проект заслужава похвала.
<P>
Вярно е, че работодателите носят отговорност за незаконната заетост. Директивата налага допълнителни административни задължения на работодателите и предвижда редица различни санкции за неспазването им. Това обаче не означава, че директивата единствено налага наказания на работодателите.
<P>
Бих искал ясно да посоча, че основната цел е премахването на случаите, в които хора биват експлоатирани на работното си място. Трябва да се направи така, че хора да не могат да бъдат наемани при неподходящи и нехуманни условия, да бъдат лишавани от права и от основни социални придобивки. Считам, че въпросната директива е от съществено значение за минималната хармонизация на разпоредбите, забраняващи незаконната заетост. Считам също, че тези разпоредби ще бъдат ефективно приложени от държавите-членки.
