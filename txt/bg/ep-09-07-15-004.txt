<CHAPTER ID="004">
Резултати от Европейския съвет (18-19 юни 2009 г.) - мандат на чешкото председателство (разискване)
<SPEAKER ID="013" NAME="Председател">
Следващата точка е общото разискване относно:
<P>
доклад на Европейския съвет и изявление на Комисията относно резултатите от Европейския съвет (18-19 юни 2009 г.)
<P>
декларация на предходното председателство на Съвета относно чешкото председателство.
<P>
Бих искал да използвам възможността да приветствам с добре дошли министър-председателя на Чешката република, г-н Ян Фишер. Бих искал също така да приветствам сърдечно с добре дошли председателя на Европейската комисия, г-н Жозе Мануел Барозу.
<P>
Пред нас е декларацията на предходното председателство на Съвета относно мандата на чешкото председателство. Моля, позволете ми да кажа няколко думи в началото. Вчера официално открихме седмия мандат на Европейския парламент. Поверихте ми задачата, отговорността, голямата привилегия и честта да председателствам Европейския парламент през следващите две и половина години. Бих искал днес, на втория ден, да ви благодаря най-сърдечно още веднъж, да ви благодаря за доверието, което ми оказахте. Ще направя всичко, за да ви убедя, че решението ви е било правилно.
<P>
През първата половина на 2009 г. председателството беше в ръцете на втора държава от групата, която се присъедини към Европейския съюз едва преди пет години. По този начин имаме възможност все повече да се обединяваме и сближаваме. Съзнаваме, че това беше трудно председателство поради кризата, както и поради енергийните проблеми. Имаше криза и в Газа. Проведохме и изборите за Европейския парламент. Както ви е известно обаче, по време на избори за Европейския парламент има по-слаба връзка между председателството, Парламента и Европейската комисия. Днес искаме да чуем как предходното чешко председателство гледа на изминалите шест месеца и какви изводи и съществени преценки е формулирало за онова, което следва да сторим в близко бъдеще.
<P>
Ето защо искам да поканя министър-председателя на Чешката република да вземе думата и да представи становището на председателството относно изминалите шест месеца и относно онова, което следва да се случи в близко бъдеще.
<SPEAKER ID="014" NAME="Ян Фишер">
действащ председател на Съвета. - (CS) Г-н председател, госпожи и господа, за мен е голяма чест, че имам възможност да ви приветствам при откриването на петгодишния ви мандат. Чешкото председателство приключи и новият Европейски парламент е съвсем в началото на своята дейност. Бих искал да се възползвам от тази възможност, за да ви поздравя за избирането ви и за това, че гласоподавателите във вашите страни са ви възложили да ги представлявате в този важен европейски орган. Поздравявам г-н Jerzy Buzek за избирането му за председател на Европейския парламент, наред с всички заместник-председатели, избрани вчера, и желая на всички ви успех във важните ви дела и в изпълнението на всичките идеи, с които започвате работата си в Европейския парламент.
<P>
Чешката република изготвя отчет за шестмесечното си ръководство на Европейския съвет пред Парламент, различен от действащия при поемането на тази й роля. Това, разбира се, не променя нищо по отношение на собствената ни оценка за нашето председателство. Напротив, считам, че това е по-скоро утвърждаване на приемствеността в европейската политика. По същия начин, като насочи усилията си към преодоляване на последиците от световната икономическа криза и на проблемите, свързани с енергетиката и енергийната сигурност, новото шведско председателство ще продължи да изпълнява две от основните задачи, с които се занимавахме ние. Първата половина на тази година ще остане в историята на Европейския съюз като период на тежки изпитания, произтичащи от сложна икономическа и политическа ситуация. Предвиждахме някои от тези изпитания, и по-конкретно продължаващата и вече достигнала фаза на зрялост икономическа криза и необходимостта от завършване на институционалната реформа на Европейския съюз. Други бяха неочаквани, а някои -напълно неочаквани като конфликта в Газа и кризата с доставките на газ от Русия още в първите часове на чешкото председателство. След това, разбира се, способността ни да осъществяваме председателството беше поставена на изпитание поради събития на вътрешнополитическата сцена при смяната на правителството на Чешката република, точно когато бяха изминали две трети от периода на председателството. За разлика от много хора, аз не считам, че политическата криза в Чехия е навредила сериозно на Европейския съюз като цяло, въпреки съгласието ми, че падането на правителството беше злочесто събитие. Независимо от всичко, изразявам твърдо убеждение, че се справихме без колебания с административното управление на нашето председателство и че успяхме, в рамките на целия шестмесечен период да изпълним приоритетите си - планираните задачи, произтичащи от дневния ред на Европейския съюз - и да се справим с неочакваните актуални проблеми последователно и с пълна ангажираност. Това се дължеше и на факта, че всички специализирани екипи в Чехия продължиха да работят с пълна всеотдайност, лоялност и стопроцентов професионализъм. Дължеше се и на това, че чешкото председателство получи пълна подкрепа от Комисията след смяната на правителството. Имах привилегията лично да се възползвам от помощта на председателя на Комисията Жозе Мануел Барозу и да получа силна подкрепа по онова време - ако ми позволите тук да добавя лична нотка - и от представителите на различни държави-членки. В онзи момент това беше огромна помощ както за чешкото правителство, така и лично за мен.
<P>
Бих искал да отбележа, че няма да се впускам в каквито и да било философски или политически анализи. Не искам да преценявам политическите измерения или убедителността на ръководството на Европейския съюз въз основа на големи и малки страни, на стари и нови страни, или на предимствата и недостатъците на политическите и бюрократични правителства в държавата, поела председателството. Ще оставя това на други, а за останалото ще кажа само, че за един сносен и непредубеден анализ е необходима известна дистанция и абстрахиране от емоциите и краткосрочните интереси. От сега нататък ще избягвам високопарните слова и патоса. Вместо това предпочитам да се съсредоточа върху голите факти, подкрепени, където е необходимо, от статистически данни - тъй като, в крайна сметка, статистиката е била моя професия, а може би и моя страст, през целия ми живот - или върху онова, което Томаш Гариг Масарик, първият президент на Чехословакия, наричаше малките ежедневни задачи. Както знаете, Чешката република формулира основните приоритети на своето председателство като "трите Е-та": икономика, енергийна политика и ролята на Европейския съюз в света. Считам, че обстоятелствата ясно показаха, че това бяха много актуални, състоятелни теми и че тяхната състоятелност по никакъв начин не се ограничава до първата половина на 2009 г. Това са области, в които ще са необходими обединените усилия на всички ни и в бъдеще, за да може Съюзът да отстоява позициите си дори в моменти на нестабилност и да подпомага своите граждани - което е главната причина за неговото съществуване. Това са приоритети, които поставят на изпитание идеята за интеграцията и показват на практика доколко сме верни на ценностите, съществуващи от зараждането на Общността и определящи Европа като обща зона на свобода, сигурност и просперитет. Избрахме мотото "Европа без бариери", за да дадем символичен израз на усилията в това отношение. Икономическата криза подложи на изпитание до краен предел предаността ни на идеята за интеграцията и придаде още по-актуална значимост на девиза на чешкото председателство. Резултатите от множеството обсъждания, проведени през последната половин година, и заключенията на Европейските съвети показват, че 27-те държави-членки издържаха това изпитание с пълен успех. По време на чешкото председателство загърбихме протекционизма и постигнахме съгласие по общ и съгласуван подход за справяне с последиците от кризата както в контекста на Европейския съюз, така и на международната сцена.
<P>
По същия начин успяхме да изпълним една задача, която мнозина считаха извън нашите способности - проблема с институционалната реформа. Самата Чешка република доведе до успешен край ратификацията на Договора от Лисабон от двете камари на парламента. Това беше ясен и убедителен израз на политическа воля, който създаде възможност за надеждно решаване на въпроса с предоставянето на гаранции на Ирландия. Изразявам твърдо убеждение, че в резултат на гаранциите, договорени по време на юнския Европейски съвет, има голяма вероятност Ирландия също да завърши процеса на ратификация на Договора, за да може той да влезе в сила в края на 2009 г. Чешкото председателство възприе също така сериозен подход спрямо една задача, свързана с избора на настоящия нов Европейски парламент, а именно поставяне на началото на процеса на назначаване на Комисия за следващия законодателен период: 2009-2014 г. По време на юнския Европейски съвет беше постигнат ясен политически консенсус относно кандидатурата на Жозе Мануел Барозу за председател на следващата Комисия. Предоставянето на правомощия на чешкото председателство и на следващото шведско председателство да провеждат разговори с Европейския парламент създава предпоставки за запазване на институционалната приемственост. Като цяло чешкото председателство успя да постигне поредица от конкретни резултати или осезаем напредък във всичките три приоритетни области. В законодателната сфера бяха успешно завършени преговорите по над 80 конкретни мерки, предимно благодарение на тясното сътрудничество с държавите-членки и с институциите на Европейския съюз, и по-конкретно с Европейския парламент. Поредица от забележителни успехи бяха постигнати и извън законодателната област, включително справянето с външнополитическата и енергийната криза в началото на годината, отхвърлянето на протекционистките тенденции, решителните мерки в подкрепа на европейската икономика, стъпките в посока към диверсификация на енергийните доставки и опазване на климата и резултатите от преговорите с ключови партньори в Европейския съюз.
<P>
Що се отнася до отделните приоритети, най-важната задача в икономическата област беше да се преодолеят последиците от глобалната криза и да продължи изпълнението на Европейския план за икономическо възстановяване като един от основните инструменти за връщане към икономически просперитет. Справихме се и по отношение на одобрените мерки за стабилизиране на банковия сектор. Мерките, които приехме, са ефективни. Чрез гаранции и рекапитализация държавите-членки предоставиха на банките потенциална помощ, възлизаща на над 30% от брутния вътрешен продукт на Европейския съюз. Чрез постигнатия компромис относно пакета от 5 милиарда евро за проекти в областта на енергетиката и високоскоростния интернет, както и мерките за проверка на ефективността на Общата селскостопанска политика беше изпратено положително послание от страна на пролетния Европейски съвет. Споразумението за приноса на държавите-членки на Европейския съюз към заема от 75 милиарда евро в подкрепа на ресурса на Международния валутен фонд беше от решаващо значение по отношение на усилията за преодоляване на световната икономическа криза. По време на чешкото председателство Европейският съюз, със силната подкрепа на Комисията, допринесе съществено за отличната подготовка и успешното протичане на срещата на високо равнище на Г-20 в Лондон, чийто резултат беше споразумение относно съществено увеличаване на ресурса на МВФ и относно средствата, изплащани чрез други международни институции за преодоляване на последиците от глобалната икономическа рецесия. Европейският съюз си осигури и силна позиция по време на срещата на високо равнище благодарение на общите заключения, приети на пролетното заседание на Европейския съвет. По този начин той потвърди амбицията си да бъде силен участник в световните събития. Както вече казах, всички мерки за преодоляване на кризата по време на чешкото председателство трябва да се разглеждат на фона на съвместното и недвусмислено отхвърляне на протекционизма.
<P>
В областта на законодателните мерки чешкото председателство успя да постигне консенсус в рамките на плана за възстановяване относно възможността за прилагане на намалени ставки на данъка върху добавената стойност за трудоемки услуги, предоставяни на местно ниво. Това споразумение допринася съществено за поддържането на заетостта в най-уязвимите отрасли на икономиката и би трябвало да подпомогне по-конкретно малките и средните предприятия. Промените в регулирането на финансовите пазари и в пазарния надзор представлява цяло направление в усилията за преодоляване на настоящата финансова и икономическа криза. По време на чешкото председателство беше постигнат голям напредък във възстановяването на доверието. Завършихме преговорите по всички основни проекти на законодателни актове, които председателството определи като свои цели. Най-важните сред тях са директивата "Платежоспособност ІІ" в областта на застраховането, регламентите за рейтинговите агенции и други. В хода на трудните, но интересни разисквания относно регламентирането и надзора на финансовите пазари беше постигнато споразумение за основните елементи на реформата, които следва да осигурят стабилност на равнище на държава-членка и на равнище на отделните финансови институции и за техните правила. На юнския Европейски съвет беше потвърдена посоката, възприета от Комисията. Изразената подкрепа за плановете на Комисията би трябвало да доведе до разработката на конкретни предложения за законодателни актове, които да бъдат одобрени през есента на тази година.
<P>
Енергийната политика, вторият приоритет на чешкото председателство, беше подложена на тежко изпитание още в първите дни на председателството. Същевременно разбрахме, че не винаги е разумно да се търсят решения ad hoc на проблемите, свързани с енергийните кризи, тъй като приблизително на всеки шест месеца избухва по една криза. По-скоро е необходимо да приемем системни мерки, за да се гарантира сигурността и стабилността на Европейския съюз по отношение на енергийните доставки. По време на чешкото председателство предприехме стъпки за укрепване на енергийната сигурност, като съсредоточихме вниманието си върху дейности, които ще увеличат диверсификацията на енергийни източници и маршрути за доставка чрез така наречения южен коридор. Подкрепата за енергийната ефективност, заложена в преразгледаните разпоредби относно Европейския фонд за регионално развитие, също допринася значително за енергийната сигурност. Тя дава възможност за инвестиране на финансови средства за повишаване на енергийната ефективност и за използване на възобновяеми енергийни източници в жилищни сгради. Така се осигурява връзка с шведското председателство, което е определило енергийната ефективност като един от основните си приоритети. И тук е очевидна приемствеността, която е необходима за функционирането на целия Европейски съюз. Не на последно място, Съветите през март и юни изцяло потвърдиха, че не би било разумно да се откажем от амбициозните си цели за намаляване на емисиите от парникови газове и за финансиране на мерките за смекчаване и адаптиране в развиващите се страни. Същевременно определихме ясни приоритети и цели, които трябва да бъдат изпълнени преди провеждането на конференцията на ООН за изменението на климата в Копенхаген през декември тази година, за да може Европейският съюз да защити позицията си като лидер по отношение на изменението на климата.
<P>
Третият приоритет - или, ако предпочитате, третото "Е" - на чешкото председателство се отнасяше до Европейския съюз в света и събитията ясно показаха колко е важно Европейският съюз да развива и следва обща външна политика. Имаше достатъчно доказателства в това отношение по време на чешкото председателство. Макар че Европейският съюз успя да разреши успешно кризата с газа благодарение на единството си, втората криза от началото на годината - кризата в Газа, отново показа, че ако Европейският съюз иска да бъде истински световен играч, той трябва да се научи да говори с един глас. И двете кризи възникнаха по време на едно председателство, което показва, че въпросът за това, кой на практика оглавява Европейския съюз не е толкова важен, колкото единството на всичките двадесет и седем държави-членки. Чешкото председателство успя да постави началото на проекта "Източно партньорство", който е продължение на политиката на добросъседство, този път в източна посока. Основният външен приоритет на чешкото председателство беше да продължи процеса на разширяване на Европейския съюз. Това включваше главно европейска перспектива за страните от Западните Балкани. Поради положението в региона, председателството разполагаше с ограничени възможности за маневриране. Въпреки временното прекратяване на преговорите за присъединяване с Хърватия обаче, беше постигнат напредък в процеса на либерализиране на визовия режим. Представих кратко и делово изложение на приоритетите на чешкото председателство и тяхното изпълнение. Разбира се, на разположение е по-подробна информация, а сега самият аз съм на разположение, за да отговоря на вашите въпроси и коментари.
<SPEAKER ID="015" NAME="Жозе Мануел Барозу" LANGUAGE="FR">
Г-н председател, г-н министър-председател, госпожи и господа, първото пленарно заседание на един новоизбран Европейски парламент е уникален политически момент. То поставя началото на законодателен период, който ще окаже влияние върху ежедневието на стотици милиони европейски граждани и на съдбата на един цял континент.
<P>
Бих искал искрено да поздравя всички току-що избрани членове на Европейския парламент. Вашето присъствие в тази пленарна зала е резултат от най-забележителната проява на транснационална демокрация, организирана някога в света. Пожелавам ви пълен успех по време на вашия мандат.
<P>
Предизвикателствата, пред които е изправена Европа, както и тези, с които тя ще трябва да се заеме през идните няколко години, са oгромни. Първо, налице е икономическата и финансова криза, която изисква от нас да продължим системните съгласувани действия, които сме предприели. Кризата има и социална цена, която е най-важния ни приоритет. В ход е борбата срещу изменението на климата и преходът към "зелена" и устойчива икономика, който ни насочва в политическа посока, която трябва да следваме.
<P>
Всички тези предизвикателства откроиха също току-що приключилото чешко председателство. Бих искал да поздравя министър-председателя г-н Фишер и неговия предшественик Мирек Тополанек за резултатите, постигнати по време на един изключително труден етап. Благодаря на тях и на целия им екип за отличното им сътрудничество, въпреки някои вътрешнополитически трудности.
<P>
Бих искал също така да изтъкна политическата значимост на това чешко председателство. За пръв път държава, която само преди няколко години беше членка на Варшавския договор, пое ръководството на европейския ни проект за свобода и солидарност. Това е много важен момент, който показва степента на напредъка в нашата Европа.
<P>
По време на чешкото председателство успяхме да постигнем някои внушителни практически резултати: приети бяха 54 текста по процедурата на съвместно вземане на решения. Бих искал да спомена по-конкретно споразумението относно широк набор от мерки за регулиране на финансовите пазари и относно 5-те милиарда евро в контекста на Европейския план за възстановяване, а всички вие сте много добре осведомени за тежката битка, която ние, Комисията и Парламентът, трябваше да водим, за да постигнем това. Бих споменал и прегледа на Фонда за приспособяване към глобализацията. Приветствам развитието на вътрешния енергиен пазар както и на вътрешния транспортен пазар.
<P>
Във всички тези области имаше амбициозни предложения от Комисията, които бяха подкрепени от Парламента. Приветствам единодушната подкрепа на последния Европейски съвет за пътната карта, която Комисията предложи по въпроса за надзора на финансовите пазари. Сега имаме амбициозен консенсус, за който никой не би могъл да се надява преди няколко месеца, когато свиках група експерти на високо равнище под председателството на г-н de Larosière. Това ще ни позволи да застанем начело на реформата в международната финансова система. Още повече че именно в този дух премина участието ни в срещата на Г-20 в Лондон, предизвиквайки вземането на много важни решения.
<P>
Извън законодателната си дейност чешкото председателство успя да се изправи и срещу предизвикателства от политически характер, някои от които бяха изключително деликатни, наистина изключително сериозни. Трябваше да се справим с газовата криза между Украйна и Русия, която отново подчерта необходимостта Европа да укрепи енергийната си сигурност. През последните шест месеца постигнахме значителен напредък, например като разработихме Балтийския план за свързване на енергийните системи.
<P>
Онзи ден присъствах на церемонията по подписването на споразумението за проекта "Набуко" между Турция и четири от нашите държави-членки - Австрия, Унгария, България и Румъния, в присъствието на много страни, от които се надяваме да внасяме газ в бъдеще. Това е истински европейски проект и аз се гордея, че Комисията успя да го улесни, тъй като беше признато, че тази роля е от съществено значение за всички участници.
<P>
(EN) Г-н председател, по време на чешкото председателство настъпиха много важни развития във връзка с Договора от Лисабон. На последния Европейски съвет беше постигнато съгласие по необходимите гаранции, които позволяват на ирландското правителство да свика втори референдум, след като получи пълни уверения, че на опасенията, изразени от ирландския народ, е обърнато необходимото внимание. Нека не забравяме, че отново по време на чешкото председателство чешкият Сенат окончателно завърши парламентарната ратификация, с което общият брой на държавите-членки, завършили процеса на парламентарно одобрение, достигна 26.
<P>
Чешкото председателство вече предаде щафетата на шведското председателство, но предизвикателствата, пред които е изправена Европа, продължават да съществуват и излизат далеч извън полето на действие на едно единствено председателство.
<P>
Европейският проект винаги е бил дългосрочен. Отбелязваме напредък, когато работим като екип. Както подобава на един екип, всеки член е изключително важен за постигането на успех: както Съветът, така и Комисията, и Парламентът играят важна роля в осъществяването на общите ни европейски амбиции в служба на гражданите на Европа.
<P>
Тази Европа, която трябва да продължим да градим заедно, е една силна Европа, отворена Европа, Европа на солидарността. Това е Европа, която предлага максимални възможности на своите граждани; Европа, която се основава на континенталното си измерение и извлича максимална полза от потенциала на вътрешния си пазар, който е толкова важен за потребителите и за малките и средните предприятия; Европа на знанията и иновациите; Европа, която зачита околната среда и гарантира енергийната си сигурност; Европа, която осъществява връзка с други субекти на глобалната сцена в дух на партньорство, за да могат заедно да се справят с общите предизвикателства.
<P>
В условията на настоящата световна криза повече от всякога се нуждаем от силна Европа - а силна Европа означава обединена Европа, готова да поеме и моделира съдбата си. Нека работим заедно - Парламент, Съвет и Комисия - за да покажем, че очакванията на европейските граждани са в безопасност в нашите ръце, че тяхното желание за свобода, справедливост и солидарност няма да бъде пренебрегнато.
<P>
(Ръкопляскания)
<SPEAKER ID="017" NAME="Ádám Kósa">
от името на групата PPE . - (HU) Г-н председател, госпожи и господа, дълбоко съм развълнуван от това, че стоя тук, в Европейския парламент, като първият глухоням човек, който има възможност да се обърне към вас на майчиния си унгарски жестомимичен език. Правя го не само заради себе си и заради обществото на глухонемите хора, но и заради всеки човек в неравностойно положение. Вече започвам да чувствам, че принадлежа към Европейска общност, в която дори малцинствата могат да постигнат успех. Достатъчно е да посочим като пример Робер Шуман, който беше от Елзас-Лотарингия и който успя да стане основоположник на Европейския съюз преди 50 години. За съжаление, в края на мандата на предходното чешко председателство на Европейския съюз се случиха събития, към които също така бих искал да привлека вниманието на новото шведско председателство на Съюза. Преди две седмици словашкият парламент прие нормативен акт, който значително ще ограничи правата на малцинствата, живеещи в тази държава, да използват собствения си език. Като човек, използващ жестомимичният език, чувствам че е мой дълг да защитя правата на хората в Европа да използват собствения си език, както и да подчертая важността на този въпрос. Това е причината, поради която ще работя тук, в Европейския парламент. Искам обаче да отправя послание към всеки европейски гражданин. Бих искал една Европа, в която на всеки се гарантира правото да изживее живота си пълноценно и да реализира потенциала си. Бих искал една Европа, в която глухонемите хора, представлявани от мен или от който и да било човек с увреждания, действително ще се ползват с равни възможности. Бих искал да изкажа специални благодарности на г-н Joseph Daul, председател на групата на Европейската народна партия (Християндемократи), за това, че ми предостави възможността да се обърна към вас на този специален ден. Това показва също, че в Европа наистина се зачитат многообразието, толерантността и равните възможности.
<SPEAKER ID="018" NAME="Libor Rouček">
от името на групата S&D. - (CS) Г-н министър-председател Фишер, г-н председател на Комисията Барозу, госпожи и господа, през януари тази година предупредих уважаемите присъстващи в залата, че мандатът на чешкото председателство няма да е лек и че вероятно ще бъде белязан от голяма нестабилност. Причината за опасенията ми беше нестабилността в рамките на коалицията на чешкото правителство, разногласията между правителството и опозицията и споровете между правителството и президента. Бих искал накратко да кажа, че речта на чешкия президент Вацлав Клаус пред тази зала, за съжаление, потвърди опасенията ми за нестабилност, като показа, че председателството наистина щеше да бъде белязано от нестабилност, и то не само чрез сриването на правителството. Въпреки това, в някои отношения бяха постигнати успехи през шестте месеца, а в други успехите бяха по-малко. Като положителен аспект ще спомена енергийната политика, за която стана въпрос по-рано. Смятам, че Чешката република се справи много добре с решаването на кризата с газа през януари тази година. Подписването на споразумението "Набуко", споменато тук от г-н Барозу, беше също резултат от работата, извършена от чешкото председателство. За съжаление, действията за справяне с икономическата криза не оправдаха очакванията на Европа и на Европейския парламент. Нека си припомним речта на бившия чешки министър-председател г-н Тополанек, в която той изпрати по дяволите американския президент Обама, заедно с икономическата му политика.
<P>
Въпреки това, в заключение бих искал да благодаря на министър-председателя г-н Фишер, по-конкретно за това, че спаси чешкото председателство. Доказателство в това отношение е срещата на високо равнище през юни, тъй като целият дневен ред на срещата беше изпълнен успешно. Бих искал да благодаря и на стотиците чешки длъжностни лица не само в Брюксел, но и във всички чешки министерства. Според мен те се справиха много добре и професионално със своята работа и не могат да бъдат държани отговорни за случилото се на чешката политическа сцена.
<SPEAKER ID="019" NAME="Alexander Graf Lambsdorff" LANGUAGE="DE">
Г-н председател, позволете ми най-напред да Ви поздравя по случай избирането Ви. Пожелавам Ви успех през следващите две години и половина. Дори успях да разбера последното Ви искане да спазваме времето ни за изказвания без да използвам слушалки.
<P>
Г-н министър-председател, мандатът на Вашия предшественик не започна нито леко, нито положително. Акцентът беше съвсем правилно поставен върху енергетиката, икономиката и външните отношения, но както често става в живота, случващото се в действителност понякога се различава много от онова, което сме планирали. В случая с конфликта в Газа председателството на Съвета предприе бърза намеса, без преди това да е постигнато съгласие по общ европейски подход. В спора за газа между Русия и Украйна милиони хора мръзнеха, преди вашето правителство да се намеси като посредник и да постигне много успешни резултати.
<P>
Въпреки критиките имахте успех и в други области. Трайно постижение на чешкото председателство е това, че Европейския съюз не направи грешката да изпадне в протекционизъм, какъвто беше случаят през 30-те години на 20-и век. Това беше и все още е реална опасност. По този въпрос председателството зае ясна позиция, подкрепена по-конкретно от члена на Комисията, отговарящ за въпросите на конкуренцията. Много хора искат да използват кризата, за да насърчават нов икономически национализъм. Това би било катастрофално. Според либералите и демократите начинът за постигане на растеж и просперитет е чрез свободна и лоялна конкуренция, както е предвидено в Договорите.
<P>
Но за да приемат свободната конкуренция, нашите граждани искат и трябва да са сигурни, че правилата са едни и същи за всички. Нарушаването на конкуренцията, възбраните, преференциите за собствените национални дружества на дадена държава - всичко това ще доведе не до край на кризата, а директно до задънена улица. По време на председателството си Чешката република като нова държава-членка с право трябваше да призовава към ред много от старите държави-членки, което, за съжаление, беше необходимо, като се има предвид, че вътрешният пазар не трябва да се подкопава и правилата трябва да се спазват.
<P>
В крайна сметка Чешкото правителство се оказа безпомощно пред постоянния тормоз от Пражкия замък и вота на недоверие. Падането му в средата на председателския му мандат беше безпрецедентно. Цяла Европа гледаше с изумление към Прага. С този ход чешката политическа класа направи лоша услуга както на собствената си държава, така и на Европа.
<P>
Но Вие, г-н министър-председател, показахте, че в политиката, точно както във футбола, един мач може да бъде обърнат дори без да се извършват смени, докато се стигне до продължението. По време на Европейския съвет през юни беше определен курс на преразглеждане на надзора върху финансовите пазари. Сега Комисията има за задача решително да придвижи тази инициатива напред. Вие договорихте гаранциите за Ирландия, така че, надяваме се, референдумът на 2 октомври да бъде успешен. Държавите-членки постигнаха официално съгласие относно кандидата за длъжността председател на Комисията и по този начин изпълниха едно важно искане на нашата група.
<P>
Г-н министър-председател, Вие лично свършихте работата си добре и си спечелихте голямо уважение. Но първото чешко председателство вероятно няма да заеме мястото в учебниците по история, на което всички ние се надявахме. Онова, което въпреки всичко би трябвало да запомним, е вашето мото: "Европа без граници".
<SPEAKER ID="020" NAME="Rebecca Harms">
от името на групата Verts/ALE. - (DE) Г-н председател, г-н министър-председател, г-н председател на Комисията, не е лесно да се направи оценка на напредъка, който трябваше да бъде постигнат по време на чешкото председателство. Положих много усилия, за да го сторя от името на моята група, но онова, което искахме да видим - а именно как чешкото председателство се справя успешно с предизвикателствата - на практика не се случи.
<P>
По отношение на икономическата криза, когато отново се съберем тук през септември след лятната почивка, ще сме обсъждали изискваното ново регулиране на финансовите пазари в продължение на цяла година, но на практика няма да сме постигнали никакъв напредък в това отношение. Направени бяха много изявления, чийто замисъл беше да се успокоят гражданите, но в действителност не се върши много.
<P>
По отношение на икономическата криза, Европейският план за възстановяване - изпитвам почти неудобство от толкова честото му споменаване - всъщност е само символична програма, която ни дава възможност да говорим за планиране на възстановяването на Европа, но която е лишена от всякакви реално съдържание. Тя възлиза едва на 5 милиарда евро, а е налице и дребнав спор за това, как следва да се използват тези 5 милиарда евро. Не смятам, че това е нещо, с което би трябвало да се гордеем. Една програма, над която се трудихме упорито, а именно последователна програма за енергийна ефективност в Европа, благодарение на която биха се запазили милиони работни места, не беше действително разгледана.
<P>
Сега преминавам към кризата с климата, като едва ли е необходимо да отправям искане към "зелените" политици да оценят политиката в тази област. Иво де Бур, най-високопоставеният служител на ООН по въпросите на изменението на климата и Бан Ки-мун ни внушиха, след последната конференция в Бон, че всички държави по света, които претендираха за водеща роля в тази глобална политика за преодоляване на кризата с климата, далеч не са успели да направят това, което е реално необходимо. Ако вземем европейската енергийна политика като мярка за онова, което ние, като европейци, сме готови да направим, не считам, че наистина можем да разглеждаме постоянно конкуриращата се стратегия, която беше така очевидно прилагана във връзка с проектите "Северен поток" и "Набуко", като отправна точка за една обща европейска енергийна политика, ориентирана към бъдещето.
<P>
Защо е така? Какви са причините за това? Считам, че критиките в това отношение не трябва да са насочени към Вас г-н Фишер. Държавата, която председателят на моята група, г-н Cohn-Bendit, посети, носейки в раницата си европейското знаме, за да може да го даде на председателя, беше в действителност слаба. И за съжаление, г-н Барозу, въпреки, че често се говори за Вашата сила, къде беше тази сила в моментите на слабост на това председателство на Съвета? Не видяхме никакви доказателства за нея.
<P>
(Ръкопляскания)
<SPEAKER ID="021" NAME="Jan Zahradil">
от името на групата ECR. - (CS) Г-н министър-председател, г-н председател на Комисията, за мен е голяма чест че имам възможността днес да застана тук като първия оратор от множеството нови групировки на европейските консерватори и реформатори, а също и като член на Европейския парламент от Чехия да говоря за чешкото председателство. Аз обаче ще говоря като член на Европейския парламент, а не само от ограничена, национална гледна точка. В същото време ще се изкажа като представител на моята група и затова ще взема предвид политическите й приоритети. Вече имах възможност да се изкажа по време на пленарното заседание през януари, когато чешкият министър-председател, г-н Тополанек, представи тук приоритетите на чешкото председателство, изказвам се и днес, когато чешкият министър-председател Фишер предава доклада за постигнатото от Чешката република. Не случайно споменавам това. Бих искал да привлека внимание към факта, че чешкото правителство успя да запази както политическата, така и организационната приемственост на председателството, въпреки падането на правителството, което беше резултат от действието на чисто вътрешнополитически фактори. В този момент бих искал да изразя силното си одобрение за тона на речта на министър-председателя, защото той беше същият като тона на самото чешко председателство - делови и ориентиран към резултатите. По мое мнение, някои от критичните оценки се основаваха на субективните чувства на определени европейски представители или медийни фигури и с нищо не допринесоха за високо цененото ни европейско сближаване, като вместо това принадлежаха към частни политически кампании, насочени към национални аудитории.
<P>
Сега бих искал да се спра на трите приоритета на чешкото председателство. Във връзка с икономиката искам отново да подчертая, че Чешката република успя да пресече застрашителна вълна от национални протекционистки мерки, които биха оронили сериозно основните ценности на европейската интеграция, и по-конкретно принципите на обединения единен пазар. По отношение на енергийната политика, въпросът за сигурните и устойчиви доставки за енергийния сектор се оказа добре подбрана тема. В първите дни на чешкото председателство беше успешно предотвратена неминуема криза с газовите доставки, като се има предвид, разбира се, че за постигането на какъвто и да било истински напредък по този въпрос ще са необходими дългосрочни стратегически мерки, включително диверсификация на доставките и либерализация на вътрешния енергиен пазар. От символичната перспектива на другата цел - международните отношения на Европейския съюз, бих искал да подчертая срещите на високо равнище с големи световни играчи, с други думи срещата на високо равнище Европейски съюз - Съединени американски щати, на която отново беше потвърдено огромното значение на трансатлантическите взаимоотношения, както и срещата на високо равнище Европейски съюз - Русия и срещата на високо равнище Европейски съюз - Китай. Бих искал също така да подчертая голямото значение на инициативата "Източно партньорство" и на нейното изпълнение. В заключение, считам, че като цяло чешкото председателство може да се обобщи като доказателство, че средноголемите държави и така наречените нови държави-членки могат да се справят с тази роля с чест и на високо ниво.
<SPEAKER ID="023" NAME="Miloslav Ransdorf">
от името на групата GUE/NGL. - (CS) Бих искал да кажа, че в действителност чешкото председателство беше спасено от правителството на г-н Фишер и от самия г-н Фишер. Искам да подчертая, че председателството съвпадна с двадесетата годишнина от политическите промени, които медиите характеризират като освобождение, но за нас това бяха също и двадесет години на неизпълнени обещания, тъй като в Чешката република нивото на компетентност на администрацията в работата с обществеността рязко се влоши. Бих искал също така да кажа, че от тази гледна точка правителството на г-н Фишер беше приятна изненада. Той е министър-председател и човек, който отказва да си служи с лъжи. Името му привлече вниманието ми за пръв път, когато той се обяви против фалшифицирането на статистически данни в Чешката република. Той е човек, който избягва високопарни слова като тези, които сме чували тук по време на мандата на различни председателства, и чиито действия са добре обмислени. Според мен е чудесно, че най-после човек като него застана начело на чешкото председателство. Тъй като сега отбелязваме 500 години от раждането на Калвин, който е роден във Франция на 10 юли 1509 г., бих искал да кажа, че единственото нещо, което наистина ще ни спаси в това тежко положение с две кризи... (Председателят отнема думата на оратора)
<SPEAKER ID="024" NAME="Nigel Farage">
от името на групата EFD. - (EN) Г-жо председател, чешкото председателство се придържаше към един до болка познат модел -приемственост, още от същото, продължаващата мания с изменението на климата и продължаващия стремеж към ново законодателство. Казахте, че при това председателство е работено по законодателство в 18 нови области и изглежда се гордеете с това. Аз бих помислил, че е време да направим няколко крачки назад и да си кажем, че това, с което разполагаме в Европейския съюз, е модел на свръхрегулиране, който не ни е особено полезен в момент на дълбока рецесия.
<P>
И още по статуквото. Вие подкрепихте идеята за манипулативното издигане на кандидатурата на г-н Барозу като сигурна без какъвто и да било истински конкурс, но мен най-много ме заинтригува въпросът с Договора от Лисабон. Вие ратифицирахте Договора чрез камарите на собствения Ви парламент, без, разбира се, да се помисли за провеждане на референдум, чрез който хората в собствената Ви държава да изразят своето мнение. Но истински интересната част за мен е тази, свързана с Ирландия. Казахте, че сте искали да има убедителна политика по отношение на Ирландия във връзка с нейния втори референдум, поради което сте изготвили тези гаранции, които вече са факт - гаранции за правото на живот, за данъчното облагане, за сигурността и отбраната.
<P>
Този документ няма никаква правна сила. Той не си струва и хартията, на която е написан. Вие сте автор на позорен опит да се измамят ирландците да гласуват в подкрепа на Договора от Лисабон на предстоящия им референдум. Разбира се, в това отношение сте получили подкрепата на г-н Барозу. Той никога не зачита резултатите от демократични референдуми, независимо дали се провеждат във Франция, Нидерландия или Ирландия. Казва, че трябва да ги игнорираме, че трябва да продължим. Всичко се свежда до властта. Всичко се свежда до това той и институциите на Европейския съюз да се сдобият с по-голяма власт за сметка на държавите-членки. Надявам се ирландците да кажат на всички ви къде да вървите по време на втория референдум на 2 октомври - и твърде вероятно е да го сторят!
<P>
(Смесени реакции)
<P>
Аз обаче не желая да бъда злонамерен, защото имаше един прекрасен, светъл, извисяващ момент по време на чешкото председателство, момент, в който всички ние, които вярваме в националните държави, които вярваме в демокрацията, които истински вярваме във принципите на правовата държава, можахме да влезем в тази пленарна зала и да се почувстваме, за пръв път в моя живот, горди от това, че сме част от Европейския парламент. Разбира се, става въпрос за посещението на Вацлав Клаус. Какво прекрасно слово произнесе той: влизайки в тази пленарна зала и ни казвайки няколко домашни истини и посочвайки, че европейските парламентаристи и лидери не се вслушват в казаното от европейците - при което 200 души от вас станаха и излязоха от залата. Така че, поне заради Вацлав Клаус, сме ви много благодарни за последните шест месеца.
<P>
(Ръкопляскания)
<SPEAKER ID="025" NAME="Жозе Мануел Барозу">
председател на Комисията. - (EN) Г-жо председател, бих искал само да задам един въпрос. Не че отправям критика, но позволено ли е да има знамена в пленарната зала?
<P>
(Възражения. Г-н Farage вдига знамето на Обединеното кралство.)
<P>
Защото, ако е позволено, бих искал днес да поставя тук европейското знаме, ако може.
<P>
(Г-н Барозу поставя европейско знаме на своята банка. Ръкопляскания.)
<SPEAKER ID="026" NAME="Andreas Mölzer" AFFILIATION="NI">
(DE) Г-жо председател, няма съмнение, че от гледна точка на европейската интеграция е добре, че Съвета се председателстваше от една от новите държави в Европейския съюз, в този случай Чешката република. Не така благоприятен обаче беше хаосът, като отговорност за попадането ни в него отчасти носи председателството.
<P>
Разбира се, едва ли можехме да очакваме съвършенство от една нова държава с малък опит в европейските дела, но можехме да очакваме поне минимална степен на чувствителност. За скандала с произведенията на изкуството в началото на председателството не можеше да се обвини правителството в Прага, но от председателството на Съвета може да се търси пълна отговорност за вялата му реакция и за факта, че произведенията на изкуството останаха изложени на показ.
<P>
Чешкото председателство обаче демонстрира политическо ръководство по-конкретно при справянето с трудности и при управлението на кризи. По-конкретно в това отношение имаше значителни недостатъци: една 20-дневна енергийна криза в Европа по време на спора за газа между Русия и Украйна можеше да бъде преодоляна по един или друг начин; управлението на кризата в Близкия Изток, според мен, беше повече от леко непохватно. И сякаш неприятностите във връзка с американския противоракетен щит в Чешката република не бяха достатъчни, в дейността на председателството намери отражение и зависимостта от САЩ, например в начина, по който израелската офанзива в Газа беше омаловажена като отбранително действие.
<P>
Дори Договорът от Лисабон беше само нерешително критикуван и забавен от пражкото ръководство. В резултат на това пропуснахме важна възможност да възстановим демокрацията в Европейския съюз в по-голяма степен.
<P>
Изключително съжаление буди и фактът, че в крайна сметка не беше постигнато споразумение между Словения и Хърватия относно морските граници. В края на краищата Хърватия не е по-малко подготвена за присъединяване към Европейския съюз, отколкото бяха на времето десетте нови държави-членки към момента на тяхното присъединяване. Тъкмо обратното, възможно е дори тя да е по-добре подготвена. Още по-голямо съжаление, по мое мнение, буди фактът, че Швеция не желае да продължи опитите за помирение. Хърватия не заслужава това.
<P>
Като цяло, изводите ни за успеха на чешкото председателство са донякъде смесени.
<SPEAKER ID="027" NAME="Ян Фишер">
действащ председател на Съвета. - (CS) Госпожи и господа, бих искал да отговоря съвсем накратко от името на Съвета и на бившето чешко председателство. Първо - в личен план - да се сблъскаш с атмосферата на един парламент, било то чешкия парламент или Европейския парламент, е винаги много поучително за човек, който е по същество специалист със силна склонност към академична дейност. Поучително е от гледна точка на това, колко различни идеи може да има понякога по отношение на скоростта и интензивността на европейската интеграция, или характера на Европейския съюз. Всичко това е просто отражение на широкия спектър на вашите възгледи и считам,че то е неразделна част от истинската демокрация. Ето защо бих искал да ви благодаря за това, че изразихте мненията си, а накрая и за критичните предложения, които представихте тук.
<P>
Що се отнася до словото на г-н Kósa, не желая да го коментирам в подробности, но считам, че то е показателно за важността на нашето мото - "Европа без бариери" и се надявам, че ЕС ще продължи да бъде достоен за този девиз. Изразявам твърдо убеждение, че мерките, насочени към смекчаване на последиците от много тежката икономическа и финансова криза, бяха адекватни и разумни към момента на приемането им. Тук бяха отправени критики към темпото на регулиране на финансовите пазари. Приехме основни мерки в тази област, по които беше постигнато съгласие след много сериозен, изпълнени с предизвикателства и полемика разисквания, като подробностите бяха уточнявани до самия Европейски съвет през юни и се получи резултат, който вероятно не беше удовлетворителен за всички, тъй като има някои, които считат, че светът е свръхрегулиран. Независимо от всичко, ние сме готови за проектите на законодателни решения на Комисията за регулиране на финансовите пазари и за банков надзор в европейски формат през тази есен. Фактът, че нямаше прояви на протекционизъм - повтарям още веднъж - е от основно значение, както и фактът, че успяхме да постигнем съгласие по прилагането на принципите на солидарността, особено спрямо определени страни, чиято икономика изпитваше най-големи затруднения.
<P>
Тази вечер ще се срещна с президента Клаус и ще му предам похвалите на уважаемия колега. Що се отнася до останалото, ратификацията на Договора от Лисабон в Чешката република, разбира се, беше осъществена в пълно съответствие с чешката конституция. Договорът беше ратифициран и от двете камари на парламента и очакваме подписването му от президента на републиката. Надявам се, че то ще бъде окончателно, решително и коректно. Това, че в Чешката република не беше проведен референдум за ратифицирането на Договора е изцяло вътрешен въпрос за Чехия, който е напълно съобразен и изцяло в съответствие с чешката конституция. С това приключвам отклонението си, посветено на вътрешни дела.
<P>
Бих искал да благодаря на множеството оратори, които похвалиха степента на приемственост, постигната от Чешката република. Аз лично гледах на този въпрос като на голямо предизвикателство за моя кабинет, както и за мен самия. Това беше изпитание за новия кабинет, за всички министри, за всички екипи от специалисти и всеки от тях издържа изпитанието с пълен успех - както вече беше посочено в собственото ми слово и в оценките на някои от уважаемите колеги. Гледах на моята една трета част от председателството като на лична задача и се радвам, че чешкото председателство се справи добре с достойнство.
<SPEAKER ID="028" NAME="Zuzana Roithová" AFFILIATION="PPE">
(CS) Г-н председател на Комисията, г-н действащ председател на Съвета, госпожи и господа, гордея се с факта, че чешкото председателство ще остане в историята на Европейския съюз като пример за приспособяваща се, професионална, непартийна и добре подготвена администрация. Въпреки безразборните критики от страна на европейските медии и чешката опозиция, чехите смогнаха да доведат до успешен край споразумения относно десетки законодателни стандарти. Чехите постигнаха това до средата на мандата - преди Парламентът да прекрати работата си с настъпването на изборите. Споразуменията се отнасяха, например, за роуминга, за енергийния пакет и за мерките за преодоляване на кризата. Именно чехите бяха тези, които най-после успяха да се справят с трудната задача и да въведат по-ниска ставка на данъка върху добавената стойност за трудоемките услуги, което е мярка за засилване на растежа и за борба с кризата. Чехите също така успяха не само да спомогнат за възобновяване на доставките на петрол и газ от Русия за Европа, но и да постигнат споразумение относно южния газопровод "Набуко" и да го подготвят за подписване, заедно с председателя на Комисията.
<P>
За съжаление, чешкото председателство ще остане в историята на Европейския съюз и като пример за политическа нестабилност, тъй като социалдемократът г-н Парубек постави собствените си амбиции над интересите на Европейския съюз и - заедно с няколко изменници - умело организира падането на чешкото правителство в средата на успешното му председателство. Искам да благодаря на екипите на министър-председателите г-н Тополанек и г-н Фишeр, както и на чешката мисия в Брюксел, за усърдната им работа за отстояване на интересите на Европейския съюз и на Чешката република. Екипите показаха, че тези интереси не са взаимно изключващи се, дори във време на криза. В допълнение, те убедиха френския президент, освен всички останали, че протекционизъм е мръсна дума. Искам да поздравя както вас, така и всички нас за това.
<P>
Сега бих искала да отправя призив към шведското председателство незабавно да започне разговори за премахване на канадския визов режим за чешки граждани. Считам, че тези разговори също ще завършат с успех. В края на краищата, солидарността е най-силната страна на Европейския съюз.
<SPEAKER ID="029" NAME="Edite Estrela" AFFILIATION="S&amp;D">
(PT) Г-жо председател, министър-председателят г-н Фишeр обяви, че чешкото председателство е било много успешно. Г-н Фишeр, за съжаление трябва да кажа, че не съм съгласна. Министър-председателят е в най-малка степен отговорен за това, но консенсусът определено не беше характерен за чешкото председателство. Най-напред ще спомена спора с произведенията на изкуството - спор, който беше изгоден за творците, но не и за председателството. След това вътрешнополитическата нестабилност, която опетни имиджа на Европейския съюз, или с други думи - на всички нас. Г-н Фишер, вярно е, че Чешката република успя да ратифицира Договора от Лисабон, но върху него все още липсва подписът на президента Вацлав Клаус, като всички ние сме съгласни, че заемането на президентския пост от евроскептик в момент на председателстване на Европейския съюз никак не помага. Чешкият президент изпрати различни сигнали на евроскеприцизъм, главно като отказа да използва знамето на ЕС. Това, че не е подписал Договора от Лисабон, обаче, е по-важно. Това е акт на неуважение към всички нас и към народа на Европа.
<P>
Но особено погрешно беше поведението на чешкото председателство във връзка с Директивата за отпуска по майчинство. Знам за какво говоря, защото аз бях докладчикът за този доклад. Ангажираността на председателството с този въпрос беше крайно негативна, като голяма помощ му оказваше г-жа Lulling, която бойкотира гласуването по доклада ми. Чешкото председателство беше против удължаването на отпуска по майчинство на 20 седмици и против въвеждането на отпуска по бащинство, който е от съществено значение за споделянето на семейните задължения между мъжете и жените, а оттук и за насърчаване на равенството между половете.
<P>
Г-н министър-председател, мъжете са нужни вкъщи точно толкова, колкото жените са нужни на пазара на труда. Мъжете имат точно толкова право да видят как децата им се развиват, колкото жените - да имат успех в кариерата. Г-н министър-председател, моля, не обезценявайте правата на жените, нито техните умения.
<SPEAKER ID="030" NAME="Bairbre de Brún" AFFILIATION="GUE/NGL">
(GA) Г-жо председател, изключително голям брой хора гласуваха срещу Договора от Лисабон миналата година, защото се считаше, че може да се постигне една по-добра Европа: Европа, която е демократична и отговорна; Европа, която насърчава правата на работниците, която защитава обществените услуги и се стреми към положителна роля в света.
<P>
Разбрахме, че Европейският съвет е постигнал съгласие по пакет от правнообвързващи гаранции, насочени към разсейване на опасенията на ирландците, но онова, което беше публикувано, е само разяснение на Договора от Лисабон. То по никакъв начин не променя неговото съдържание или същност.
<P>
Когато гласуваме по този въпрос през октомври, ще гласуваме абсолютно същия Договор, който беше отхвърлен миналата година - без никакви изменения, без никакви допълнения, без никакви заличени текстове. Съвсем същия договор от Лисабон, който 53% oт гласоподавателите отхвърлиха.
<P>
Нуждаем се от нов Договор за една нова ера.
<SPEAKER ID="031" NAME="Mario Mauro" AFFILIATION="PPE">
(IT) Г-жо председател, госпожи и господа, благодарен съм на чешкото председателство за неговите усилия, които навярно могат да се тълкуват точно като поучителна история за състоянието, в което се намират нашите институции в момента.
<P>
Всички ние признаваме, че Европейският съюз е единствената възможна платформа за предприемане на действия за справяне с някои от големите предизвикателства, пред които сме изправени. Никой не може да си помисли, например, че Малта, съвсем сама, или Италия с нейните 5 000 км брегова ивица, могат да решат проблемите с имиграцията, точно както толкова много други страни не могат да решат проблемите, свързани с енергийните доставки.
<P>
Точно делата на чешкото председателство обаче - а именно борбата за преодоляване на големи вътрешни затруднения, но и с едно различно тълкуване на Европа - ни дават по-добра представа, за това, какво точно се иска от нас. Тази сутрин не съм донесъл никакви знамена, но едно знам със сигурност: не вярвам на глупавия национализъм, не вярвам и на бюрократичните чудовища, които могат да изтръгнат сърцето на политическия ни живот и да ни накарат да забравим какво се иска от нас да постигнем.
<P>
Истината е, че плащаме цената за нерешителността си. Плащаме трагична цена за липсата на смелост да вземем определени решения, които, днес, са съдбоносни решения, и вероятно това също намира отражение във факта, че точно сега не сме достатъчно силни, за да се справим с най-неотложните обстоятелства, които са свързани с началото на един много проблематичен нов парламентарен мандат.
<P>
Считам, обаче, че ни се предоставя голяма възможност. Някои се представиха по-добре в тези избори от други, но всички ние със сигурност знаем, че няма да можем да се справим с каквито и да било предизвикателства, ако не работим заедно. Ето защо считам, че трябва да поемем задълженията си и да влеем сила в тези институции, за да могат те да възстановят връзката си с нашите граждани, защото едно е сигурно: това, за което плащаме най-много, е фактът, че изобщо плащаме, защото това води до отчуждаване на гражданите ни, които се отдалечават от нашите идеали.
<SPEAKER ID="032" NAME="Jiří Havel" AFFILIATION="S&amp;D">
(CS) Г-н министър-председател, г-жо председател, г-н председател на Комисията, госпожи и господа, събрали сме се тук, за да направим оценка на предишното председателство. Това председателство имаше две лица. Нека не забравяме никое от тях, дори да има някои неща, които вероятно бихме искали да забравим. Много хора тук се оплакват, че чешкото председателство не е било достатъчно активно в борбата за преодоляване на финансовата криза. Други си спомнят спорната парламентарна реч на президента г-н Клаус. Трети пък изказват недоволство относно нетактичното описание на антикризисната програмата на Барак Обама като път към ада. Чешкото председателство обаче беше свързано и с определен напредък. Нека си припомним например пакета за околната среда и напредъка във връзка с приемането на Договора от Лисабон. Чешкото председателство имаше две лица и символично имаше двама министър-председатели. Днес пред вас е постигналият по-голям успех от двамата. Г-н министър-председател, искам да благодаря на Вас и на Вашето правителство за усилията, които положихте, искам да благодаря и на длъжностните лица в европейските и чешките институции за свършената от тях работа. Госпожи и господа, моля да аплодираме министър-председателя на Чешката република.
<SPEAKER ID="033" NAME="Joe Higgins" AFFILIATION="GUE/NGL">
(EN) Г-жо председател, в настоящия Парламент доминираща роля играе една цинична мега коалиция, състояща се от основната партия на европейския капитализъм - Европейската народна партия и социалдемократите, които се представят за леви, но на практика изпълняват същия неолиберален дневен ред - да принудят трудещите се да платят за настоящата криза на международния капитализъм.
<P>
Сега тази мега коалиция иска Договорът от Лисабон да бъде наложен на ирландците и на европейците, защото Лисабон представлява неолибералния дневен ред - включващ атаки към правата на работниците - и засилването на милитаризацията и на оръжейната индустрия. Така наречените гаранции, дадени на ирландците, не променят нищо, не означават нищо и нямат отношение към въпроса.
<P>
Като ирландски социалист, аз предизвиквам тази коалиция. Предизвиквам председателя г-н Buzek, г-н Барозу, г-н Schulz и г-н Verhofstadt: елате в Ирландия през септември, участвайте в дебат с нас пред аудитории от работници относно това, защо трябва да подкрепят вашия лисабонски проект, който е изцяло против интересите им.
<P>
(GA) Бъдете подготвени за мощна кампания срещу Договора от Лисабон в Ирландия. Ще говорим от името на милионите европейци, които нямаха възможност да гласуват срещу Договора от Лисабон - Договор, който не е в полза на мнозинството от хората в Европа, но който ще облагодетелства бюрократите, големите корпорации и военните предприятия.
<SPEAKER ID="036" NAME="Manfred Weber" AFFILIATION="PPE">
(DE) Г-н председател, г-н министър-председател, г-н председател на Комисията, госпожи и господа, по време на настоящите разисквания много хора изразиха благодарността си към чешкото председателство за това, че то все пак успя да завърши няколко проекта в административно отношение до края на мандата си.
<P>
Съвсем сериозно се питам: наистина ли сме станали толкова скромни в очакванията си? Нашата сфера на дейност е политиката. Това, което в действителност очакваме, по време на най-голямата икономическа криза от десетилетия насам, съчетана с екологични предизвикателства, е председателство, което демонстрира лидерски качества и визия. Това е, което наистина очакваме. Видяхме, че е свършена административната работа относно онова, което все още е в процес на обсъждане в края на мандата. Аз наистина бих очаквал повече.
<P>
Г-н министър-председател, ако се срещнете с президента Клаус тази вечер, моля, предайте му, че през тези шест месеца той имаше възможност да разясни пред Европа чешката национална идентичност и суверенитет, като покаже силни лидерски качества. Той успя, разбира се, да насърчи важността на националния суверинитет тук, в Парламента. За съжаление, той пропусна възможността.
<SPEAKER ID="037" NAME="Mairead McGuinness" AFFILIATION="PPE">
(EN) Г-н председател, остава ни около минута време, затова ще пропусна любезностите. Бих искала да защитя честта Ви пред един от моите ирландски колеги, Joe Higgins. Напомням на г-н Higgins, че по време на работата Ви в движението "Солидарност" Вие сте защитавали работниците и техните права и считам, че историческите факти следва да се отчетат в Парламента. Няма нищо лошо в малко полемика, но е доста необичайно, че тази сутрин Nigel Farage, от една страна, и "Шин Фейн" и Joe Higgins, от друга страна - крайно десните и крайно левите - се изказват против Договора от Лисабон.
<P>
Считам, че това би трябвало да е достатъчно основателна причина за нас, останалите, да гласуваме "за" Договора от Лисабон, а за ирландските гласоподаватели, които сами ще вземат решение на 2 октомври, да се вслушат в гласовете, които ги увещават да гласуват "против", и да се вслушат много внимателно, за да могат да преценят каква позиция защитават, след което да се вслушат в гласовете на разума и да поразсъждават върху факта, че Европейският съюз е бил и е нещо много добро за Ирландия, а Ирландия е била нещо добро за него, както и че ще продължим да сме в основата на Европа като подкрепим този Договор.
<SPEAKER ID="038" NAME="Jean-Pierre Audy" AFFILIATION="PPE">
(FR) Г-н председател, г-н Фишер, г-н Барозу, Вашето председателство, г-н Фишер, показа, за пореден път, колко належащо е Европейският съюз да има стабилно председателство. Още повече че именно това е предвидено в Договора от Лисабон.
<P>
Установих, че сте твърде мълчалив, г-н Фишер, а аз бих искал да знам какво е мнението Ви за програмата на тройката, която вашето правителство подписа през юни 2008 г. с Франция и Швеция. Много бихме искали, също така, да чуем нещо и за шведската програма по тази тема, и по-конкретно по три въпроса: Програмата от Доха, Целите на хилядолетието за развитие и Средиземноморския съюз.
<P>
Какво е Вашето отношение, г-н Фишер, към този инструмент и каква е Вашата оценка за тройката, която вече е първият знак за стабилно председателство на Европейския съюз?
<SPEAKER ID="039" NAME="Zoltán Balczó" AFFILIATION="NI">
(HU) Г-н председател, госпожи и господа, кратката, остра размяна на реплики, която се състоя между ръководителя на група г-н Farage и председателя г-н Барозу, беше изключително поучителна от гледна точка на бъдещето на Европа. От нея стана пределно ясно, че крайната цел на курса, начертан чрез Договора от Лисабон, е премахването на националните държави, което обяснява и защо председателят г-н Барозу се подразни, когато видя национален флаг залата. Ние, разбира се, споделяме същата обща европейска цел. Но същевременно искаме ясно да заявим, че вместо да прогласяваме формулирания тук девиз "Единни в многообразието", ние искаме да се стремим към сътрудничество в многообразието, което означава, че подкрепяме запазването на националните държави. Това е рамката, в която искаме да работим за единна Европа.
<SPEAKER ID="040" NAME="Elmar Brok" AFFILIATION="PPE">
(DE) Г-н председател, искам да заявя още веднъж, че предвид условията, за които не носи отговорност нито министър-председателят г-н Тополанек, нито министър-председателят г-н Фишер, председателството на Съвета беше по-успешно, отколкото изглежда и искам да благодаря и на Саша Вондра за това, че подготви това председателство.
<P>
Искам да направя още един коментар и той е в отговор на казаното от г-н Higgins. Договорът от Лисабон съдържа хоризонтална социална клауза. Тя ни предоставя повече социални права, както и Хартата за основните права. Ако не се сдобием с този Договор, ще имаме една Европа с по-малко социални права. Считам, че това следва да бъде разяснено, така че да не може повече да бъде лъган народът на Ирландия. Следва да казваме истината. Без Договора от Лисабон, оставаме с Договора от Ница и с по-малко социални права в Европа. Ето защо трябва да спрем тази ужасна кампания и да кажем истината на народа на Ирландия.
<P>
(Ръкопляскания)
<SPEAKER ID="041" NAME="Bernd Posselt" AFFILIATION="PPE">
(DE) Г-н председател, бих искал да подчертая, че чешкото председателство не само постигна повече, отколкото му се признава, но и че то беше много разнообразно. Първокласните длъжностни лица и забележителни министри, като например Карел Шварценберг, Саша Вондра, Ондрей Лишка и други, както и министър-председателят г-н Фишер свършиха отлична работа. Искам да им благодаря за това. Тази държава има само един проблем и той е президентът г-н Клаус, който сериозно навреди на държавата си като съзнателно и преднамерено подкопаваше усилията на това успешно председателство. Искам да благодаря на министър-председателя г-н Фишер за майсторския начин, по който го парира, сам отиде на срещата на високо равнище в Брюксел и доведе до успешен край това председателство на Съвета.
<SPEAKER ID="042" NAME="Ян Фишер">
действащ председател на Съвета. - (CS) Г-н председател, госпожи и господа, този път отговорът ми ще бъде наистина много кратък. Бих искал да ви благодаря за изказванията ви по време на обсъждането. Те още веднъж показаха многообразието от мнения и широкия диапазон от различни идеи в Европа; както и колко трудно и все пак колко необходимо е да търсим някакъв общ знаменател и общ глас. Считам обаче, че това многообразие укрепва нашия континент и процеса на интеграция и че има място тук. Вие несъмнено ще отнесете оттук своите позиции, своите аналитични гледни точки и своите оценки и вероятно няма място тук да ви убеждавам в противното, тъй като това не е академично разискване. Както моето правителство, така и - нека да го кажем - предишното правителство действително направиха всичко възможно, за да изпълним програмата си и дневния си ред за председателството и го сторихме с голямо постоянство, независимо от напредъка, постигнат от чешкото председателство в ратифицирането на Договора от Лисабон. Искам да заявя това съвсем ясно. Що се отнася до тройката и до работата на тройката, включваща Франция, Чешката република и Швеция, аз високо ценя този механизъм. Имахме възможност да си сътрудничим много тясно във връзка с ежедневните си задачи. Това е механизъм, който допринася много за приемствеността и за гладкото предаване на председателството и аз много го ценя. Що се отнася до амбициите на чешкото председателство и до степента, в която председателството е действало технократично, показало e лидерски качества, или е имало визия и т.н. - сигурен съм, че то започна с визия за Европейския съюз и с програма, както и че успя да изпълни тази програма. От вас зависи да прецените степента, в която това беше постигнато. От своя страна обаче, аз продължавам твърдо да считам, че това беше председателство, което постигна своите цели и амбиции, макар че винаги ще има известни критики и области, в които - поради някаква причина - не сме оправдали очакванията. Искам отново да ви благодаря за разискванията и за критичните бележки и искам да благодаря на всички вас, които проявихте разбиране и дадохте положителни оценки както в политически, така и в личен аспект. Още веднъж ви желая успех във вашата работа.
<SPEAKER ID="043" NAME="Жозе Мануел Барозу">
председател на Комисията. - (EN) Г-н председател, бяха повдигнати някои конкретни въпроси.
<P>
Преди всичко, относно повторното въвеждане на изисквания за виза за граждани на Чешката република, пътуващи до Канада, Комисията изразява съжаление, че Канада отново е въвела такова изисквания за виза. Обсъдих този въпрос с канадския министър-председател в рамките на последната среща на Г-8. Предполагам, че тази мярка ще бъде временна и се надявам, че скоро между Чешката република и Канада ще бъде установен режим на пътуване с многократни визи.
<P>
Помолих члена на Комисията г-н Баро да се срещне с чешки длъжностни лица за неотложно обсъждане на въпроса и разбрах, че първата среща между длъжностни лица на Комисията и длъжностни лица, отговарящи за външните работи се е състояла вчера в Брюксел. Въз основа на това Комисията ще разгледа положението внимателно и ще докладва по този въпрос в доклада относно визовата реципрочност, който ще бъде публикуван, вероятно, през септември 2009 г. В сътрудничество с чешкото правителство ще проведем консултации с канадските органи, за да получим повече информация за причините, довели до тяхното решение и ще положим всички необходими усилия за възстановяване на безвизовия режим на пътуване.
<P>
Що се отнася до въпроса за регулиране и надзор на финансовия пазар, който също беше повдигнат по време на разискванията, разбира се в това отношение все още предстои да се завърши дневният ред, а именно, онова, което беше прието с консенсус по време на заседанието на Европейския съвет въз основа на доклада de Larosière - доклад, който аз възложих на групата на високо равнище - но трябва също така да отбележим постигнатия напредък.
<P>
Всички предложения на Комисията относно капиталовите изисквания, гарантирането на депозитите, агенциите за кредитен рейтинг, както и Директивата за платежоспособността, отнасяща се до застрахователния сектор, бяха одобрени от Европейския парламент и от Съвета. Комисията представи проекти на законодателни актове относно хедж фондовете и частния дялов капитал, относно секюритизацията и възнагражденията в банковия сектор. Сега е ред на Европейския парламент и на Съвета да ги приемат - ако са съгласни - бързо.
<P>
Друг момент, който беше споменат по време на разискванията, беше въпросът за отпора на протекционизма. Всъщност това беше една много важна тема на Европейския съвет на 1 март. През втората половина на 2008 г. в Европейския съюз имаше опасен стремеж към прилагане на някои протекционистки вътрешни мерки. Считам, че е справедливо да се каже, че чешкото председателство и много държави-членки ясно заявиха, че не можем да приемем такова фрагментиране на вътрешния ни пазар, така че обсъждането, което се състоя през тези месеци, беше също много важно развитие.
<P>
Накрая, по отношение на критиците на парламентарната ратификация на Договора от Лисабон, нека да ви кажа, че не мога да разбера как човек, избран в парламент, може да поставя под въпрос парламентарната ратификация на договор. Парламентът е основата на демокрацията и ратификацията от парламента е точно толкова легитимна, колкото референдума.
<P>
(Ръкопляскания)
<SPEAKER ID="044" NAME="Председател">
Бих искал още веднъж да кажа на министър-председателя на Чешката република: благодаря Ви много за Вашето председателство, за обобщението, което направихте, и за участието Ви в днешното разискване.
<P>
Разискването приключи.
<P>
(Заседанието се прекъсва в 10,35 ч. и се възобновява в 10,40 ч.)
<P>
Писмени изявления (Член 149)
<SPEAKER ID="102" NAME="João Ferreira  " AFFILIATION="GUE/NGL">
в писмена форма. - (PT) Светът е изправен пред най-сериозната криза на капитализма, с драматични последици за работниците и за хората като цяло.
<P>
В ЕС кризата е резултат от неолибералните политики, които все още се прилагат. Тези политики са заложени в Договорите и в така наречената "Лисабонска стратегия", на която Договорът от Лисабон се опитва да придаде институционален характер, като засили дълбочината и обхвата й. Вместо да се заеме по подходящ начин с причините за кризата, Съветът отново заявява основните насоки на политиките, които предизвикаха кризата, по начин, представляващ тревожен и безотговорен опит да се продължи с тези политики, въпреки всички доказателства. В резултат на това Съветът подкрепя:
<P>
намерението да се приеме Договора от Лисабон, понастоящем чрез измама, което включва прокарване на съвсем същото нещо, което вече беше отхвърлено от ирландците, като нещо различно;
<P>
свободно и нерегулирано движени на капитали и съществуването на офшорни финансови центрове;
<P>
либерализация на пазарите, приватизация на обществените услуги и увеличаване на финансиализацията на икономиката;
<P>
дерегулиране на трудовите отношения, обезценяване на заплатите, засилване на експлоатацията и защита на гъвкавата сигурност;
<P>
неспособността за ефикасно справяне с безработицата, като упорито се насочват огромни суми в подкрепа на финансовия сектор, без да се обръща същото внимание на производствените сектори.
