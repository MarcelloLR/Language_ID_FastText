<CHAPTER ID="017">
Бюджет за 2010 г. - Раздел III: Комисия: "Насоки за бюджета за 2010 г." - Насоки за бюджетната процедура за 2010 г. - раздели I, II, IV, V, VI, VII, VIII и IX (разискване)
<SPEAKER ID="081" NAME="Председател">
Следващата точка е общо разискване по следните доклади:
<P>
на г-н Surján, от името на комисията по бюджети, относно насоките за бюджетната процедура за 2010 г. - Раздел ІІІ - Комисия;
<P>
на г-н Maňka, от името на комисията по бюджети, относно насоките за бюджетната процедура за 2010 г. - раздели I, II, IV, V, VI, VII, VIII и IX.
<SPEAKER ID="082" NAME="László Surján" LANGUAGE="HU">
Европейският парламент очаква проектобюджетът за 2010 г. да помогне на държавите-членки и на гражданите да преодолеят настоящата криза. Това сега е нашата най-голяма грижа. С други думи, бюджетът трябва да намали страховете на европейските граждани и да възстанови тяхната увереност, че ще имат работа, ще могат да изкарват прехраната си и ще могат да живеят в мир и сигурност. Говорим за тези граждани, чийто пари харчим и пред които носим отговорност.
<P>
Заради финансовата криза европейците не са убедени дали техните пари се намират в безопасност в банките и не знаят дали и утре ще имат работа. Но те имат и други безпокойства и проблеми: докога ще могат да отопляват домовете си, има ли в храната им вредни химически вещества или други причинители и т. н. Поради тази причина искаме бюджет, който ще възстанови доверието на гражданите не само във финансовите институции, но и между хората, а също и солидарността в европейски мащаб. Знаем, че не всеки проблем може да бъде решен с 1 % от брутния национален доход, но е от значение дали малките и средни предприятия ще получат насърчение и подкрепа. Изготвя ли се хармонизирана обща енергийна политика? Правим ли всичко възможно, за да се борим с изменението на климата и да насърчаваме възобновяемите енергийни източници? Ще бъде ли по-ефективна защитата на нашите общи граници? Ще донесе ли повече резултати политиката на сближаване, ще бъде ли процесът на наваксване по-бърз, а храната ни по-безопасна?
<P>
Парламентът вижда, че бюджетът е малък в сравнение с тези цели, но също така е наясно, че държавите-членки не използват пълноценно дори текущата бюджетна рамка. Ето защо ние очакваме Европейската комисия да предприеме решителни действия за отстраняване на бюрократичните пречки, за концентриране на разходите в области, където те се усвояват ефективно, и за оттегляне на подкрепата от области, в които има постоянни излишъци. Парламентът е готов да сътрудничи в наблюдението дали започнатите програми наистина са успешни, както и дали отговарят на целта, за която са създадени. Не можем да се задоволим само с това да установим, че разходите са законни. Ние искаме гаранции, че те изпълняват целта, за която са предназначени. Искаме стойност, резултати в замяна на средствата на европейските граждани и очакваме държавите-членки да прилагат програмите бързо и ефективно. Молим Европейската комисия да приеме сериозно нашите искания. Европейският парламент е единствената институция на Европейския съюз, в която гражданите могат да упражняват пряко влияние. Ние сме най-близо до тях и в представения доклад сме обобщили техните мнения. Все още остава повече от месец до представянето на предварителния бюджет. Следователно има време Комисията да разгледа становището на Парламента и да го включи в своите предложения.
<P>
Освен това ще бъда много доволен, ако за разлика от обикновено Съветът и Парламентът не изменят предложението на Комисията, като всеки преследва свои собствени цели, а вместо това трите институции работят заедно за преодоляване на кризата.
<P>
Госпожи и господа, ще завърша моето изказване, като благодаря за работата на всички, които имаха принос за съставянето на този доклад, в това число на секретариата на комисията по бюджети, на членовете на Комисията, на експертите от моята политическа група и на онези, които представиха изменения. Моля ви да участвате в разискването на предложенията и след това да ги подкрепите с вашите гласове. Нека предложим надежда и сигурност на гражданите на Европа!
<SPEAKER ID="083" NAME="Vladimír Maňka" LANGUAGE="SK">
Благодаря, г-жо председател. Г-жо член на Комисията, госпожи и господа, когато съставяме бюджета на Европейския парламент, трябва да се съсредоточим върху нашата основна мисия и да използваме оптимално ресурсите с цел да подобрим законодателната работа на Парламента. Трябва да изключим от бюджета във възможно най-голяма степен въпросите, които не са свързани с нашата мисия.
<P>
Ако искаме членовете на Европейския парламент да работят ефективно, те трябва да могат да изпълняват задълженията си на своя собствен език, ако решат да направят това. В много случаи бихме могли да предотвратим трудности и да избегнем загуба на пари, ако можехме бързо да сменим езика според действителното, а не планирано присъствие по време на дебатите.
<P>
Много от вас сигурно знаят, че в някои комисии документите не са на разположение дори и на основните езици, за да може да бъдат одобрени. Ако по тази причина трябва да се проведе извънредно заседание на комисията или има други излишни забавяния, ние губим време и пари.
<P>
Както и при писмените преводи, необходимо е също да се увеличи гъвкавостта на устните преводи. В мои разговори с представители на различните генерални секретариати на Европейския парламент получих някои много полезни предложения и информация. Самите представители на дирекциите предлагат да бъдат премахнати някои от резервите. В някои случаи обаче те ще се нуждаят от нашата помощ.
<P>
Примерите са много. Госпожи и господа, със сигурност никой от вас няма да сметне, че Парламентът ще стане по-малко сигурен, ако не се държат отворени и двата входа на сградата на Парламента в Страсбург през периодите извън пленарните сесии. Нито пък имаме нужда от физическо присъствие на охрана на някои места, особено в Страсбург и Люксембург.
<P>
От друга страна, сегашната система за сигурност има своите недостатъци. Видяхме това сами при неотдавнашното нападение срещу клона на "Ай Ен Джи Банк" в сградата на Европейския парламент в Брюксел и когато животът на двамата членове на Европейския парламент бе изложен на риск в Мумбай.
<P>
Смятам, че подготвените от дирекцията предложения ще доведат до подобрения, а също и до по-добро използване на ресурсите и изненадващи финансови икономии. Можем да се постигнем още икономии, достигащи до милиони, ако подобрим сътрудничеството между институциите. Свободният капацитет на всяка институция трябва да се предоставя на другите институции.
<P>
Липсата на планиране, както и недостатъчната комуникация - или липсата на такава - по отношение на наличието на преводачески ресурси пречи на ефективното използване на тези ресурси. Органът, който трябва да осигурява преводите, често автоматично възлага поръчки на външни преводачи, без дори да провери за наличието на вътрешни ресурси. Само в областта на преводите можем да спестим над 10 млн. EUR годишно в рамките на институциите. И затова, госпожи и господа, аз вярвам, че ще подкрепите предложението да се възползваме във възможно най-голяма степен от независимите проучвания на използването на ресурсите и организацията на работа.
<P>
Членовете на Парламента трябва да имат изчерпателна информация за ресурсите и материалите, с които разполагат, за да изпълняват своята работа отговорно и ефективно. Поради тази причина поискахме от администрацията да създаде система за управление на познанията, която би ни позволила да работим ефективно с всички документи. Първите конкретни предложения в тази област ще бъдат направен през следващите няколко седмици.
<P>
Друг приоритет е да се предостави на гражданите по-пълна информация за работата на техните представители в Европейския парламент и за това какви ползи носи работата на Парламента за гражданите на Европейския съюз. Тук трябва да завършим, утвърдим и да се възползваме ефективно от телевизионния канал на Европейския парламент, центъра за посетители и новия аудиовизуален център.
<P>
Перата за административни разходи на институциите на ЕС включват разходи за закупуване и наемане на сгради. В различни случаи предишни институции са закупували или наемали имоти по цени над пазарните равнища. Според констатациите на Сметната палата институциите дори не са дори извършвали съвместна оценка на политиките в областта на сградите, а са правили това самостоятелно. Следователно трябва да разработим обща политика по отношение на сградите, за да постигнем по-добро сътрудничество в тази област. Очакваме възможно най-скоро стратегически документ относно политиката в областта на сградите в средносрочен и дългосрочен план, така че да можем да приемем съответното решение на първо четене. Благодаря.
<SPEAKER ID="084" NAME="Dalia Grybauskaitė" LANGUAGE="EN">
Г-жо председател, много Ви благодаря, че ми дадохте възможност да обменя мнения с Парламента на необичайно ранен етап тази година. Много съм благодарна за инициативата на комисията по бюджети това да бъде направено. Комисията вече разгледа много сериозно насоките на Парламента за бюджета за 2010 г. и е съгласна с повечето точки. Комисията също така оценява прегледа от Парламента на Годишната политическа стратегия за 2010 г. - който вече е отразен в резолюция - и е съгласна с много от определените политически приоритети.
<P>
По отношение на неочакваните предизвикателства, като например финансовото, икономическо и социално възстановяване, ще трябва да се предприемат действия. Въпреки това вземането на трайни решения по други въпроси, като например борбата с изменението на климата и постигането на устойчива Европа, също е от съществено значение. На тази основа на 29 април Комисията ще приеме своя предварителен проектобюджет за 2010 г.
<P>
Комисията вече посочи, че през 2010 г. ще бъдат необходими финансови усилия, по-специално за Плана за икономическо възстановяване. Комисията отбеляза също подкрепата на Парламента за по-ефективното равнище на административните разходи и ще продължи да действа в тази посока. Що се отнася до пилотните проекти и подготвителните дейности, сигурна съм, че ще можем да продължим миналогодишното отлично сътрудничество между институциите.
<P>
Предварителният проектобюджет ще се основава на обосновани оценки на потребностите, за да постигнем нашите общи приоритети и да посрещнем предизвикателствата пред нас. Убедена съм, че чрез добро взаимодействие и сътрудничество между всички институции, и особено с Парламента, отново ще бъде постигнато задоволително споразумение относно бюджета за 2010 г.
<SPEAKER ID="085" NAME="Margaritis Schinas" LANGUAGE="EL">
Г-жо председател, в бюджета на Европейския парламент за следващата година ще има три нови елемента. Това ще бъде година, през която тази пленарна зала ще има нов генерален секретар, година, когато вероятно ще се работи съгласно Договора от Лисабон, и година, през която Парламентът ще работи по двата нови правилника - единият за членовете на ЕП, а другият за парламентарните сътрудници.
<P>
Моята политическа група се опита да отрази настъпилото развитие в доклада Maňka чрез многобройни изменения и ние със задоволство отбелязахме, че Комисията е успяла да отрази новите елементи в четири основни приоритета.
<P>
Тези четири основни приоритета на моята група са:
<P>
На първо място, поставяне на акцент върху законотворчеството. Парламентът е особено ефективен, когато упражнява своята законодателна дейност и администрацията трябва да докаже, че може да насочи ресурсите на Парламента в посока, в която той може да постигне резултати.
<P>
Вторият приоритет - и тук ние сме съгласни с групата на социалистите в Европейския парламент - е безусловната защита на езиковото многообразие и достъпа на членовете на Парламента до услуги за писмен и устен превод от и на техния майчин език.
<P>
Третият приоритет е, че трябва да можем да направим оценка на напредъка в изпълнението на основните планове, които вече одобрихме, като например Europarl TV или центъра за посетители, който ни се искаше да бъде готов преди изборите за Европейски парламент, но за съжаление това не е така, и Дома на европейската история. Искаме тези многогодишни планове да функционират гладко и да бъдат надлежно оценени.
<P>
И накрая, смятам, че в Европейския парламент трябва да засилим всички инициативи, които в кризисните времена показват на европейския данъкоплатец, че Парламентът разходва рационално необходимите суми, за да постигне по-добър резултат.
<SPEAKER ID="086" NAME="Costas Botopoulos" LANGUAGE="EL">
Г-жо председател, г-жо член на Комисията, разискването по доклада Surján, по който имам честта да съм докладчик в сянка, е политически дебат с много точки от решаващо значение, особено през тази година. Важността му се определя най-напред от факта, че той ще бъде единственият чисто политически дебат относно политическите приоритети, тъй като, както знаете, през една изборна година няма да имаме възможност да проведем друг такъв дебат; след това ще преминем направо към новата фаза от процедурата, към критичното техническо диференциране и разисквания.
<P>
Това обаче е и дебат през една година, когато - както всеки посочва и както всички ние знаем, като политици и като граждани - Европа навлиза в много дълбока криза и за съжаление всичко показва, че 2010 година, за която се отнасят докладът и нашите разисквания, също ще бъде кризисна.
<P>
Затова първата ми забележка е, че в момента може и да е достатъчно докладът, който обсъждаме сега и който ще гласуваме, да бъде приет с обикновено мнозинство, но това трябва да бъде доклад, който изразява становището на целия Европейския парламент, а не само на една политическа фракция. Това трябва да бъде доклад, който изразява безпокойството на гражданите и политиците, но - и тук имаме политически разногласия между нас и докладчика и неговата фракция - не само с акцент изцяло върху страховете и безпокойствата, а също така и върху бъдещите перспективи.
<P>
Трябва да използваме бюджета, за да обясним на гражданите, че бюджетът е политически инструмент, с който ние не само даваме отговор на страховете, но също така осигуряваме политически перспективи за бъдещето. Това според мен е изключително важно и усилията на нашата група - както по време на стадия на разглеждане в комисия, така и на етапа на разискване в пленарно заседание, имат за цел да бъде постигнат баланс между този текст и политическата динамика, която той ще показва, за да не пресъздадем апокалиптична картина - единствено на страх и тревога - а да разкрием перспективите за Европейския съюз.
<P>
Ще кажа отново: днес обикновеното мнозинство може и да е достатъчно и е възможно една фракция да наложи своята линия, но е от решаващо значение в светлината на разискването, което ще приключи с квалифицирано мнозинство, да бъде чуто становището на Парламента, което в крайна сметка отразява мнението на гражданите.
<P>
В период на криза ние, социалистите, считаме, че Европа трябва да реагира чрез своя бюджет с много специфични характеристики. Отговорът в нашия бюджет и отговорът на политическа Европа преди всичко трябва да бъде съгласуван: не трябва да създаваме впечатлението, че оставяме всяка държава-членка да се справя сама с тази трудна ситуация. На второ място, трябва да се даде приоритет на социалната закрила на гражданите; този социален индикатор, който е характерен за Европейския съюз, трябва да се съхрани на всяка цена. Ето защо се опитваме да кажем някои неща в доклада по различен начин. И накрая, този отговор на кризата трябва да бъде разбираем за гражданите, той трябва да повтори приоритетите в областта на околната среда и енергетиката и да потвърди позицията за енергийно независим Европейски съюз, като обаче остави открити всички пътища, всички възможности, така че да можем да постигнем точно това, което искаме.
<P>
Има много неща в общия дух на доклада, с които сме съгласни - изразената неотложност, политическата необходимост. Бихме искали да подчертаем обаче, че отговорът, който искаме да дадем чрез бюджета, трябва да притежава тези характеристики.
<P>
И така, до нови срещи през септември, като се надяваме, че Комисията ще приеме сериозно становището на Парламента.
<SPEAKER ID="087" NAME="Anne E. Jensen" LANGUAGE="DA">
Г-жо председател, г-н Surján е избрал "сигурност" в по-широкия смисъл на думата за заглавие на бюджета за 2010 г.: намаляване на степента на финансовата и икономическа криза, нейното значение за заетостта и икономическата сигурност, сигурността на енергийните доставки, безопасен транспорт, безопасността и сигурността на гражданите във връзка с проблемите, предизвикани от имиграцията, и проблемите, възникващи в резултат на демографските промени, при които по-малко млади хора се грижат за все повече възрастни хора, необходимостта от по-добра защита на околната среда, необходимостта от борба срещу тероризма и необходимостта от насърчаване на безопасността и сигурността чрез ролята на ЕС в света. Заглавието "сигурност" показва многото области, в които бюджетът на Европейския съюз е важен, и колко съществено е бюджетът да отразява нашите потребности.
<P>
В много отношения 2010 г. ще бъде интересна година за бюджета на ЕС. За структурните фондове 2010 г. е първата година, през която ще започне да важи правилото "n+3". Бюджетните кредити, които не са били предвидени през последните три години съгласно програмата, ще бъдат погасени. Сега ще видим дали държавите-членки са успели да усвоят бюджетните кредити в срок. Наистина се надявам, че клаузата за ограничаване на валидността, правилото "n+3", няма да се приложи, но ако е така, със сигурност има причина да преразгледаме правилата за структурните фондове, за да видим дали те са достатъчно гъвкави и небюрократични.
<P>
Външната политика през 2010 г., както и през предходните години, ще бъде сложна. Бих искала да призова Комисията да намери необходимите бюджетни кредити, макар и таванът за тази категория разходи да е много нисък. В комисията по бюджети проведохме няколко обсъждания по позицията ни относно субсидирането от ЕС на газопровода "Набуко". Бих искала да подчертая, че това е точка, на която ние в групата на Алианса на либералите и демократите за Европа придаваме голямо значение. Енергийната сигурност трябва да с гарантира с помощта на много различни инициативи, но ще бъдем особено доволни, ако видим подкрепа за "Набуко" - проект, който в крайна сметка е независим от "Газпром".
<P>
Бюджетната процедура тази година ще бъде доста трудна. Все пак, това е изборна година. Докладите на г-н Maňka и г-н Surján представляват единствената възможност, която Парламентът ще има да изрази становището си по бюджета. Новоизбраният парламент ще трябва да води реалните преговори по отношение на бюджета. Не е лесно да се поддържа процедурата, която въведохме миналата година с г-жа Haug като докладчик и със значителното участие на специализираните комисии. Трябва, разбира се, да направим всичко възможно, за да гарантираме, че процедурата е възможно най-открита и структурирана, и аз се радвам да чуя, г-жо член на Комисията, че това също е нещо, което възнамерявате да направите. Мисля, че г-н Surján и г-н Maňka представиха едно добро предложение, за да бъде постигнато това.
<SPEAKER ID="088" NAME="Wiesław Stefan Kuc" LANGUAGE="PL">
Г-жо председател, подготовката на бюджета за 2010 г. изисква много кураж. Все още нямаме пълна представа за действителния размер на икономическата криза, която започна миналата година. За съжаление, въпреки значителните усилия на отделните държави да я контролират, кризата продължава да се развива - закриват се работни места, безработицата нараства, обедняват цели семейства и слоеве от обществото, градове и села.
<P>
Изпълнението на задачите, заложени в многогодишните финансови рамки за периода 2007-2013 г., създава все повече трудности. Миналата година, когато се съставяше бюджетът за 2009 г., прогнозираното ниво на финансиране бе постигнато много трудно. Ще бъде ли възможно да се запази това ниво през 2010 г.? Надявам се. Това ще бъде най-голямото предизвикателство пред нас следващата година.
<P>
Не трябва да забравяме, че солидарността има най-голямо значение в трудни времена. Не трябва да се отказваме от благородните цели, които са заложени в Лисабонската стратегия. Трябва да имаме предвид икономическото разнообразие на държавите-членки на Европейския съюз - не всички ще могат да преодолеят кризата, но съвместните действия могат да помогнат много. Все още имаме шанс на етапа на междинния преглед да променим нашите политики и да се съсредоточим върху борбата срещу негативните последици от кризата, като превърнем това в наш първостепенен приоритет.
<P>
И накрая, бих искал най-искрено да благодаря на моите колеги от комисията по бюджети г-н László Surján и г-н Vladimír Maňka за техния принос в този труден момент.
<SPEAKER ID="089" NAME="Pedro Guerreiro" LANGUAGE="PT">
Пред лицето на задълбочаващата се криза в Европейския съюз и при липсата на обективни и ефективни мерки на общностно равнище за справяне с нея Европейският парламент, след като през декември миналата година договори бюджет за 2009 г., който е с около 8 млрд. EUR по-малък от определеното в многогодишната финансова рамка (МФР) за 2007-2013 г., сега иска окончателният бюджет за 2010 г. да бъде по-близък до тези горни граници. Според нас обаче дори и съвсем малкото, което Европейският парламент имаше възможност да поиска, всъщност е твърде малко.
<P>
Бюджетните ограничения, наложени в текущата многогодишна финансова рамка, която свежда бюджета на Общността до 1 % от брутния национален доход на Европейския съюз, са очевидно недостатъчни за постигането на обявената политика на икономическо и социално сближаване. Нещо повече, тези недостатъчни пределни суми не се използват изцяло за тази цел или дори не се съблюдават и със сигурност не се изпълняват напълно. Постоянното залагане на недостатъчни бюджети и недостатъчното усвояване на структурните и кохезионни фондове, изпълнението на които закъснява с две години, изисква приемането на пакет от мерки, които да гарантират, че тези фондове се прилагат, особено когато Европейският съюз и неговите неолиберални политики са една от основните причини за сегашната икономическа криза.
<P>
Пред лицето на увеличаващата се безработица, социално неравенство и бедност отново ще изтъкнем спешната нужда, наред с други мерки, да се увеличат финансовите средства на структурните и кохезионните фондове, да се ускори и да се гарантира тяхното пълно прилагане, да се увеличи процентът на съфинансирането от Общността и да се отмени прилагането на правилата "n+2" и "n+3" по отношение на тези фондове. Тези фондове трябва също така да се използват, за да се защити заетостта с права и да се увеличи покупателната способност на работниците, да се подкрепят ефективно малките и семейни селскостопански и рибни стопанства, да се защитят и да се развият производствените сектори във всяка държава-членка, по-специално в страните, които участват в процеса на сближаване, и да се подпомогнат ефективно микро-, малките и средни предприятия и кооперативният сектор.
<SPEAKER ID="090" NAME="Nils Lundgren" LANGUAGE="SV">
Г-жо председател, Европейският съюз посреща световната финансова криза с бюджет, който е изготвен пред половин век. Според докладчика Европейският съюз трябва да посрещне съвременния глобализиран свят с бюджет, в който почти всички средства са заделени за безумна селскостопанска политика и неефективна регионална политика. Все едно да се атакува с кавалерия една модерна, механизирана армия с управляеми ракети.
<P>
Разликата във величините е абсурдна. В момента е невъзможно да се направи оценка на разходите, които са необходими за справяне с финансовата криза, но според един от обявените разчети се допуска, че тази стойност е около 50 000 млрд. USD. Общият бюджет на Европейския съюз е едва няколко процента от тази сума и вече е отреден за селскостопанска и регионална политика. Европейският съюз поиска от всяка държава-членка да приложи пакет от стимули, съответстващ на малко над 1 % от нейния БВП. Това вече е повече от целия бюджет на Европейския съюз, който, разбира се, е само около 1 %.
<P>
Патетични са и текстовете в двата доклада, засягащи финансирането на политиката в областта на климата и енергийната политика. Бюджетът на ЕС в тези области отново е съвсем нищожен. Задачата на ЕС е да получи сътрудничество и ангажименти, разходите за които трябва да се поемат от държавите-членки, след като бъдат заложени в демократичен процес там.
<P>
Същото важи и за енергийната политика. Изграждането на газопровод по суша е по-евтино, отколкото по морското дъно. Въпреки това в момента Русия и Германия изграждат газопровод по морското дъно, който директно свързва двете страни. Те правят това, за да се изолират. Това е повторение на Рапалския договор, а Европейският съюз не реагира. Както казва кралят в "Хамлет": "Със думи там съм, но със дух съм тук".
<SPEAKER ID="091" NAME="Sergej Kozlík" AFFILIATION="NI">
(SK) Основната логика на устройството на бюджета на Европейския парламент, във вида, в който се предлага от докладчика на комисията по бюджети, г-н Vladimír Maňka, е стабилна. Тя предвижда мерки по отношение на онези точки, които са се оказали по-слаби и недобре обмислени или които не са били изпълнявани в достатъчна степен през предходните години.
<P>
На първо място и преди всичко това обхваща окончателното решаване на въпроса за ресурсите за писмен и устен превод, които се използват в Европейския парламент. Въпреки очакванията, тук не успяхме да осигурим пълно прилагане на една от основните аксиоми на Европейския съюз, която е равен достъп и липса на езикова дискриминация.
<P>
И нямам предвид само равен достъп и недискриминация във връзка с дейността на членовете на Европейския парламент, а най-вече възможността европейските граждани, независимо от техния майчин език, да имат достъп до информация за дейността и резултатите от разискванията в институцията, в която гражданите изпращат своите представители чрез преки избори.
<P>
Въпреки че осъществихме голямо разширяване на Европейския съюз, забавяне от пет години наистина изглежда като нелеп опит за печелене на време. Това подкопава вярата в европейските институции, особено в по-малките страни, и създава добра основа за националистически политически групи.
<SPEAKER ID="092" NAME="Salvador Garriga Polledo" AFFILIATION="PPE-DE">
(ES) Г-жо председател, г-жо член на Комисията, това е последният бюджет в този парламентарен мандат и, ако имаме късмет, той ще бъде и последният, преди да бъде приложен Договорът от Лисабон заедно с новите бюджетни разпоредби.
<P>
Разискването, в което сме ангажирани днес, е разискване относно бюджетните насоки, защото те представляват именно това, и е съвсем ясно, че, както членът на Комисията току-що каза, ние трябва да одобрим тези бюджетни насоки тук в срок, който би позволил да окажем влияние върху съставянето на подготвения от нея предварителен проектобюджет. Те са насоки с оглед на това, че включват политическите приоритети на този Парламент, на които трябва да се отреди бюджетно съдържание и средства.
<P>
Бюджетът на Европейския съюз е борба за оскъдни ресурси, особено в тези времена на финансова и икономическа криза. Решението, което вземаме сега, за това какви ще бъдат политическите приоритети на Европейския парламент, следователно ще бъде от голямо значение, особено предвид факта, че този бюджет ще бъде мост между два мандата на Европейския парламент, а също и между два мандата на Европейската комисия.
<P>
Хората, които започват тази процедура, няма да бъдат същите, които ще я завършат през декември, а от сега до декември може да имаме дори трима членове на Комисията, отговарящи за бюджетните въпроси - и аз бих искал да се възползвам от тази възможност, за да поздравя члена на Комисията за назначаването. Следователно постигането на консенсус в този Парламент относно нашите приоритети е изключително важно.
<P>
Очевидно подобно на миналата година ще създадем бюджет, защитаващ в най-голяма степен сигурността на нашите граждани. Тази сигурност обхваща много отделни позиции, като например социалното сближаване, търсенето на работа и сближаването, и - за съжаление, както бе споменато в началото на това заседание - е необходимо също да се засили сигурността и борбата срещу тероризма. Не трябва да забравяме, че за съжаление борбата срещу тероризма все още е приоритет на Европейския съюз.
<P>
Разбира се, друг приоритет ще бъде борбата с икономическата криза. Планът за икономическо възстановяване показа ограниченията и недостатъците на годишния бюджет, на многогодишната финансова рамка и дори на междуинституционалното сътрудничество. Това, което липсва, е реален диалог, за да се провери, например, ролята на Европейската инвестиционна банка и използването на излишъците в категориите разходи за финансиране на плановете на Европейската комисия. Това, което липсва, е консенсус, а също и диалог.
<P>
Насоките включват политически решения, които ще бъдат отразени при съгласуването през юли, а след това ще бъдат включени на първото четене.
<P>
Бих искал докладчикът, г-н Surján, да получи достатъчна подкрепа, за да доведе насоките до успешен край, тъй като той има възможностите да направи това и се надявам, че до декември ще получи много положителни резултати.
<SPEAKER ID="093" NAME="Ralf Walter" AFFILIATION="PSE">
(DE) Много благодаря, г-жо председател, много благодаря, г-жо член на Комисията. Както каза г-н Surján, наличният бюджет е ограничен - 1 % от брутния национален продукт. Затова трябва да бъдем още по-внимателни със средствата, особено с оглед на кризата, която тревожи хората. Трябва също така да се опитаме да вземаме решения заедно.
<P>
В този доклад има една част, която не позволява вземането на съвместни решения. Тя засяга енергийните доставки и енергийната сигурност. Питам се дали в момент, когато трябва да държим сметка за всяко евро, наистина е необходимо да инвестираме средства в области, където някои участници на пазара печелят милиарди. Предлага се да се предостави подкрепа за газопроводи като проекта "Южен поток" на италианската групировка "Ени", която имаше печалба от 10 млрд. EUR. "Северен поток" е проект на E.ON, германска групировка с печалба от 5 млрд. EUR, а "Набуко" обединява германско, австрийско и турско дружество с обща печалба в размер на над 6 млрд. EUR. Трябва ли наистина да даваме парите на данъкоплатците в сфери, в които се печели? Не трябва ли конгломератите да направят сами съответните инвестиции и не трябва ли ние да участваме само в онези области, в които подкрепата на данъкоплатците наистина е желателна? Не трябва да хвърляме още пари при онези, които и без това печелят достатъчно. Оттук и въпросът: това ли наистина искаме?
<P>
Вторият ми въпрос е следният. Ако подкрепяме фирми, защо "Набуко"? Защо искаме да създадем дисбаланс в това отношение? Защо искаме да облагодетелстваме унгарско дружество, а не италианско например? Какво е вашето обяснения за това? Поддържането на неутралитет по отношение на конкуренцията е задължително, но тя ще бъде нарушена от това, което се надявате да приемете.
<P>
Третата ми забележка е, че средствата трябва да се изразходват в Европа. Каква е ползата да инвестираме в Азербайджан? Пред лицето на кризата нашите европейски граждани искат от нас да дадем механизми за решение. Те очакват от нас да окажем помощ.
<P>
Не можем да подкрепим доклада Surján в настоящия му вид, тъй като това би означавало да се насърчат нарушаващи конкуренцията мерки и да се дадат още пари на институции и индустрии с високи печалби. Със своите недостатъчни ресурси Европейският съюз определено не може да си позволи това.
<SPEAKER ID="094" NAME="Kyösti Virrankoski" AFFILIATION="ALDE">
(FI) Г-жо председател, съставянето на бюджета за следващата година ще бъде трудна задача. Заради изборите за Европейски парламент следващата пролет ще се наложи да бъде направена дълга пауза в процеса на съставяне, а евентуалното влизане в сила на Договора от Лисабон означава, че бюджетът ще бъде изготвен по правила, които са различни от правилата, при които ще се изпълнява. Затова пожелавам успех на г-н Surján и г-н Maňka, като главни докладчици за бюджета, в тази тежка задача.
<P>
Структурната политика на ЕС е хваната в капана на голям порочен кръг от бюрокрация. Причината е безнадеждно сложната система за администриране и контрол, която може да обслужи едва 20 % от програмите по Социалния фонд и само 7 % от програмите по Фонда за регионално развитие. Има финансиране за едва 2 % големи проекти. Нещо повече, изминали са повече от две години от новия програмен период. Миналата година, например, повече от 2,8 млрд. EUR поети задължения бяха изтеглени или отложени, а повече от 4 млрд. EUR бюджетни кредити за плащания бяха изтеглени.
<SPEAKER ID="095" NAME="Zbigniew Krzysztof Kuźmiuk" AFFILIATION="UEN">
(PL) Г-жо председател, общият размер на приеманите всяка година бюджети е значително по-нисък от приетите в многогодишните финансови рамки стойности. Нещо повече, бюджетите се изпълняват на още по-ниско ниво, което води до значителен размер на просрочени поети бюджетни задължения. Този феномен по-специално се дължи на системата от сложни правила и изисквания, която е наложена от Европейската комисия, а също и от подробните правила по отношение на бенефициерите, които са въведени от държавите-членки.
<P>
Особено важно е както Комисията, така и отделните държави-членки да намалят значително бюрократичната тежест, за да се подобри изпълнението на бюджета. На второ място, с оглед на задълбочаващата се икономическа криза в ЕС изключително важно е бюджетните ресурси и финансирането от Европейския съюз да се използват в още по-голяма степен под формата на заеми и кредити от европейски институции, за да се подкрепи развитието на държавите-членки, и по-специално секторът на малките и средни предприятия. Трето и последно, много е важно също да се използват повече бюджетни ресурси на ЕС, а също и предоставяни от банките средства, за да се гарантира реална диверсификация на нашите енергийни доставки, и по-специално проектът "Набуко". Ако не диверсифицираме нашите доставки на суровини за производство на енергия, особено на природен газ, кризи като тази през януари ще възникват отново.
<SPEAKER ID="096" NAME="Hans-Peter Martin" AFFILIATION="NI">
(DE) Г-жо председател, прави сме да обсъждаме финансовата криза, но не и да твърдим, че Европейският съюз няма средства в бюджета си, за да финансира съответните мерки за борба с кризата.
<P>
В годишния си бюджет имаме 144 млрд. EUR, от които някак са били съкратени 5 млрд. EUR. Моето конкретно предложение е следното: нека превърнем тези 5 млрд. EUR в 50 млрд. EUR, без да увеличаваме бюджета. Как е възможно това? Ако вземем административната част, обединявайки всички административни разходи на Европейския съюз, скрити в оперативните програми, това ни дава 15 млрд. EUR.
<P>
Аз казвам, че можем да се справим с 5 млрд. EUR, и така ни остават 10 млрд. EUR за борба с финансовата криза. После правим това, което винаги изискваме от другите, а именно преглед на нашите програми и дейности от независимо лице. Убеден съм, че ако най-накрая се направи преглед на конкретните съвременни политики на Европейския съюз, лесно можем да постигнем още 30 млрд. EUR потенциални икономии годишно, без да се отклоняваме от целите си.
<P>
Има и още някои "дребни" неща в Парламента. Ние имаме бюджет от 1,5 млрд. EUR. Започването на заседанията навреме би довело до ефективност в нашата работа - която ще струва 700 млн. EUR - а останалите 300 могат да се получат от Съвета, който работи не по-малко разточително от Парламента.
<SPEAKER ID="097" NAME="Reimer Böge" AFFILIATION="PPE-DE">
(DE) Г-жо председател, г-жо член на Комисията, госпожи и господа, с тези насоки за бюджета за 2010 г. Парламентът в пленарно заседание не само ще определи насоките за бюджетната процедура, но също, ако политическите групи не направят предложение за резолюция по тази тема, ще даде своето становище относно Годишната политическа стратегия на Комисията.
<P>
Причината, поради която бюджетната процедура е толкова сложна структура, несъмнено е в това, че в основата си тя се състои от два етапа. Парламентът и неговата комисия по бюджети все още ще отговарят за съгласуването през юли, а ние не можем да предвидим днес какви нови предизвикателства и допълнителни мерки може да се наложат, например от евентуалното влизане в сила на Договора от Лисабон или от нови изисквания, дължащи се на международни и европейски циклични тенденции. Същевременно бюджетът за 2010 г. впоследствие ще послужи като мост към прегледа на бюджета и междинния преглед на многогодишните програми, които трябва да се проведат през 2010 г. Много се радвам, че когато обсъжда аспектите на европейската бюджетна политика, г-н Surján подчертава, че Европа може да подкрепи откриването на възможности и защитата, т.е. гарантиране на вътрешната и външната сигурност, осигуряване на защита на европейските граждани и оказване на помощ да се справят с настоящите проблеми, давайки нов тласък на растежа, иновациите и работните места. Тук не говорим просто за нови пари. Говорим също по-специално за опростяване и ускоряване на съществуващите мерки, за да не се налага непрекъснато да връщаме договорените плащания по нашите програми за солидарност, които вече са част от бюджета, година след година с помощта на допълнителните бюджети.
<P>
Приветствам също така приоритетите, които г-н Maňka представи за Парламента в своя доклад. Когато става въпрос за подобряване на вътрешните структури на Парламента, освен необходимостта от подобряване на организацията на езиковите услуги е необходимо да се продължи вече започналият преглед, вместо просто всеки път да се изискват нови позиции. Ако възнамеряваме да приемаме повече закони, трябва да се концентрираме повече върху други въпроси. Не можем винаги, когато ни хрумне, да изискваме нови позиции и постове. В това отношение ни предстои още много работа.
<SPEAKER ID="098" NAME="István Szent-Iványi" AFFILIATION="ALDE">
(HU) Г-жо председател, г-жо член на Комисията, приветствам факта, че докладът несъмнено застава зад позицията на Комисията в подкрепа на проекта "Набуко". Руско-украинската газова криза показа зависимостта на Европа по отношение на снабдяването с газ. Проектът "Набуко" е единственият реалистичен, икономически ефективен план, който може да намали едностранната зависимост на Европа от руските доставки на газ. Може би ви е омръзнало да ме слушате всяка година в разискването по бюджета да обръщам внимание на недостатъчното финансиране на главата за външните отношения. Европейският съюз може да реагира своевременно на новите предизвикателства, ако неговият бюджет позволява реална гъвкавост и преразпределяне както в самите глави, така и между тях. В противен случай можем да продължим да подкрепяме нашите най-важни цели с бюджетни трикове и непрозрачно манипулиране на бюджета. Призовавам Комисията да предложи решение на сериозните проблеми с финансирането на главата за външните отношения в контекста на един действителен междинен преглед, както и да гарантира по-голяма бюджетна гъвкавост.
<SPEAKER ID="099" NAME="James Elles" AFFILIATION="PPE-DE">
(EN) Г-жо председател, достигайки до първия етап от бюджета за 2010 г., бих искал да поздравя двамата докладчици. Ясно е - и други изказали се споменаха това - че дебатът тази есен ще бъде по-различен, защото сегашният контекст на европейските избори се характеризира с най-тежките икономически условия през последните 60 години.
<P>
Затова подозирам, г-н Surján, че що се отнася до гледането на бюджета тази есен, в този документ Вие сте изложили традиционни предизвикателства, а до провеждането на разискванията те в голяма степен ще са се променили, като тогава ще се концентрираме върху това къде ще се намираме, върху създаването на нови работни места в бъдеще, а не върху обсъждане на миналото. Ще бъде поставен акцент върху посочени във Вашия документ теми, като зелените технологии, технологиите с нулеви въглеродни емисии и, преди всичко, как информационните и комуникационните технологии (ИКТ) могат да стимулират иновациите и да доведат до нов растеж, от който европейската икономика ще се нуждае.
<P>
Г-н Maňka, в бюджета на Европейския парламент, когато разсъждаваме за процеса на преглед, който бе споменат току-що, моля да не забравяте ролята на технологиите и начина, по който всичко може да се направи много по-просто. Не се нуждаем от традиционните начини на действие: необходимо е да мислим за новите начини, по които можем да общуваме с гражданите. Подозирам, че до края на следващия Парламент всеки парламентарист, самостоятелно или заедно с друг, ще има блог. Днес в световната мрежа има повече от 100 милиона блога. В началото на този парламентарен мандат през 2004 г. нямаше нито един. Трябва да настроим съзнанието си на вълните на бъдещето, а не да тъпчем на едно място по обичайните начини, с които сме свикнали в толкова много случаи.
<P>
И накрая, твърдо подкрепям предложението на г-н Surján, тъй като и в двата бюджета се засяга това, което аз наричам "баланс между цена и качество", а други наричат "качествено подобряване" на начина, по който ние разходваме бюджета. По време на икономическата рецесия ще ни бъде много тежко и ще трябва да можем да обосновем средствата, които изразходваме. Бих искал да благодаря на члена на Комисията за всичко, което направи през мандата си, за да може да следи как се извършват разходите. Ако на бъдещия Парламент може да бъде предоставен анализ на онези редове, които са силни, и на онези, които са слаби, това би било много полезно.
<SPEAKER ID="101" NAME="Maria Petre" AFFILIATION="PPE-DE">
(RO) Бих искала да благодаря на моя колега, г-н Surján, за неговите усилия. Тъй като обсъждаме конкретно насоките за бюджетната процедура за 2010 г., което на практика е един политически дебат, бих искала да подчертая няколко неща.
<P>
Според мен - а това е и позицията на Румъния - има един особено важен елемент, който е необходим, за да се гарантира ефективното функциониране на Европейския съюз и който трябва задължително да се интегрира в бюджетните редове за 2010 г.: проектът "Набуко". Всички знаем, че Европейският съюз преживя доста неприятна ситуация тази зима, оставайки без почти никакви доставки на газ. Нещо повече, този въпрос не се отнася само за газа, а и за всички енергийни ресурси, които Европейският съюз използва.
<P>
Европейският съюз зависи от своите доставчици не само по отношение на цената, но и на предлагането. Ето защо за нас е изключително важно да диверсифицираме доставчиците на енергия и енергийните ресурси, както и методите за транспортиране на тези ресурси, за да осигурим на нашите граждани постоянни доставки и да ги защитим от прекъсвания в снабдяването, особено през студените зимни месеци.
<P>
От друга страна, смятам, че трябва да инвестираме и да насърчаваме научните изследвания и развитието на нови технологии, които ще дадат възможност промишлеността да използва възможно най-малко енергия. Заедно с гражданите на Европа трябва да засилим кампаниите, насочени към спестяването на енергия. Както диверсифицирането на ресурсите, така и тяхното спестяване са решения, чрез които да се предвидят и посрещнат енергийните кризи, заплашващи Европейския съюз.
<SPEAKER ID="102" NAME="Ville Itälä" AFFILIATION="PPE-DE">
(FI) Г-н председател, предстои ни една година на предизвикателства: освен всичко друго имаме избори и икономическа криза. Това означава, че носим много голяма отговорност, но за щастие г-н Surján и г-н Maňka се грижат за това. Знам, че и двамата приемат сериозно своята отговорност и много съвестно изпълняват задълженията си. Това явно означава, че ще трябва да разгледаме по-специално собствените проекти на Парламента и да дадем пример на широката общественост, като така получим нейното доверие. Трябва наистина да разгледаме проектите "под лупа", за да видим кои от тях можем да изпълним през този период. Те не трябва да бъдат грандиозни.
<P>
Бих искал специално да подчертая в изказването си една подробност. А именно, че тази година в бюджета има нова позиция, "Стратегия за Балтийско море", и аз се надявам, че и Комисията, и Парламентът ще започнат заедно подходящите проекти и ще намерят подходящите средства за подходящите мерки. Хората, които живеят в региона на Балтийско море, очакват да получат нещо реално, а не просто една формална стратегия за техния регион, така че ако ние обмислим добре нещата, може да постигнем резултат.
<SPEAKER ID="103" NAME="László Surján" LANGUAGE="HU">
Приветствам коментарите и имам усещането, че повечето от отправените критики, както и по-голямата част от предложените промени са свързани с едно и също. Имам предвид, че става въпрос предимно за терминология, без да има истинско противопоставяне. В основата на разискването стои едно: подкрепата за "Набуко". Бих искал да стане ясно, че нашата подкрепа не е насочена към фирмите и не става въпрос за проекти на стойност милиарди евро. Ние обаче очакваме Европейската комисия да предприеме стъпки в посока към осигуряване на енергийната независимост на Европа, а емблематичен в това отношение - наред с други - е проектът "Набуко".
<P>
Г-н председател, позволете ми да обърна внимание на още нещо. Целта на този бюджет излиза извън неговите рамки. Днес гражданите на Европа вече не си представят Европейския съюз така съвършен, както го виждаха основателите му - че той ще създаде мир, че не са възможни повече войни. Днес на карта е заложено нещо друго. Не ни заплашва война, но се сблъскваме с други неща, като тази криза например. Ако можем да намерим решение и да докажем на себе си и на гражданите на Европа, че Европейският съюз може да се справи с проблемите задружно, като едно цяло, ние ще изпратим ясно послание към гражданите на Съюза, че си заслужава да се направи жертва, че от сътрудничеството има полза. Ние се нуждаем от Съюза. Ако приемем успешен бюджет за 2010 г., очаквам евроскептицизмът да намалее. Моля за подкрепа сега, а също и по-нататък, през есента. Благодаря за вниманието.
<SPEAKER ID="104" NAME="Vladimír Maňka" LANGUAGE="SK">
Бих искал да благодаря на всички за вдъхновяващата дискусия, а също и на докладчиците в сянка за тяхното конструктивно сътрудничество. Благодарение на тяхното предложение за изменение целият проект е с по-високо качество.
<P>
Бих искал също така да благодаря на генералния секретар Rømer за неговото сътрудничество и вече очаквам с нетърпение да работя със следващия генерален секретар.
<P>
Искам да благодаря на всички представители на генералните секретариати на Европейския парламент, с които се срещнах и проведох дискусии. Бих искал да кажа на представителите на останалите генерални секретариати, че искам да се срещна и с тях и да работим заедно, за да намерим ефективни решения, така че да можем да използваме финансовите ресурси на гражданите на Европа по още по-ефективен начин.
<P>
Комисията по бюджети си сътрудничеше конструктивно и с други институции в миналото и по време на предходния бюджетен процес. Мисля, че бюджетните изисквания, които тези институции представят в момента, са реалистични.
<P>
Искам да изразя своята висока оценка за начина, по който се създават бюджетите в тези институции, тъй като при съставянето на бюджет не е достатъчно само автоматично да се отчете процентът на инфлация. Бюджетът се основава също на действителните потребности, установяването на които в настоящия момент представлява голямо предизвикателство. През следващите дни ще се срещна с представители на институциите, за да чуя техните становища, преди да обсъдим тези оценки в комисията по бюджети. Още веднъж бих желал да благодаря на всички мои колеги. Очаквам с нетърпение да продължим своето сътрудничество.
<SPEAKER ID="105" NAME="Председател">
Разискването приключи.
<P>
Гласуването ще се състои във вторник, 10 март 2009 г.
<P>
Писмени декларации (член 142)
<SPEAKER ID="106" NAME="Šarūnas Birutis  " LANGUAGE="LT">
В условията на финансова и икономическа криза малките и средни предприятия срещат все повече трудности, опитвайки се да получат финансиране за научни изследвания, технологично развитие и иновации. Според рамковата Програма за конкурентоспособност и иновации предоставянето на ефективна подкрепа за дейностите на малките и средни предприятия в областта на иновациите е възможно, затова се подчертава важността на разпределянето на достатъчно средства за финансиране на Програмата за конкурентоспособност и иновации (ПКИ).
<P>
Информационните и комуникационни технологии предоставят големи възможности за насърчаване на растежа и иновациите, като така помагат за изпълнението на целите на Лисабонската стратегия и за преодоляване на настоящата икономическа криза. Повече от всякога Европейското научноизследователско пространство стои в основата на информационното общество на Европа и е от основно значение за премахване на несъгласуваността в научноизследователските дейности, програми и политики в Европа. Осигуряването на достатъчно финансиране е важно, за да се осигури поток от квалифицирани учени, които могат да се движат свободно, и да се подкрепи създаването на световна научноизследователска инфраструктура, достъпна за всички екипи от изследователи от цяла Европа.
<P>
Обезпечаването на сигурността на енергийните доставки в Европейския съюз, както и принципът на енергийна солидарност са най-важните приоритети в програмата на ЕС и това трябва съответно да бъде отразено в Бюджета на Европейския съюз.
<SPEAKER ID="107" NAME="Маруся Иванова Любчева  " AFFILIATION="PSE">
в писмена форма. - Отговорността на ЕП при подготовката на Бюджет 2010 е по-висока, в сравнение с досегашните бюджети, и причината за това е финансовата и икономическата криза, както и енергийната нестабилност, засегнала държавите, членки на Съюза. Необходима е максимална прецизност в бюджетирането и гъвкавост на възможностите, тъй като динамиката на кризата изисква динамика на управлението.
<P>
Необходима ни е по-успешна реализация на регионалната и социална кохезионна политика на територията на Съюза. Тя трябва да намери отражение във всеки приоритет, което е още по-значимо предизвикателство в условията на икономическа криза, за да не допуснем създаването на разделителни линии между държавите-членки и за да помогнем на новите държави-членки да се справят.
<P>
Считам, че използвайки бюджетните инструменти, през 2010 година ще бъдем по-отговорни към енергийните и транспортни мрежи, вътрешноенергийните мрежи за ЕС - добре планирани, за да гарантират алтернативност на най-засегнатите от нейната липса страни. И особено важно - гъвкавост и ефективност на финансирането на транспортните коридори, с цел облекчаване на трафика и разширяване на комуникацията между страните. Особено внимание трябва да се отдели на мрежите Север-Юг.
<P>
Необходима е много по-висока интензивност в развитието на изследователските и развойни проекти. Иновационната политика трябва да се насочи към подходящи за страните отрасли, за максимално повишаване на ефективността на изразходването на средствата.
<SPEAKER ID="109" NAME="Péter Olajos  " LANGUAGE="HU">
Като докладчик по становището на комисията по околна среда, здравеопазване и безопасност на храните относно бюджета на ЕС за 2010 г. бих искал да изразя своето задоволство от представения ни материал.
<P>
Особено приветствам намерението на Комисията да допринесе за икономическото и социално възстановяване, да засили енергийната ефективност и да се бори срещу изменението на климата.
<P>
Напълно съм съгласен, че Европейският съюз трябва да вземе повече финансови и бюджетни решения с по-широк обхват, които да му позволят да изиграе роля най-вече в областта на икономическия растеж и създаването на работни места. Опазването на околната среда - така нареченият "зелен нов курс" - може, давайки решения на настоящата икономическа криза, да предостави отлична възможност за увеличаване на инфраструктурата на зелените технологии.
<P>
Проблемите с доставките на газ в началото на годината отново показаха липсата на алтернативни източници на енергия, алтернативни маршрути за доставки на енергия, складова база за енергия и вътрешни връзки в транспорта на енергия между държавите-членки. Поради тази причина е важно в бюджета на Европейския съюз надлежно да бъде отразена необходимостта от повишаване на сигурността на енергийните доставки и транспорт, и да инвестираме значителни суми в тези области.
<P>
Както ясно се посочва в доклада, изменението на климата и опазването на околната среда, както и въпросът за енергийната сигурност са тясно свързани. Същевременно буди съжаление фактът, че мерките за намаляване на изменението на климата все още не са включени в достатъчна степен в бюджета на ЕС. Поради това смятам, че задачата на Парламента е най-вече да окаже натиск върху Комисията в това отношение и да се увери, че споменатите ресурси се увеличават.
