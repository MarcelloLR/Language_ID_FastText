<CHAPTER ID="004">
Обзор на испанското председателство (разискване)
<SPEAKER ID="008" NAME="Председател">
Първата точка е изявленията на Съвета и на Комисията: Обзор на испанското председателство. Нека сърдечно да приветстваме г-н Сапатеро, който ще говори от името на Съвета. Г-н Сапатеро, имате думата.
<SPEAKER ID="009" NAME="Хосе Луис Родригес Сапатеро" LANGUAGE="ES">
Г-н председател, госпожи и господа, включих се в това разискване за да ви докладвам и да направя равносметка какво испанското ротационно председателство постигна през тези шест месеца. Когато бях тук в началото на мандата, ви обясних, че имам две основни цели за този политически период.
<P>
Първата от тях беше прилагането и въвеждането в действие на Договора от Лисабон - договор, целящ по-пълен съюз за Европа. Втората основна цел, пряко свързана с амбицията за все по-тясно сътрудничество между европейците, беше да се постигне, с оглед на възстановяването на икономическото положение, много по-дълбок съюз по отношение на икономическата политика, да се работи за преодоляване на дисбалансите в нашите икономики и да се създадат по-подходящи условия за Европейския съюз да подобри конкурентоспособността си и да поддържа благосъстоянието си.
<P>
Това бяха двете основни цели. Мога да ви уверя, че при прилагането на Договора от Лисабон испанското ротационно председателство изпълняваше функциите си с чувство за дълг за осигуряване на новия институционален баланс и за укрепване на новите институции, които ние, европейците, създадохме за себе си чрез Договора от Лисабон: а именно, председателството на Европейския съвет, чието предназначение е да укрепи европейското представителство и да гарантира приемствеността на политическите програми в рамките на Европейския съюз, и върховния представител, натоварен с укрепването на общото действие по въпросите на външната политика.
<P>
Новият институционален баланс включва и един основна повратна точка съгласно духа и буквата на Договора от Лисабон. Тази повратна точка е новата роля на Парламента: крачка напред в правомощията му да представлява гражданите на Европа.
<P>
През тези шест месеца, г-н председател, ние се стремяхме да бъдем верни на духа и буквата на Договора от Лисабон по отношение на Парламента, новия председател на Съвета и в диалог, който беше винаги плодотворен, винаги позитивен и винаги лесен за прилагане на практика по отношение на Европейската комисия. Споменавам последна Европейската комисия, за да напомня на Парламента, че в неговия основополагащ дух и в духа на Договора от Лисабон е заложена защитата на институциите на Общността и на метода на Общността, като висша гаранция за същността и напредъка на Европейския съюз. Укрепването и общата отговорност с институциите на Общността винаги е присъствало и ще присъства в Испания и в рамките на испанското правителство.
<P>
Ако испанското ротационно председателство е научило нещо от Договора от Лисабон, то е, че методът на Общността ни е необходим във възможно най-голяма степен и трябва да засилим ролята на основните институции на Общността от гледна точка на действията и общата отговорност за основните европейски въпроси.
<P>
Госпожи и господа, казах ви, че без никакво съмнение икономиката - икономическата криза и желанието да се въведе обща икономическа политика и по-тесен икономически съюз - беше основна цел на европейското председателство. Бих искал подчертая, че през този период постигнахме значителни резултати.
<P>
Съществен напредък има при икономическото управление. Най-яркото доказателство за това е, че бяха въведени нови инструменти за справяне с трудни положения: нови инструменти за сътрудничество, непознати досега в Съюза, като подкрепата за проблематичното положение при държавния дълг на Гърция или Европейския инструмент за финансова стабилност, одобрен от Съвета и от Съвета Екофин и приложен от 27-те държави от Съюза.
<P>
През този период, както знаете, приехме също обща стратегия за растеж и заетост до 2020 г. Това е стратегия, за която сътрудничихме, като оказахме съдействие на Комисията. Тя е една по-амбициозна стратегия за нашата конкурентоспособност, за иновации, за разкриване на работни места и за социално приобщаване и една стратегия с ново управление. Макар Лисабон да имаше проблем относно управлението, стратегията "Европа 2020" има за цел да укрепи новите принципи на работата, за да се гарантира, че както целите на Съюза в цялост, така и отделните цели на всяка страна ще бъдат постигнати.
<P>
Успоредно с това, през този период утвърдихме нова рамка за Пакта за стабилност и растеж, подробностите на която все още предстои да се уточнят. Нова рамка за гарантиране на по-строго съответствие с Пакта за стабилност, с нови критерии и нови механизми за превантивни действия и гаранции от Европейските институции.
<P>
Също така, през отчетния период решително улеснихме напредъка по пакет от нови регламенти в областта на финансите. Знаем, че кризата имаше финансов произход, не в нашите граници, а в Съединените щати. Знаем, че тя имаше голямо отражение върху нашите финансови институции и днес можем да кажем, че от практическа гледна точка аспектите на финансовия надзор бяха значително подобрени благодарение на решаващата намеса на Парламента. След броени месеци ще имаме нова регулаторна рамка за финансовия надзор, която ще обхване всички финансови продукти и ще гарантира решения за кризисни ситуации. Тя ще включва много превантивни механизми пред заплахата от това, което може би са системни рискове.
<P>
В тази връзка приветствам също решението на Европейския съвет за повишаване на доверието в европейските финансови институции чрез публикуване на "стрес-тестове" за нашите банки. Няма съмнение, че тази формула за прозрачност ще позволи отчасти да бъде възстановено доверието, което беше поставяно под въпрос през този период.
<P>
Накратко, г-н председател, госпожи и господа, имаше съществен напредък по отношение на икономическия съюз. Бих искал само да заявя, че този напредък би следвало, по мое мнение, да е траен поради два основни фактора, които, по-конкретно като последица от икономическата криза, бяха подложени на задълбочен обществен политически дебат и обмисляне сред европейците през този период.
<P>
Единият е свързан с укрепването на Пакта за стабилност и растеж както при неговите превантивни, така и при неговите коригиращи аспекти, за да се прилагат и стимули, и санкции, за което испанското ротационно председателство се застъпваше от самото начало. Другият е свързан с макроикономическия надзор, който разработва показатели за оценка на конкурентоспособността и дисбалансите в рамките на съгласувано действие.
<P>
Колкото до влизането в сила на Договора от Лисабон, бих искал да наблегна на институционалния баланс, както направих в началото на изказването си. Като първо ротационно председателство след Договора от Лисабон трябва да заявя, че сме подписали един добър договор. Това е един по-добър договор. Това е договор, който се стреми към възможно най-тесен съюз. Това обаче е договор, който изисква голяма политическа воля от всичките 27 държави-членки. Той изисква 27-те правителства да имат политическата воля да предадат правомощия на председателя на Европейския съвет, да предадат права за още по-голяма инициатива на Комисията и, разбира се, да признаят вече решаващата, централна роля, която има Европейският парламент.
<P>
И ако Договорът от Лисабон е преди всичко пътят към възможно най-тесен съюз, дори и най-тесният съюз на европейците няма да бъде истински или видим, ако не бъде признат отвън. Поради това пътят към възможно най-тесен съюз по необходимост предполага външна политика с все по-голямо единство, все повече общи позиции и укрепване на единния глас, който мнозина от нас, про-европейците, биха искали Европа да има в света.
<P>
В тази връзка позволете ми съвсем накратко да спомена стъпките, които предприехме за постигане целта за укрепване на външната политика. Най-напред, през април, ротационното председателство изпълни мандата от Европейския съвет, като прие политическо решение относно Европейската служба за външна дейност. На 21 юни тази година Парламентът, Съветът и Комисията постигнаха политическо съгласие за създаването на новата Европейска служба за външна дейност, относно което Парламентът трябва да заяви позицията си в пленарна зала именно на настоящата месечна сесия. Надявам се резултатът да бъде положителен, тъй като, без съмнение, това е нов и важен стълб на общата външна политика и политика на сигурност, която бихме искали да имаме.
<P>
Успоредно с това, нашето председателство оказа активната си подкрепа на върховния представител на Съюза по въпросите на външните работи и политиката на сигурност, която взе участие заедно с Комисията и Съвета в подготовката на редица срещи на високо равнище в този период - с Русия, Япония, Пакистан, Канада, Мароко, Латинска Америка и Карибския басейн. Те донесоха важни ползи под формата на търговски споразумения, които укрепват икономическата позиция на Европейския съюз, отварят възможности в много латиноамерикански страни и, без съмнение, задълбочават вече здравите връзки между европейския континент и Латинска Америка в културната, икономическата, политическата и социалната област.
<P>
По същия начин заздравихме отношенията на съседство. Проведохме среща на високо равнище с Русия и, макар да не се състоя такава със Съединените щати, както първоначално предвиждахме в дневния си ред, трябва да отбележа, че през периода постигнахме редица твърде значими договорености със Съединените щати. Сред тях са споразуменията за борба срещу тероризма и всеобхватните от правна и политическа гледна точка споразумения, като споразумението за SWIFT, за което Парламентът също изигра решаваща роля - по тема, която със сигурност не беше лесна - и по което той трябва да заяви позицията си в пленарна зала на настоящата месечна сесия. Имаше и икономически важно споразумение, подписано на 24 юни, относно въздушните съобщения между Съединените щати и Европейския съюз, известно като споразумение "Открито небе", което ще доведе до създаването на общо трансатлантическо авиационно пространство, на която ще се падат 60% от световния пътнически трафик.
<P>
В Средиземноморието една от областите, която е много чувствителна за Европейския съюз, както знаете, председателството, в съгласие с институциите, реши временно да отложи за месец ноември срещата на високо равнище на Съюза относно Средиземноморието, предвид конфликтната ситуация, която съществуваше в района. Считаме също, че ако бяхме опитали да проведем срещата на високо равнище на Съюза относно Средиземноморието през месец юни, това би крило риск от провал на Съюза и вероятно ще има много по-подходящ и конструктивен момент за ролята, която Съюзът трябва да играе в Средиземноморието, а именно да допринася за диалога в Близкия изток.
<P>
Бих искал да почертая, че при нашето председателство политиката за сътрудничество беше обсъдена за първи път в Европейския съвет при конкретно разискване в рамките на тази достойна институция. При събития, които бяха от голям интерес за гражданите и имаха голямо отражение предвид разрушителната им мощ, като земетресенията в Хаити и Чили, председателството осезаемо присъстваше в усилието за сътрудничество и солидарност, съгласувано с Комисията, държавите-членки и върховния представител.
<P>
Имаше важни стъпки напред в процеса на преговори с Хърватия, като бяха приключени три преговорни глави и отворени други пет. По отношение на Турция, глава 12 също беше отворена. Процесът на преговори по Споразумението за асоцииране и стабилизиране със Сърбия беше размразен, в резултат от което всички балкански държави понастоящем са включени в процеса на европейска интеграция и при европейските перспективи на Балканите беше постигнат важен напредък.
<P>
По същия начин бяха започнати преговори с Исландия, както беше одобрено от последния Европейски съвет, след преодоляване резервите на някои от държавите-членки. Това са много добри новини за страната и показват, че Европа продължава да расте и че Европейският съюз продължава да бъде магнит за всички съседни страни и следователно отличен пример за стабилност и напредък за света.
<P>
Бих искал да приключа, г-н председател, като съвсем накратко спомена някои от инициативите, пряко свързани с разширяването на Европейския съюз по отношение на гражданството. Предприехме стъпки за лансиране на гражданската инициатива, както е добре известно; реализацията й чрез преговори, които трябва да се проведат с тази зала, ще бъде сериозен ангажимент по отношение участието на гражданите в процеса на европейска интеграция. Ние единодушно одобрихме мандата за членството на Съюза в Европейската конвенция за защита на правата на човека и основните свободи, което беше важен приоритет за европейското председателство и предприехме стъпки в борбата срещу насилието, основаващо се на полова принадлежност, и в подкрепа на равнопоставеността чрез създаването на Европейска обсерватория и като се продължи работата по директивата за европейската заповед за защита на жертвите на насилие срещу жените.
<P>
Ние също одобрихме плана за действие за Стокхолмската програма за 2010 г., заедно със Стратегията за вътрешна сигурност. Сред другите области, извършихме първоначална оценка на Европейския пакт за имиграцията и убежището, приехме нови регламенти относно даряването на органи и трансплантациите и приехме директивата за трансграничната медицинска помощ. Накратко, това са важни въпроси, които пряко засягат интересите на европейците при разширяването на правата им и насърчаването на по-голямото им участие в процеса на формиране на европейска политическа воля.
<P>
Искам също да приключа с едно много кратко размишление, г-н председател. През тези шест месеца се постарахме да работим по институционалните промени, които по необходимост изискваха отговори, съдържащи политическа визия, великодушие и ангажимент. Опитахме се през тези шест месеца да работим за преодоляване последиците на една сериозна икономическа криза, да постигнем доверие и единство сред европейците. Бяхме ангажирани с и работихме за укрепване на влиянието и присъствието на Европа в света, твърдо убедени, че този проект има по-голяма сила и по-голяма жизненост, отколкото когато започна, с такъв ентусиазъм и такъв голям обхват за европейците. Убедени сме, че чрез Договора от Лисабон Европа може отново да бъде водеща в света по отношение на политическата стабилност, като дава пример за демократично функциониране и икономическа сила, конкурентоспособност и поддържане на социалния си модел.
<P>
Накрая, бих искал да благодаря на Европейския парламент за неговото сътрудничество и на г-н Ван Ромпьой, председател на Европейския съвет, за неговия искрен пример за отговорност и водеща роля. Бих искал да поздравя Комисията за нейната неотклонност в поддържането на духа на Общността и за борбеността й в негова защита, въпреки факта, че понякога това е трудно за правителствата. Именно това обаче означава да се интегрира Европа, да се приемат интересите й Европа присърце и да се знае, че това е верният път.
<P>
(Ръкопляскания)
<SPEAKER ID="010" NAME="Жозе Мануел Барозу" LANGUAGE="PT">
Г-н председател, уважаеми членове на ЕП...
<P>
(ES) Г-н председател, госпожи и господа, испанското председателство и последните шест месеца бяха един специален период за Европейския съюз.
<P>
Първо, това беше период на дълбока промяна, предвид неотдавнашното влизане в сила на нов договор, който даде нови правомощия на Парламента, установи нови взаимоотношения между Европейския съвет и ротационното председателство и сформира една нова Комисия благодарение на подкрепата на Парламента. В допълнение към всичко това, това беше също и период на голямо напрежение за европейската икономика, особено за еврозоната. Кризата ни изправи пред нови предизвикателства и изиска нови ответни действия от наша страна.
<P>
Дотук издържахме изпита. Показахме, че сме способни да предприемаме безпрецедентни мерки за гарантиране на финансовата стабилност на еврозоната. Така ние запазихме основните принципи на солидарността и отговорността, одобрихме спасителния пакет за Гърция, въведохме механизъм за стабилизиране - 750 млрд. евро - и започнахме да укрепваме икономическото управление на Европейския съюз за избягване и недопускане на кризи в бъдеще.
<P>
Бих искал да отдам дължимото днес на Испания и нейното действащо председателство на Съвета, което беше много положително и успешно и което премина в трудна и много специфична обстановка. Твърдият личен ангажимент на председателя Родригес Сапатеро към Европа и към духа и метода на Общността беше от съществено значение, за да се отговори на предизвикателствата. Усилията, положени от всички испански органи, също бяха от решаващо значение. Много ви благодаря за това. Особено съм доволен от факта, че работихме заедно за постигането на важни резултати през шестте месеца, подготвяйки за Европейския съюз дневен ред за нов растеж, който да е интелигентен, устойчив и приобщаващ и приемайки основни решения за стабилизирането и укрепването на икономиката в рамките на Европейския съюз.
<P>
С приемането на стратегията "Европа 2020" ние възприехме, за първи път, глобален подход, който съчетава интелигентна конфигурация на бюджета със структурни реформи, засилена политическа и икономическа координация и реформа на финансовите ни пазари. "Европа 2020" е нашият дневен ред за европейската социална пазарна икономика през 21-ви век. Тя ще допринесе за мобилизирането на всички съществуващи лостове, на всички равнища, за насърчаване на създаването на работни места и възползване от новите източници на растеж.
<P>
Испанското председателство способстваше за напредъка по този дневен ред, и по-конкретно за постигане на съгласие по петте основни цели, поставени от Комисията. Тези цели са важни. Те дават на "Европа 2020" политическо послание, което е разбираемо за всеки и против което никой не може да възрази: работни места, образование, иновации, околна среда и социално приобщаване. Бих искал особено да наблегна на подкрепата от Испания за постигането на споразумение относно целта за борбата срещу бедността. Много хора изказаха съмнения относно уместността такава цел да се поставя в европейската рамка. Според мен обаче ние сме доказали с това споразумение, че социалното измерение е съществена част от общия ни проект.
<P>
Нашите цели имат катализиращо въздействие. Те се съобщават добре и са добре насочени. Освен това те ни дават структура, с която да предизвикваме и проверяваме напредъка. След приемането й от Европейския съвет през месец юни държавите-членки и институциите вече имат средствата за практическо прилагане на "Европа 2020", особено посредством седемте водещи инициативи и националните програми за реформи. Следващото предизвикателство за всички нас е да ги претворим в реални резултати.
<P>
(EN) Заедно с Европейския парламент испанското председателство постигна значим напредък и в областта на финансовото регулиране.
<P>
Казах "напредък", имайки предвид позициите на Съвета и Парламента само допреди шест месеца. Но не казах "пробив". Да, ние сме на прага на постигане на споразумение относно пакета за финансовия надзор, но не трябва да губим инерцията. Призовавам всички държави-членки и всички членове на Парламента да поемат изцяло своята отговорност. Срокът, който сме си поставили - новата система да заработи до края на годината, не е само за практическо удобство. Това е критично важен политически сигнал. И трите институции сега трябва да предприемат решаващи действия, за да може пакетът да бъде завършен преди летните отпуски. Мисля, че би било много трудно да обясним на партньорите ни от Г-20 как ние, които първи започнахме този процес, не сме в състояние първи да го приключим.
<P>
Председателството с основание постави силен акцент върху прилагането на новите инструменти на Договора от Лисабон и бих искал да подчертая, по-конкретно, напредъка по две важни тематики.
<P>
Първата е Европейската гражданска инициатива. Тя ще бъде един много конкретен и осезаем израз на целта от Договора от Лисабон за укрепване на пряката демокрация в Европейския съюз. Комисията силно подкрепя усилията тя да бъде приета възможно най-скоро. Ние не се забавихме с представянето на нашето предложение след широки консултации със съответните заинтересовани страни. Приветствам факта, че Съветът, под ръководството на испанското председателство, вече формулира позицията си и е в състояние да пристъпи към обсъждания с Парламента, който има, разбира се, особен интерес и легитимност по въпроса.
<P>
Второ, по време на испанското председателство Съветът съгласува насоките за преговорите за присъединяване на Съюза към Европейската конвенция за защита на правата на човека и основните свободи. Това е ярък израз на нашите ценности и на ангажимента за укрепване правата на човека и принципите на правовата държава.
<P>
Накрая, бих искал да похваля Испания за приноса й за укрепване на външното измерение на политиките на ЕС. Председателството допринесе за подготовката на безпрецедентен брой срещи на високо равнище със стратегическите партньори на Европа в света. Бих искал да спомена, по-конкретно, забележителните резултати от срещите на високо равнище с Латинска Америка и Карибския басейн, където се стигна до приключване на преговорите с Андската общност, подписването на споразуменията с Перу и Колумбия и повторното започване на преговори с Меркосур. Бих искал също да отбележа - по-конкретно, защото се проведе за първи път - срещата на високо равнище с Мароко.
<P>
Тук е важно също да се спомене изключително важния принос на испанското председателство за приключването на преговорите по споразумението между ЕС и САЩ относно Програмата за проследяване на финансирането на тероризма. Благодарение на неговите усилия и тези на члена на Комисията Малмстрьом сега разполагаме с текст, който взема под внимание конкретните опасения, изразени от Европейския парламент. Знам, че залата ще разисква днес доклада на г-н Alvaro и се надявам новият компромис и разискването да доведат до положителен вот от Парламента следващия четвъртък.
<P>
Испания даде също безценен принос и за създаването на Европейската служба за външна дейност. Благодарение на нейните усилия, ангажираността на баронеса Аштън и помощта на Европейският парламент сега имаме политическо споразумение, за което съм сигурен, че ще постави началото на една успешна Служба за външна дейност. Службата, както е замислена, ще взаимодейства добре с работата на Парламента, Съвета и Комисията във външните отношения. Затова изразявам твърдо убеждение, че споразумението заслужава подкрепата на Парламента.
<P>
Чрез обсъждане постигнахме също голям напредък относно необходимите изменения в Правилника за длъжностните лица и Финансовия регламент, за които Съветът и Парламентът вече са готови да пристъпят към цялостната процедура на съвместно вземане на решение. От само себе си се разбира, че Парламентът ще изиграе докрай ролята си при вземането на решение за изменение на бюджета за 2010 г. и решението по писмото за изменение на бюджета за 2011 г., което Комисията ще внесе след летните отпуски. Междувременно, върховният представител и заместник-председател на Комисията ще има необходимата й политическа подкрепа за създаване на службата.
<P>
Испанското председателство може да погледне назад със задоволство към редицата важни постижения във време на икономически, обществени и институционални промени. През последните шест месеца, в които Европа се сблъска с безпрецедентни предизвикателства, Испания отново доказа сериозността си и европейския си ангажимент при заемане на ротационното председателство на Съвета. Тя положи всички усилия да покаже, че Европа работи и постига резултати, заемайки се решително с въпросите, засягащи нашите граждани. Няма обаче място за самодоволство и трябва да продължим да залагаме здрави основи за бъдещето. Европейската комисия работи по тази цел на пълни обороти, заедно с Парламента, Европейския съвет и Белгия, която вече зае ротационното председателство и прие от Испания солиден списък с постижения. На Испания казвам: благодаря, muchas gracias.
<P>
(Ръкопляскания)
<SPEAKER ID="013" NAME="Joseph Daul" LANGUAGE="FR">
Г-да председатели, г-н министър-председател, испанското председателство на Съвета на Европейския съюз опита да намери своето място в нов институционален контекст, между новия председател на Съвета и върховния представител и разширените правомощия на Европейския парламент като самостоятелен европейски съзаконодател.
<P>
В същото време на това председателство дойде във време на големи икономически трудности за Европа, като кризата с еврото в Гърция и засилващите се обществени брожения, каквито видяхме в Испания, където близо пет милиона души са без работа. В този смисъл напредък бе постигнат в няколко направления: създаването на европейски механизми за финансова стабилизация, напредъкът при регулирането на финансовите пазари - тук бих искал да Ви помоля, г-н министър-председател, да продължите по същия път, така че да се сдобием с тези регламенти - както и организирането на Европейската служба за външна дейност.
<P>
Трудно е обаче да се припише заслугата за тези положителни мерки на едно или друго ротационно председателство, председателството на Европейския съвет или Парламента и така или иначе имаше редица връщания назад или забавяния при тези мерки, както Вие подчертахте. Конкретно имам предвид отмяната на срещата на високо равнище между Съединените щати и Европа, което беше пропусната възможност да се постави ново начало на едно изключително важно трансатлантическо партньорство. Моята група би искала Европейският съвет, на срещата на високо равнище през септември относно стратегическите партньорства, да навакса загубеното време и предлагаме да бъде създаден трансатлантически пазар, което със сигурност би ни осигурило сериозен начин за създаване на растеж и заетост на нашите два континента.
<P>
Госпожи и господа, залозите са високи и поради това сме длъжни за изпращаме сигнали на увереност не само до пазарите, но също и до европейците: увереност в общата ни способност за иновации и предприемачество и също така увереност в способността на Европа да се върне към конкурентоспособност, а оттам и към растеж.
<P>
За да бъдат постигнати тези резултати, всяка от държавите-членки трябва да изиграе своята роля и да черпи вдъхновение от нещата, които съседите й правят по-добре. За да бъде концертът в съзвучие обаче, е необходим диригент и този диригент трябва да бъде европейски. Моята група очаква от европейските лидери да изпратят послание за единство и увереност и да се организират в съответствие с това. Моята група очаква също методът на Общността да има предимство пред междуправителствения метод, чийто ограничения бяха демонстрирани при сегашната криза.
<P>
Г-н министър-председател, както казахте, ние възнамеряваме, дори и след испанското председателство, да поддържаме същата много категорична позиция в полза на метода на Общността. Толкова много предизвикателства очакват белгийското председателство и аз бих препоръчал на него и на всички нас, да показваме скромност, но също и ефективност.
<P>
(Ръкопляскания)
<SPEAKER ID="014" NAME="Martin Schulz">
от името на групата S&D. - (DE) Г-н председател, госпожи и господа, ще започна с една лична, макар и много важна, бележка. Г-н Сапатеро, политическата логика диктува, че би следвало да се радвам, когато Ангела Меркел е тъжна, и че обикновено би трябвало да споделям Вашата радост. Утре вечер обаче ще бъде обратното, защото аз и г-жа Меркел ще празнуваме заедно, а аз няма да Ви симпатизирам.
<P>
(Ръкопляскания)
<P>
Също така, след малко г-н Cohn-Bendit ще ни позабавлява с ограничените си познания по футбол, но сега преминавам към испанското председателство.
<P>
Г-н Сапатеро, испанското председателство постигна някои забележителни успехи, за които искам да говоря в този момент. Успешният изход през последните няколко дни, след преговори по Европейската служба за външна дейност, които всъщност бяха изключително трудни - това е нещо, което желая изрично да заявя - беше постигнат в тясно сътрудничество с баронеса Аштън и с много работа от колегите в тази зала. В заключителните фази обаче именно председателството даде решаващия принос. Това е успех на испанското председателство. Бих искал конкретно да спомена вашия външен министър, г-н Моратинос, който даде значителен принос за постигането на успешен изход.
<P>
Испанското председателство допринесе в значителна степен за постигане на споразумението за SWIFT. Искам, по-конкретно, да благодаря на г-н Рубалкаба, без когото споразумението за SWIFT нямаше да съществува в сегашната му форма. Искам да кажа следното на председателя на Комисията. Ако механистичното мислене на Комисията, и по-конкретно това на члена на Комисията Малмстрьом, беше взело връх, споразумението за SWIFT нямаше да го има. Заслугата за него е изрично на Парламента и испанското председателство.
<P>
Надявам се да можем да стигнем до някакво решение по отношение мерките, които все още са необходими във връзка с банковия надзор и регулирането на финансовите пазари. Постигнахме значителен напредък през последните няколко дни. Не сме приключили, но се надявам да можем да постигнем разумни компромиси и разумни заключения. Освен това трябва да осигурим водеща роля за Европа. Това е необходимо също и защото сме виждали, че ако европейците действат единно - и това също е успех за испанското председателство - тогава ни се открива отлична възможност да заложим европейски стандарти, които да могат да важат и в световен мащаб.
<P>
Нека погледнем отново действителността от последните две седмици. За момента спекулативната атака срещу еврото е отбита. Какво се случва? Спекулантите установяват, че европейските мерки предпазват валутата, така че сега те насочват вниманието си към Съединените щати и играят срещу щатския долар. Това, между другото, би било един добър аргумент за всички тези, които присъстваха на срещата на върха на Г-20, да кажат на президента на Съединените щати и другите, че не следва да си мислят, че капиталистите са взели на мушка само нас. Те се насочват навсякъде, където смятат, че могат най-бързо да извлекат печалбата си. В момента това е щатският долар, но кой знае, може би следващият път това ще бъде британската лира или някоя друга валута. Необходими са правила за целия свят. Ако сега ги въведем частично, на европейско равнище, постъпваме правилно, защото тогава ще можем, като един силен Европейски съюз, да ги приложим и в международен мащаб. Това също е крачка във вярната посока.
<P>
Г-н Сапатеро, благодарен съм, че като действащ председател на Съвета Вие категорично заявихте тук, че подкрепяте Комисията. Не винаги оставам с впечатлението, че случаят е такъв с всички в Съвета. Г-н Daul е прав, когато спомена защитата на метода на Общността. Това, което е необходимо, е съюз на европейските институции срещу опасната тенденция към ренационализация, която съществува, особено в Европейския съвет. Трябва да наричаме нещата с истинските им имена, така че много Ви благодаря за възхвалите за г-н Ван Ромпьой. И аз го намирам за доста чаровен, но като член на залата трябва да заявя, че нашият събеседник в разговорите е ротационното председателство. Вече дадох три примера за начините, чрез които ротационното председателство - което, между другото, се ръководи от политици, а не от някакви бюрократи, заседаващи в административната машина в Брюксел - и като политици - а като министър Вие сте също и член на парламента - ние, като правило, доста по-добре разбираме какво става в един парламент, отколкото някое длъжностно лице, работещо в генерален секретариат, дори и той да се ръководи от г-н Ван Ромпьой. Ето защо считам, че ротационното председателство е доказало ценността си. Особено за нас като Парламент, то е пряк събеседник, с който можем пряко да решаваме проблемите в конкретните законодателни процедури. Един от резултатите от Договора от Лисабон, който, по мое мнение, е крачка напред, е фактът, че европейските институции, ако работят заедно, ако гледат една на друга като на взаимно допълващи се, могат да имат далеч по-голям успех, отколкото, както твърде често става в Съвета, ако се опитат да кръстосат мечове.
<P>
Като цяло испанското председателство беше едно успешно председателство. Благодаря ви за усилията и благодаря за вниманието.
<SPEAKER ID="015" NAME="Alexander Graf Lambsdorff" LANGUAGE="DE">
Г-н председател, ако футболт не се брои, аз също сега ще прибягна до футболна аналогия. Испанското председателство ми прилича малко на Световното първенство на Фернандо Торес. То започна с големи надежди, но до момента е един доста разочароващ турнир. Надявам се, честно казано, че що се отнася до Фернандо Торес, утре ще бъде същото и че няма да се налага отново да преживеем случилото се през 2008 г.
<P>
Относно икономическата политика, испанското председателство си постави една наистина амбициозна програма: "Европа 2020", по-строги изисквания към собствения капитал на банките, регулиране на хедж фондовете и реформа на европейския финансов надзор. Това беше абсолютно правилният подход в кризата.
<P>
Трябва да кажа обаче, от името на моята група, че сме разочаровани от резултата. Не толкова от председателството на Съвета като такова, а от държавите-членки. Всички знаем колко е дипломатичен г-н Барозу. В неговия случай, когато казва, че е имало напредък, но не и пробив, това е изразяване в прав текст.
<P>
Вярно е, че може да се постигне споразумение относно капиталовите изисквания, но не и относно регламента за хедж фондовете. В това отношение преговорите удариха на камък, защото в Съвета не можа да се стигне до обща позиция, макар че при нас също трябва да има пазарлък. В Съвета има и проблеми що се отнася до финансовия надзор. Наистина ли държавите-членки считат, че в един общ пазар на финансовите услуги надзорът може да бъде организиран най-добре на национално равнище? Кризата показа, че този подход не дава резултат. Съветът не трябва да пречи на един ефективен европейски финансов надзор. Данъкоплатците нямат възможност и желание още веднъж да спасяват банковата система.
<P>
Доста от това важи и за стратегията "Европа 2020". В Съвета се държат, като че ли Лисабонската стратегия се провали не заради погрешните си идеи. Това обаче е точно така. Отвореният метод на координация се разпадна. Тук също е необходима повече европейска координация. Една стратегия за работни места и растеж, целяща успех, трябва да се основава на метода на Общността. Новата стратегия не прави това в достатъчна степен. Залата призова за различен подход.
<P>
Ако ние в Европа не искаме да се примирим с намаляване на благоденствието в дългосрочен план, трябва да станем по-конкурентоспособни. За целта е необходима ефективна стратегия за растеж, имаща потенциал да успее. За целта е необходима регулация и преориентация на финансовите пазари, която да е по-ясно насочена към финансиране на реалната икономика. За целта е необходимо ефикасна превенция и управление на кризи под формата на европейски орган за финансов надзор, който да е достоен за това име, и европейски валутен фонд.
<P>
За тази цел обаче е необходимо също правителствата на държавите-членки най-после да въведат ред в бюджетите си и по-добра координация на нашата икономическа политика в Европа. Това не може да бъде надпревара към провал, това трябва да бъде надпревара към победа; искаме повече конкурентоспособност в повече държави-членки.
<P>
Във външната политика със сигурност щеше да бъде постигнато повече, ако Испания беше признала Косово. Това от самото начало отслаби позицията на Съвета по въпроса. Срещата на високо равнище САЩ-ЕС и срещата на Съюза относно Средиземноморието бяха отменени.
<P>
Искам да направя още една заключителна бележка. Моята група има изключително конструктивен подход към преговорите с Турция, но да се отваря нова глава в последния ден на председателството, почти като че ли за награда за въздържането на Турция в Съвета за сигурност на ООН относно санкциите срещу Иран, предизвика критика дори от поддръжниците на Турция. Считам, че ангажирането с Турция трябва да се осъществява по различен начин, по един по-диференциран и приобщаващ начин и по един по-добре обмислен начин, вместо да се вземат прибързани решения в последната минута.
<SPEAKER ID="016" NAME="Daniel Cohn-Bendit" LANGUAGE="DE">
Г-н председател, няма да правя забележки за футбола. Знам, че сте прекалено интелигентни за това. Само казвам, че е жалко, че Гана беше елиминирана. С това можем да се съгласим всички, нали? Добре.
<P>
Отношението в залата към заявленията, направени днес - а именно, че всички сме удовлетворени - ме изненадва. Изпаднахме в празна риторика. Постигнат е напредък, напредък и по-нататъшен напредък, и някак оставам с впечатлението, че освен тук, в тази зала, никой друг не го е забелязал. Ще кажете, че това е нещо, свързано с неспособността ни в момента да комуникираме достатъчно добре, но не това е проблемът. Казано ясно и просто, проблемът е, че поне веднъж трябва да се изправим с лице към действителността. Действителността е: ние приемаме резолюции за стратегията за 2020 г., но не можем да предоставим дори стотинка за седемте или осемте водещи проекти. Така няма да стане. Вече виждам как Съветът казва, че трябва да намалим европейския бюджет заради кризата. Това означава, че вече можем да поставим стратегията за 2020 г. в килера.
<P>
Все казваме, че искаме растеж, растеж, растеж. Да, но какъв растеж? Тези, които искат растеж, не могат да постигнат растеж само чрез спестяване. Необходим е европейски фонд. Да, но това трябва да бъде фонд за солидарност и инвестиции. Къде днес в Европа се говори за инвестиции? Къде? Не чух това да се спомене поне веднъж в никое от изказванията. Съгласен съм, вие усъвършенствахте Пакта за стабилност, което означава нови санкции, които няма да дадат резултат, освен ако подпомогнете икономиката. Може да обявите колкото искате санкции, полза от тях няма да има. За да се постигне положителен икономически растеж или, с други думи, устойчив растеж и "зелен" растеж, трябва да се инвестира и в определени сектори. Днес не чух нищо за това - нито дума.
<P>
Бих искал да повторя нещо относно SWIFT. Г-н Schulz, залата взе решение само по един параграф от SWIFT. Когато американците отправят искане, трябва да има съдебен орган, който да следи дали искането е оправдано или не. Сега идва споразумението, което Вие одобрявате, и отговорът е Европол. Не знаех, че Европол е съдебна институция - човек всеки ден научава по нещо ново. Американски полицейски служител пита европейски полицейски служител дали нещо е редно и според вас европейският полицейски служител ще каже на американския полицейски служител, че то не е? Това е безсмислица, тъй като полициите трябва да работят една с друга. Едната служба не може да контролира другата. Никоя правна система не предвижда една полицейска служба да може да контролира друга полицейска служба. Затова SWIFT в сегашния си вид не отговаря на исканията на Европейския парламент, както гласувахме тук. Вие също би трябвало да кажете нещо по този въпрос, а не просто да го възхвалявате до небесата, защото това просто не е истина.
<P>
(FR) Г-н министър-председател, въз основа на опита Ви от ротационното председателство считам че има институционален проблем.
<P>
Считам, че след шест месеца... е добре, ще трябва да изчакаме още няколко председателства. Не считам, че ротационното председателство и постоянното председателство могат да функционират така, както Лисабон е определил институциите. Налице е реален проблем на нефункционалност. Следва да имаме необходимата яснота, за да обсъждаме този проблем в бъдеще.
<SPEAKER ID="018" NAME="Timothy Kirkhope" LANGUAGE="EN">
Г-н председател, председателството встъпи в длъжност в критичен момент, когато беше заложено много. Като първо ротационно председателство, което щеше да председателства Европейския съвет и Съвета по общи въпроси, то можеше да оформи нов вид председателство, развивайки конструктивни отношения с председателя и върховния представител. В продължаващата работа на Съвета и подготовката за Европейския съвет, то можеше да изиграе жизненоважна роля в прокарването на един съвременна и напредничава програма за европейска реформа и в справянето с кризите в икономиката, държавния дълг и в еврозоната, на Европейския съюз се дължеше една положителна сила за действие.
<P>
Вместо това, за съжаление, твърде често председателството изглеждаше по-заинтересовано от ефектните изказвания, отколкото от същността. То предложи трансатлантическа среща на високо равнище, която не можеше да осигури, като в същото време водеше политика по отношение на Куба, която дестабилизира атлантическите отношения и с нищо не допринася за освобождаване на хората по затворите на този важен остров. То се стремеше към среща на високо равнище на Съюза за Средиземноморието, но тя беше отменена.
<P>
Във външната политика като че ли основната му последователна цел бяха опитите да подкопава позицията на върховния представител, като я критикува например, че не участва в срещи, и все пак, ако сме честни, предвид постигнатото от председателството при организиране на срещи на високо равнище, напълно разбирам колебанието й да включи техните срещи в програмата си.
<P>
Колкото до икономиката, испанското председателство беше на практика невидимо. Публичното разгласяване на стрес-тестовете на банките безспорно е важна крачка, но нека не се преструваме, че е равностойно на цялостна стратегия за възстановяване. Трудно е да не останем с впечатлението, че основната цел председателството по време на кризата в еврозоната беше да се скрие, но при бюджетен дефицит от 11%, може би, то имаше основателна причина да избягва общественото внимание. С големия дефицит и плахия план за реформи за неговата икономика у дома, то не можеше да осигури водеща роля за Европа или да даде пример и така историческата възможност като първо председателство след Договора от Лисабон беше пропиляна.
<P>
Испания е основен член на Европейския съюз, горда със своето историческо наследство и жизнена съвременна демокрация. Тя има толкова много качества и в залата има много изтъкнати испански представители. Но все пак, това лишено от вдъхновение, невзрачно председателство разочарова Съвета, разочарова Европейския съюз и, казвам го с голямо съжаление, разочарова и самата Испания.
<SPEAKER ID="019" NAME="Willy Meyer" LANGUAGE="ES">
Г-н председател, г-н Родригес Сапатеро, г-н Барозу, вижте, г-н Родригес Сапатеро, ако няма промяна в основната икономическа ориентация на Съюза, който и да заема ротационното председателство, ще бъде предопределен да разруши европейския социален модел. Това е самата истина. Това е причината за общите стачки в Гърция, Италия, Франция, Португалия и следващата, на 29 септември, в Испания.
<P>
Общите стачки са отговорът на работниците и пенсионерите на икономическата ориентация, съгласувана между Вас и съществено мнозинство в тази зала. Има голям консенсус. Само погледнете различията, които съществуват в националните дебати, но когато дойдат тук, всички са съгласни. Това е защото тук всички вие сте съгласни с основната ориентация на икономическата политика, която наказва работниците и пенсионерите, които не носят отговорност за кризата. Те не носят отговорност, а те ще трябва да платят за кризата.
<P>
Поради тази причина, г-н председател, считам, че основният въпрос е дали имаме достатъчно сили да променим икономическата ориентация, която заплашва социалния модел и социалното и териториално сближаване. В края на 80-те години на 20-и век така нареченият "Вашингтонски консенсус" се премести в Брюксел. Не следва да има намеса в икономиката, всички стратегически услуги в публичния сектор следва да се приватизират и да се вземат мерки в посока към дерегулиране на пазара. Политиката на ненамеса в икономиката ни доведе до безпрецедентна криза в рамките на Европейския съюз и постави под заплаха европейския социален модел. Поради това е невъзможно за един действащ председател да спаси положението, без да промени този модел, което направи от "Брюкселския консенсус" фотокопие на неуспешния "Вашингтонски консенсус". Той е фотокопие, г-н председател.
<P>
Вие започнахте с пълния провал, който беше Лисабонската стратегия. Това беше извън компетентностите Ви и все пак, въпреки пълния провал - който си беше поставил за цел 3% растеж, създаване на 20 милиона работни места и заделяне на 3% от БВП за научноизследователска и развойна дейност - въвежда се нова стратегия въз основа на ненамеса в икономиката и при липса на публични инструменти, европейска хазна, европейска фискална политика, активни политики по заетостта или политики по заетостта в промишлеността. Нямаме нито един инструмент и продължаваме да се ангажираме с тази провалила се политика. Затова е логично, че отговорът на европейското работническо движение не може да бъде друг. Това е движението, което положи толкова усилия за поддържане на социалния модел и затова отговорът му е общи стачки. Общи стачки.
<P>
Затова, г-н председател, ние не сме съгласни с резултата от председателството и аз казвам, както казах и в началото, че ако няма промяна икономическата политика, който и да заема ротационното председателство е предопределен да бъде оръдие, което унищожава европейския социален модел.
<P>
Накрая, по отношение на външната политика, не сме съгласни с прилагането на европейската доктрина като политика на съседство към държави, които не спазват клауза 2 от споразуменията за асоцииране. Военното престъпление, извършено от Израел срещу хуманитарната флотилия, следваше да бъде посрещнато с отговор под формата на незабавно замразяване...
<P>
(Председателят отнема думата на оратора)
<SPEAKER ID="020" NAME="Marta Andreasen" LANGUAGE="EN">
Г-н председател, искам да се обърна към г-н Сапатеро. Вие проведохте ротационното председателство на ЕС по същия начин, по който управлявате Вашата страна, Испания - а именно, обърнали гръб на вашите граждани. Днес аз се връщам тук за да Ви напомня за позорното испанско заграбване на земя - въпрос, който поставих на вниманието Ви за първи път през януари. Вие не направихте нищо, за да спрете безумието, засягащо стотици хиляди хора в цяла Испания, които са изправени пред конфискация и събаряне на домовете им.
<P>
Преди няколко дни началникът на инспекцията по планиране в Андалусия потвърди, че само в този регион са засегнати 300 000 домове. Не става дума за шепа британски поданици, както някои искат да мислим. Предлаганото решение е собствениците да могат да узаконят домовете си срещу такса. Те вече са платили, г-н Сапатеро. Моите избиратели постоянно питат кой управлява Испания. Г-н Уестърдейл пише, че се опасява да не изпадне в положението, в което се оказаха британските поданици по вина на президента Мугабе в Зимбабве и се пита защо е подложен на такова отношение в една приятелска европейска страна. Затова той е на мнение, че Европейският съюз не е в състояние да защити британските поданици.
<P>
(ES) Давате ли си сметка, г-н Родригес Сапатеро, че това продължаващо положение е нарушение на правата на човека, както и важен елемент на кризата, през която преминава Испания? Очаквате ли Европейският съюз да дойде да спасява страна, в която това нарушение продължава да се случва, без централното правителство да реши да се намеси?
<P>
(EN) Колкото до мен самата, можете да сте сигурни, че аз ще продължа да се боря за защита на всички хора - британци, испанци и всички европейци - които страдат от тази несправедливост.
<SPEAKER ID="023" NAME="Francisco Sosa Wagner  (NI">
). - (ES) Г-н председател, г-н Родригес Сапатеро, Вие направихте грешка в подхода си. Мислехте, че всъщност ще председателствате Европа и че ще имате влияние върху зъбчатите колела, които движат сложните европейски механизми. Започнахте да мислите така, защото това е, което позволявахте на хората около Вас да обявяват - че светът ще преживее звезден момент при вашето председателство. Нищо подобно не се случи.
<P>
Да видим някои от подробностите. По отношение на шестте месеца испанско председателство, бих искал да направя разграничение между неговото политическо ръководство, от една страна, и работата, която беше извършена от работниците в машинните отделения, от друга. Първото от двете се провали и това се дължи на липсата на адекватен тласък от председателството на правителство, което оформяше едно европейско председателство според люлеенето на махалото. Бих искал обаче да подчертая усилията, полагани от работниците, в похвалното им желание да служат на Европа и Испания. Факт е, г-н председател, че Испания има отличен професионален персонал и е жалко, че те са дотолкова принизени в ежедневната действителност.
<P>
Въпреки това трябва да бъде признато, че няколко достойни за похвала инициативи бяха предприети през шестте месеца. От тях със задоволство споменавам плана за даряване и трансплантация на органи и работата, извършена относно правата на пациентите при трансграничната медицинска помощ.
<P>
В голяма степен договореностите по новата стратегия "Европа 2020", и по-конкретно, свързаните с Европейската служба за външна дейност, които са още прекалено крехки, са все още неясни.
<P>
Случилото се с европейската заповед за защита на жертвите на насилие срещу жените е достойно за съжаление, а основният общностен патент даде пак същия печален резултат за поминъка на хиляди дружества, блокирани отчасти от езиковите проблеми, създадени от испанското законодателство.
<P>
Именно мащабните политически жестове обаче бяха последната капка, която доведе до зрелищен провал: от срещата на високо равнище относно Средиземноморието до тази между Европейския съюз и Съединените щати, като вашето собствено правителство носи отговорност за пораждането на прекалено големи очаквания от втората. Ще трябва да се съгласим обаче, че неспособността да продължите политиката си по отношение на Куба беше твърде положителна за кубинците.
<P>
Накрая, напредъкът в посока към по-добро икономическо управление не може по никакъв начин да бъде свързан с вашето председателство, което подчертано отсъстваше при всички най-важни въпроси.
<P>
Така че, довиждане на испанското председателство. Бих искал да направя едно положително заключение от случилото се: въображението ми на убеден про-европеец се раздвижва, като си помисля, че това би могло да означава краят на ротационните председателства, както бяха замислени до момента. Това биха били добри новини, тъй като, докато Европа укрепва общите си институции чрез здраво свързване на фрагментите им, тя ще продължи да бъде застрашена от това да се задуши във вакуума на неуместността.
<SPEAKER ID="024" NAME="Jaime Mayor Oreja" AFFILIATION="PPE">
(ES) Г-н председател, г-н Родригес Сапатеро, тези първи шест месеца след влизането в сила на Договора от Лисабон изискваха и заслужаваха промяна в политическото отношение.
<P>
Ако икономическата и финансова криза беше последица от отдалечаването от "реалната" икономика и нарушеното развитие на "нереалната" икономика, същото може да се каже и в политически контекст.
<P>
На 20 януари в Парламента г-н Родригес Сапатеро обяви четирите - не два - приоритета на неговото председателство: първо, общия пазар на енергия; второ, инвестициите в информационното общество; трето, устойчивата икономика или промишленост, с план за разработване на електрическо превозно средство; четвърто, завършването на комплекса за висше образование в Болоня. Питам се, доколко това изброяване на целите се доближава до действителността, в която живеем?
<P>
В първата си реч, когато излагаше целите си, той нито веднъж не спомена думите "дефицит" или "дълг". Цялото председателство коренно се промени на заседанието на Съвета Екофин на 9 и 10 май тази година и кризата с еврото излезе на бял свят.
<P>
Той продължи да закъснява и да не успява. Наложи се необходимите мерки да се импровизират в Европейския съюз поради липса на предвиждане и задълбоченост при поставянето на диагноза на кризата. Имаше и едно допълнително затруднение: поради резултатите на неговата икономическа политика лицето, заемащо ротационното председателство, не беше в положение да бъде част от водачеството, необходимо за намиране на решение, тъй като същото това лице вече беше част от проблема.
<P>
Макар ротационните председателства да са, без съмнение, различни след договора, при толкова остра ситуация на икономическа криза, те или се самоналагат или биват още по-ограничени и възпрепятствани от липсата на доверие и липсата на убедителност на техните икономически политики в съответните им държави, както в този случай.
<P>
Г-н председател, най-голямата криза, през която преминаваме ние, политиците, е тази на доверието. Криза на доверието от такъв мащаб може да бъде преодоляна само ако имаме смелост да кажем истината.
<P>
Можем да намерим описание на третата измислица на председателството в речта от тази сутрин, в която изглеждаше, че председателят е заинтересован единствено да възхвалява председателството.
<P>
Въпросът, който трябва да си зададем, е дали ще бъдем способни да не се върнем отново към импровизация или вместо това ще бъдем в състояние да диагностицираме и предвиждаме конкретния сценарий на кризата, който ще има социално измерение.
<P>
(Ръкопляскания)
<SPEAKER ID="025" NAME="Juan Fernando López Aguilar" AFFILIATION="S&amp;D">
(ES) Г-н председател, в течение на 25 години Испания четири пъти заемаше действащото председателство на Европейския съюз и, както и в последните три случая, тя направи това и този път с подчертано про-европейска привързаност и отговорност.
<P>
Преди всичко тя направи това с резултати. Тя никога не е заемала председателството в толкова трудна обстановка като сегашната, със сигурност най-трудната, която Европейският съюз познава в цялата си история. В условията на криза резултатите, описани в заявлението на председателя Родригес Сапатеро, са двойно по-забележителни, тъй като кризата не е само икономическа. Тя е и политическа. Тя засегна отношението на доверие, свързващо обществеността в държавите-членки с европейския проект и с институциите на Европа. При поредица от избори много граждани не отидоха до урните, питайки се кой управлява в условията на криза: финансовите пазари, които не носят отговорност пред никого, или правителствата, които са задължени демократично да се отчитат пред гражданите си?
<P>
При все това, икономическото и политическото управление на Европейския съюз постигна напредък през шестте месеца, които започнаха със забавянето в стартирането на Лисабон и това е окуражаващо. Сега, в съответствие с динамиката на триото, установено с Договора от Лисабон, про-европейският импулс на председателството се предава на следващите председателства: Белгия и Унгария. Както всички трябва да знаят, никое от предизвикателствата на глобализацията - демографски, енергийни, социални и борбата срещу бедността - не може да бъде преодоляно от една страна сама за себе си. Трябва да гребем заедно, иначе Европейският съюз може да стане излишен.
<P>
Урокът от всичко това е ясен. То ни показа уязвимостта ни: тази на единна валута при липсата на фискална, бюджетна и икономическа координация; тази на сроковете за реакция пред огромния мащаб и бързината на предизвикателствата. Оттам и мотото на Европейския съюз: единство в многообразието. В никакъв случай не следва да бъдем разединени пред бедата. Оттук нататък, всяко председателство трябва да мисли глобално, а не локално. Нещо повече, всяко председателство трябва, свръх и над законните национални интереси, да действа "по един европейски начин", отговаряйки от Европа и за Европа.
<P>
(Ръкопляскания)
<SPEAKER ID="026" NAME="Izaskun Bilbao Barandica" AFFILIATION="ALDE">
(ES) Г-н председател, г-н Родригес Сапатеро, кризата ни принуди да вземем мерки за икономическо управление по отношение на пакета за финансов надзор, който се провали вчера, в девет и половина сутринта, създаването на спасителния фонд, задействането на Европейската служба за външна дейност и стратегията "Европа 2020" и нейният твърд ангажимент за иновации.
<P>
В допълнение към престижа, за водеща роля в тези проекти се изисква авторитет и признание. В това отношение, Вие бяхте принуден и ограничен от ужасяващите данни от Испания и постоянните слухове за нейната платежоспособност и дефицита в публичните й отчети. Освен това импровизацията и бързането да се създава впечатление се отразиха отрицателно на напредъка на добрите идеи, каквато е европейската заповед за защита. Човек би се запитал дали ротационните председателства помагат за укрепване на истинско европейско водачество.
<P>
Колкото до Страната на баските, бихме включили цялата линия "Y Vasca" в списъка на железопътните маршрути. Нямаше напредък по признаването на баския като малцинствен език в Европа, нито по Баското икономическо споразумение, нито по включването на баската народна полиция (Ertzaintza) в Шенгенската система. Испания и Франция изиграха водеща роля при плана за рибата аншоа, който беше толкова важен за сектора, когато планът беше съгласуван с тях и с Парламента.
<P>
Договорът от Лисабон не постигна напредък, както Вие обявихте, по отношение на регионалните си аспекти и приложенията относно субсидиарността и пропорционалността. Отново в крайна сметка не беше проявено особено уважение към Парламента. Вие не ни поканихте за началото на испанското председателство и направихте обобщение в Конгреса преди това тук. Ще продължим да настояваме да се чува гласът на регионите на Европа.
<P>
(Председателят отнема думата на оратора)
<SPEAKER ID="027" NAME="Raül Romeva i Rueda" AFFILIATION="Verts/ALE">
(ES) Г-н председател, трябва да Ви кажа, че председателството ни разочарова в един основен аспект, тъй като вместо да е ангажирано с Европа на народите и гражданите, както се надявахме, то продължи да бъде ангажирано с Европа на държавите и пазарите.
<P>
Ние не очаквахме резултати - все пак, вината не е Ваша, по-конкретно, а на системата - но очаквахме водачество. Вие проявихте такова, например - и тук Ви поздравявам - застъпвайки се за европейската заповед за защита. Би било добре обаче да видим такова водачество и в други области: например за насърчаване на финансов надзор в европейски мащаб, за ангажиране с фискална реформа в европейски мащаб или с истински ангажимент за данък върху финансовите операции. Относно въпросите на околната среда, Вие продължавате да избягвате признаването на важността на енергийната ефективност, продължавате да субсидирате въглищата и все още не се противопоставяте на унищожаването на крайбрежните райони. За мен SWIFT не е добра новина; то е много лоша новина.
<P>
Накрая, по отношение уважението към народите, трябва да Ви кажа, че в Каталуния, както знаете, ние сме дълбоко разочаровани. Решението от миналата седмица накара много каталонски про-европейци като мен сериозно да преосмислим каква е ролята ни в Европа, която бихме искали да изградим и част от която се чувстваме, и тук установихме липсата Ви.
<SPEAKER ID="028" NAME="Paweł Robert Kowal" AFFILIATION="ECR">
(PL) Г-н председател, струва ми се, че е много трудно да се оцени едно председателство, което си поставя много амбициозни цели. Може би един от проблемите на председателството бяха именно амбициозните цели и успоредно с това е факт, че то се падна по време, когато институционалната система на Съюза беше променена от разпоредбите на Договора от Лисабон. Сред положителните аспекти на председателството бих включил факта, че стратегията "Европа 2020" беше все пак подготвена и приета, макар да съществуват опасения, че тя в бъдеще ще бъде сполетяна от съдбата на Лисабонската стратегия - но на това испанското председателство няма да може да повлияе.
<P>
За съжаление, явно във външната си политика Испания не отговори на очакванията. Срещата на високо равнище Европейски съюз-Съединени щати не беше изцяло успешна и също по въпросите, които ме интересуват - Източното партньорство - не беше постигнат никакъв напредък. Дори и възползвайки се от службите на новия член на Комисията, г-н Фюле, не се оказа възможно, по мое мнение, да направим дори и крачка напред по въпроса за отмяна или облекчаване на визовия режим за Украйна, което можеше да стане някаква отправна точка, начало на нещо конкретно в областта на Източното партньорство. Разбира се, г-жа Аштън трябваше да прави нещо в тази област, но и това не се случи. Не можем да приемем ситуация, в която целите на Европейския съюз зависят от това коя страна заема председателството в момента. Когато е председателство на южна държава-членка, то работи по цели, свързани с юга, а ако е от изток, то работи по различни цели.
<SPEAKER ID="029" NAME="Niki Tzavela" AFFILIATION="EFD">
(EL) Г-н председател, вследствие на развитията през последните шест месеца на испанското председателство не му остана много време да изпълнява задълженията си и може би не трябва да бъдем прекалено критични. При все това, от практическа гледна точка, искам да посоча два очевидни пропуска от страна на испанското председателство.
<P>
Първо, вие пропиляхте сериозна възможност за формулиране на план за действие за рационално конфигуриране на енергийния пазар в евро-средиземноморския регион; в него цари хаос и всички очаквахме испанското председателство да въведе ред в хаоса.
<P>
Второ, що се отнася до перспективите на Европа за растеж, вие пропиляхте възможността за насърчаване на институционалната рамка за LNG [Втечнен природен газ], който е преобладаващото гориво в евро-средиземноморския регион.
<P>
При все това, благодаря и ви поздравявам за работата ви в Съвета.
<SPEAKER ID="030" NAME="Werner Langen" AFFILIATION="PPE">
(DE) Г-н председател, г-н Родригес Сапатеро, испанското председателство се оказа половин година на пропилени възможности. През януари г-н Сапатеро дойде тук като бикоборец, който иска да постави финансовия пазар на колене, а накрая установихме, че няма шпага за целта.
<P>
Испанското председателство не остави трайни следи, г-н Сапатеро. Останахме с впечатлението, че то е вяло, до голяма степен му липсва инициативност и като цяло е неуспешно, въпреки всички усилия на отделни хора. Признаваме, наистина, че имаше огромни национални проблеми, по които да се работи, поради което, може би, правителството е допринесло за част тях. Вместо обаче да възстанови стабилността в Европа и да я ръководи по време на финансова криза, Испания наля масло в огъня. На футболен език би трябвало да се нарече автогол.
<P>
Ще направя само няколко бележки. Казахте, че сме останали верни на духа и буквата на Договора от Лисабон. Бих оспорил това. Спасителният пакет е в разрез с договорите и бюджетните правомощия на Парламента съгласно член 352. Дори и председателят на Парламента не взе участие. Нямаме съгласие относно надзора или регулирането на финансовите пазари; по-скоро сега работим по този въпрос с белгийското председателство. Нямаме конкретен напредък относно Пакта за стабилност и растеж. Това са фактите. Нещо повече, що се отнася до икономическа и парична политика, методът "Моне" - с други думи, методът на Общността - беше погребан на 9 май 2010 г.
<P>
Така че, това едва ли е бележник с отлични оценки. Вие не оставихте трайни следи и аз - бих искал да бъде различно - изразявам дълбоко съжаление за това.
<P>
(Ораторът се съгласява да отговори на въпрос на друг член на ЕП съгласно член 149, параграф 8)
<SPEAKER ID="031" NAME="Martin Schulz" AFFILIATION="S&amp;D">
(DE) Г-н Langen, ще бъдете ли така любезен да отправите същата критика, която насочихте към г-н Сапатеро и към канцлера Меркел? Това би спомогнало за вътрешната последователност на Вашия аргумент.
<P>
(Ръкопляскания)
<SPEAKER ID="032" NAME="Werner Langen" AFFILIATION="PPE">
(DE) Г-н Schulz, тук не сме в германския Bundestag, нито в Германия. Обсъждаме испанското председателство. Г-н Сапатеро каза, че е постигнал всичко добросъвестно. Действителността е различна.
<P>
Естествено, аз ще заявя ясно това мнение на френското и германското правителство; вече съм правил това в случая с председателя на Комисията. Тук обаче обсъждаме действащия председател на Съвета, който дължи отчет; не обсъждаме вътрешните политически кавги в Германия. Бихме могли да направим и това, г-н Schulz.
<P>
(Ръкопляскания)
<SPEAKER ID="033" NAME="Linda McAvan" AFFILIATION="S&amp;D">
(EN) Г-н председател, на министър-председателя Сапатеро се наложи да се занимава с доста трудни въпроси през председателството на Испания и това бяха времена на изпитания за Европа, но аз се радвам, че той не изпусна от внимание и други законодателни актове, които са важни за гражданите - пробив при трансграничната медицинска помощ, споразумение относно даряването на органи и политическо споразумение относно системата за фармакологична бдителност (pharmacovigilance). Бих искала да изкажа похвала за работата на испанските държавни служители, които работиха с мен като докладчик по това досие. Те работиха изключително професионално и наистина изготвиха един много добър законодателен акт съвместно с Европейския парламент.Тази седмица ще гласуваме и относно незаконната сеч и промишлените емисии. Това един солиден списък с постижения.
<P>
Относно проблемите с имотите в Испания, г-н министър-председател, днес Вие видяхте хора, които опитват да трупат политически капитал от реалните проблеми на обикновените хора, които се страхуват за спестяванията си, събирани цял живот. Проведохме разговори с Вас, Вашето правителство и служители по този въпрос и се надявам, че ще се вслушате в това - знам, че ще го направите - тъй като знаем, че Ви е грижа за гражданите; следователно с нетърпение очакваме по-конструктивни разговори.
<P>
Благодаря за работата Ви по околната среда и здравето и очаквам да работим заедно с Вас в бъдеще.
<SPEAKER ID="034" NAME="Ramon Tremosa i Balcells" AFFILIATION="ALDE">
(ES) Г-н председател, г-н Родригес Сапатеро, през януари Вие казахте, че ще дадете нов тласък на Европейския съюз, но Европа е тази, която Ви накара да промените автархичната си политика срещу кризата.
<P>
Положението в испанската икономика през 2010 г. напомня това от 1959 г. Както и тогава, бездействието на испанското правителство трябва да бъде преодоляно и, както тогава, за Испания се препоръчва дълбока реформа на пазара на труда.
<P>
Вашето европейско председателство беше много слабо. Избягнахте големите решения. Европейският финансов надзор или директивата за спекулативните фондове, които датират от миналата година, трябваше вече да са приети, но Ви липсваха водачески качества. Ако използваме футболен израз, от това положение г-н Фелипе Гонсалес със сигурност щеше да отбележи гол.
<P>
Вашето председателство съвпадна с икономическия срив на Испания, за който бяхте предупредени. Самият аз Ви предупредих през януари за зловещите прогнози на Европейската комисия, които се осъществиха поради бездействието Ви: увеличаване на безработицата, неконтролируем публичен дефицит и намаляване на банковото кредитиране за дружествата. В резултат на това днес международните финансови пазари остават затворени за много испански предприятия.
<P>
Г-н Родригес Сапатеро, аз Ви предложих каталонският език да се използва в залата към днешна дата, а Вие си измихте ръцете от цялата работа. Виждам, че сте съгласен с "окончателното решение" за каталонския език.
<P>
Приключвам с някои стихове от Мачадо, вдъхновени от Вашите лекомислия. "Кастиля [...], до вчера господар, загърната в дрипите си, презира всичко, което не познава."
<SPEAKER ID="035" NAME="Oriol Junqueras Vies" AFFILIATION="Verts/ALE">
(ES) Г-н председател, г-н Родригес Сапатеро, въпреки обещанията Ви от месец януари тази година, Испания не ни поведе към излизане от кризата, нито изигра водеща роля по отношение на външното влияние на Европейския съюз.
<P>
По-конкретно, какво стана с евро-средиземноморската среща на високо равнище или срещата на високо равнище със Съединените щати? Кога ще бъде призната Косово? Къде са мерките за гарантиране на изпълнението на стратегията "Европа 2020"? С какво допринесохте за въвеждане ред на финансовия пазар, общия енергиен пазар или в областта на висшето образование? В кои документи заложихте средиземноморската ос като приоритет?
<P>
Шест месеца бяха повече от достатъчни за Европа да осъзнае, че вашето действащо председателство и вашето правителство са сгрешен модел. Мнозина от нас вече от много по-отдавна търпим този модел.
<P>
Без съмнение, вие и вашето правителство сте отлично учебно помагало по отношение на това защо искаме да станем държава в рамките на Европейския съюз.
<SPEAKER ID="036" NAME="Mario Mauro" AFFILIATION="PPE">
(IT) Г-н председател, госпожи и господа, Испания беше наистина фантастична тази година, г-н Сапатеро, но не Вашата Испания. Наистина, става дума за Испания на Дел Боске, Касийяс и Вийя, която беше фантастична тази година, а не испанското председателство на Съюза, което прекалено дълго изглеждаше напълно отдалечено и незаинтересовано от съдбата на континент в криза.
<P>
Все пак, преди шест месеца, когато излагахте програмата си, видях някои положителни аспекти в думите Ви - особено по отношение на равенството на правата на човека - въпреки идеологическите различия между нас. За съжаление, доверието, което в началото имахме в испанското председателство, изобщо не беше оправдано.
<P>
Г-н Сапатеро, не правя нищо повече от това да изкажа на глас мислите на много членове на ЕП, включително някои, които са политически близо до Вас. Мислим, че както и в Процеса от Барселона, вие прибягнахте до празен номинализъм, при който обявяването на резултати замества тяхното постигане.
<P>
Причината зад тази позиция идва от една радикална политическа позиция, която не е отхвърлила тежкия ви идеологически отпечатък, дори и през период на сериозна криза. През шестте месеца беше необходим прагматизъм и желание да се черпи пълноценно от основополагащите ценности на Европейския съюз. В много изказвания Вие предпочетохте да говорите за утопии, които вече нямат никаква връзка с реалността и се примирихте с шест анемични месеца, независимо от съществената помощ, получена от Парламента например по въпроса за Европейската служба за външна дейност.
<P>
Г-н Сапатеро, не се сърдете за тези думи на открита критика. Те не са резултат от предварително замислено противопоставяне, а са оценка, която би било добре да вземете под внимание...
<P>
(Председателят отнема думата на оратора)
<SPEAKER ID="037" NAME="Jens Geier" AFFILIATION="S&amp;D">
(DE) Г-н председател, г-н Барозу, г-н Сапатеро, от гледна точка на тези, които отговарят за бюджетния контрол в залата, испанското председателство влезе в историята. Признателни сме, че председателството успя да извади процедурата по освобождаване от отговорност на Съвета от зоната на безизвестност. По-рано Съветът отказваше да представи адекватни отчети на Европейския парламент.
<P>
Заседанията в най-добрия случай имаха неофициален характер. Документите трябваше да се събират един по един или ги нямаше. Отговорите на въпросите бяха незадоволителни. Съветът с пълна сериозност се позоваваше на споразумение от 1970 г., наричано "джентълменско споразумение", за което твърди, че изяснява въпросите във връзка с освобождаването от отговорност, макар в джентълменското споразумение да не се споменава и дума по въпроса.
<P>
Сега това е променено. Генералният секретар на Съвета се съгласи да бъде включена процедура по освобождаване от отговорност, достойна за това име, в една прозрачна процедура, отговаряща на демократичните стандарти. Този успех на испанското председателство е свидетелство за демократичните и европейските убеждения на испанското правителство. За това нещо то заслужава похвала от залата.
<SPEAKER ID="038" NAME="Luis de Grandes Pascual" AFFILIATION="PPE">
(ES) Г-н председател, г-н Родригес Сапатеро, бих искал да направя различно изказване днес, повярвайте ми. Вие описахте шест месеца изпълнени с амбиция и вдигнахте летвата толкова високо с Вашите претенции, че когато бъдат сравнени с постигнатото в действителност, разочарованието ще е неизбежно. Това, което е сигурно, е, че не бяхте в състояние да преодолеете сложна ситуация, за която Ви липсваха качества на водач и авторитет.
<P>
Вие самият отбелязахте веднъж, че Европейският съюз е клуб, който има правила, и аз съм съгласен. От Вас зависеше обаче да изисквате спазване на правилата. В действителност точно правителството на Испания трябваше спешно да изпълни задълженията си.
<P>
Във връзка с това положителните постижения, макар да не липсват, бяха неразличими. За разлика от мен, Вие намерихте време да говорите за тях.
<P>
Демокрацията е система, основаваща се на общественото мнение. Ето как изглежда отстрани: пренебрегването от страна на президента Обама, както и отмяната на срещата на високо равнище относно Средиземноморието и тази, обявена между Европейския съюз и Съединените щати, са твърде значителни неуспехи.
<P>
Треската за постигане на импровизирани споразумения на всяка цена не помогна на имиджа на испанското ръководство: като начин за постигане на сносна цел, той би могъл да бъде описан като аматьорски.
<P>
Испания е велика нация и ще продължи да бъде такава, въпреки лошото управление от този период. Нашите дипломати и длъжностни лица запазиха присъствие на духа и благодарение на това престижът на Испания ще се запази.
<P>
Истината е, че положението в Испания ще има повече тежест при преценката, която ще се направи за председателството, отколкото какво е било или не е било направено тук. Човек, който е довел страната си до фаза на несигурност и брожение би срещнал затруднения да играе водеща роля в едно толкова трудно начинание.
<P>
В най-добрия случай, председателството беше, за съжаление, неуместно.
<SPEAKER ID="039" NAME="Zita Gurmai" AFFILIATION="S&amp;D">
(EN) Г-н председател, макар ЕС да получи новата си правна рамка в края на 2009 г., задача на испанското председателство беше да задвижи Европа и да задейства рамката.
<P>
Испанското председателство изпълни очакваното по отношение на най-важните институционални въпроси. Не стигнахме до съгласие по всичко, но започнахме да съживяваме рамката от Лисабон и да я запълваме с конкретни подробности. Наред с тези привидно технически въпроси, на председателската програма на нашите испански приятели не липсваха и политически амбиции. Те се утвърдиха като примери за работа в посока към равнопоставеност между половете и за укрепване правата на жените. Трябва да изкажем огромна благодарност на председателството, особено на г-н Лопес Гаридо и неговия екип, защото направиха от този често пренебрегван въпрос централен такъв през последните шест месеца. Засега не успяхме да приключим работата по европейската заповед за защита, но се надявам това да стане при белгийското председателство.
<P>
Испанците отговориха и на високите очаквания по отношение на демократичните права. Това е ясно отразено в техните усърдни усилия да задействат Европейската гражданска инициатива възможно най-скоро. В знак на благодарност за това докладчиците, Alain Lamassoure и аз, вече подготвихме в комисията по конституционни въпроси работен документ във връзка с Европейската гражданска инициатива.
<P>
(ES) Много ви благодаря още веднъж за работата, която свършихте, и се надявам да продължа да работя за постигане на целите, които поставихте. Поздравления!
<SPEAKER ID="041" NAME="Jan Olbrycht" AFFILIATION="PPE">
(PL) Г-н председател, г-н Сапатеро, оценката на испанското председателство е от особена важност за нас, защото то е първото председателство съгласно новия Договор от Лисабон и това е важно за нас, например поляците, тъй като се готвим за полското председателство. Бих искал да запитам дали състоянието на нещата, до което в действителност се е стигнало, ще укрепи бъдещите председателства или не.
<P>
Трябва да кажа, че по времето на председателството стана това, което очаквахме - Договорът от Лисабон, който беше предназначен да подкрепя една силна Европа, всъщност води до отслабване на метода на Общността. За съжаление, по време на испанското председателство, това стана напълно ясно, като най-добрият пример за това е отслабването на ролята на Парламента при изготвянето на стратегия "Европа 2020".
<P>
Испанското председателство участваше в интересна работа, включително много интересната среща в Толедо относно ролята на градовете, и това заслужава да бъде отбелязано. И все пак, за нас, членовете на ЕП от други държави-членки, е много важно да гледаме и какво става в Испания, защото председателството не означава просто водеща роля, то означава водеща роля на целия Европейски съюз. Във връзка с това за нас е много важно какво е икономическото положение в Испания, включително по време на председателството, както и аргументите, които се изтъкват. За нас е важно също какъв модел на обществените и гражданските дела се насърчава от Испания, а също и как тя защитава разпоредбите на договора - в който се казва, че семейните въпроси са единствено и изключително отговорност на държавите-членки. Това е нещо, за което сме много загрижени.
<SPEAKER ID="042" NAME="Tunne Kelam" AFFILIATION="PPE">
(EN) Г-н председател, испанското председателство съвпадна с дълбока финансова криза и криза на доверието в Съюза. Кризата засегна много силно страната, която заемаше председателството. Дефицитът на доверие в икономиката на ЕС и в общата валута се корени в огромната тежест на дълга, която все още е надвиснала застрашително над начина на живот: днес се живее за сметка на утре. В изданието си от миналата седмица "Икономист" (Economist) запита: "Има ли живот след дълга?".
<P>
Министър-председателят посочи засилването на конкурентоспособността като една от основните цели на председателството, но не беше предложена реална рецепта по отношение на това какво да се прави с кризата на ценностите, моралната криза и дори как би било практически възможно връщането към балансиран бюджет.
<P>
На няколко пъти Съветът липсваше във Времето за въпроси в Страсбург. Много членове на ЕП продължават да чакат възможност да поставят въпрос на Съвета относно начина, по който новата Европейска политика за сигурност и отбрана би могла да бъде приложена по отношение на продажбите на оръжие на трети държави, и дали бихме могли най-накрая да се договорим да провеждаме консултации в Съвета, преди да решим да продаваме съвременни военни технологии на партньори извън ЕС.
<P>
Накрая, загрижен съм, че електронните заплахи не бяха на високо място в испанския дневен ред. Кибер-оръжия се разработват тайно и ние не знаем как и кога биха могли да бъдат използвани. ЕС трябва да поеме водещата роля в дебата относно това как да се намали заплахата от кибер-война, как да бъдат ограничени кибер-атаки, преди да е станало прекалено късно и да се установи дали има възможност за договаряне на правила за добро поведение в киберпространството.
<SPEAKER ID="043" NAME="Joe Higgins" AFFILIATION="GUE/NGL">
(EN) Г-н председател, политиките, приложени от институциите на ЕС по време на испанското председателство, бяха пагубни за работническата класа на Европа. Видяхме позорна капитулация пред акулите на финансовите пазари, при което на хищниците от банките и пиратите от хедж фондовете беше позволено да упражняват по-голям контрол върху икономическата политика, отколкото на уж солидни правителства. Председателят Барозу и Комисията на ЕС действаха като съдия-изпълнител за тези акули на пазарите, изисквайки всеобщо съкращаване на публичните разходи и услуги и Вие също, сеньор Сапатеро, действахте като съдия-изпълнител за спекулантите на пазарите. Вместо да се борите против тях, както една истинска социалистическа партия би направила, Вие наложихте свирепи ограничения на жизнения стандарт на испанския народ по тяхна повеля. Сега се сблъскваме със социалния кошмар на масовата безработица и тежест върху жизненото равнище в цяла Европа. Приветствам работниците на Испания, които се борят срещу съкращенията чрез енергични стачни действия. Явно капиталистическата система носи нови и нови бедствия, като затъва във все по-дълбока криза. Трябва да я изметем и да я заменим със социалистическо и демократично общество, което наистина може да преобрази живота на нашите народи в Европа.
<SPEAKER ID="044" NAME="Elena Băsescu" AFFILIATION="PPE">
(RO) Считам, че трябва да приветстваме изключителните усилия, положени от испанското председателство през този изключително труден период. Едно важно постижение е създаването на европейски механизъм за финансово стабилизиране, който предвижда оказване на финансова подкрепа на държави в извънредни обстоятелства, до лимит от 60 млрд. евро.
<P>
На външнополитическия фронт испанското председателство постигна положителни резултати след проведените срещи на високо равнище, особено с Латинска Америка.
<P>
По-конкретно, подновяването на преговорите по споразумение за асоцииране между ЕС и държавите от Меркосур би създало зона за свободна търговия с население от 750 млн. души. Трябва да се направи обаче задълбочена оценка на въздействието на това споразумение, защото, както каза членът на Комисията Чолош, споразумението би могло да има отрицателно влияние върху европейските земеделски стопани при нарастване вноса на селскостопански продукти.
<SPEAKER ID="045" NAME="Glenis Willmott" AFFILIATION="S&amp;D">
(EN) Г-н председател, преди всичко бих искала да поздравя г-н Сапатеро за множеството успехи, които постигна през испанското председателство.
<P>
По-рано чухме критика по въпроси, свързани с испански имоти. Вярно е, че това засяга много хиляди испански граждани и обикновени хора, избрали да направят Испания свой дом. Лесно е да се вика от страничната линия, за да се влезе в новините, но ако сериозно искаме да решим проблема, трябва конструктивна ангажираност. Ето това искаме да направим ние, британската лейбъристка делегация. Радвам се, че аз и моят колега, Michael Cashman, неотдавна проведохме среща с наши испански колеги в Европейския парламент с надеждата да сформираме комисия в Испания, която да проучи случаите, в които хората са закупили добросъвестно имоти и правилно са използвали правната система. Това би било голяма крачка напред за мнозината, които страдат в резултат от тези въпроси. Надяваме се тя да има пълната Ви подкрепа и очакваме да работим с Вас по това в бъдеще.
<SPEAKER ID="046" NAME="Mirosław Piotrowski" AFFILIATION="ECR">
(PL) Г-н председател, г-н Сапатеро, шестмесечното испанско председателство се падна в особено време - трудно и експериментално време. Това беше първият случай на работа на председателство след влизането в сила на Договора от Лисабон, който отново определи и преразпредели компетентностите му. На фона на политическите, икономическите и финансовите неуспехи, приспособяването на ролята на председателството към работа с новоназначения председател на Съвета не се превърна в голям проблем.
<P>
Не се оказа възможно да се проведе планираната среща на високо равнище Европейски съюз-Съединени щати, защото президентът Обама отказа да участва, или нещо, което беше важно за Испания - проектът за Съюз на средиземноморските държави. Когато Съюзът се сблъска с огромната икономическа криза, Германия и Франция поеха кормилото, задавайки тона за програмата за финансова помощ за Гърция. Призракът на финансовия срив беше надвиснал и над самата Испания. Така че едва ли е изненада, че участието на други държави излезе на преден план по време на председателството. По-голямо внимание беше отделено на бъдещето на еврозоната, отколкото на приоритетите на испанското председателство. Тези проблеми сега също ще трябва да бъдат поети от белгийското председателство.
<SPEAKER ID="047" NAME="Andreas Mölzer" AFFILIATION="NI">
(DE) Г-н председател, всеизвестно е, че испанското председателство беше твърде проблемно. Вместо да хване бика за рогата по традиционен испански маниер и бързо и храбро да прокара необходимата нова регулация на финансовите пазари и на рейтинговите агенции, испанското председателство потърси прикритие в опитите за отстъпки и отложи големи проекти, които да бъдат решени от следващото председателство.
<P>
Испанското председателство беше обявено в началото на годината като епохално събитие в историята. Всъщност шест месеца бяха безмислено пропилени и погрешното връщане на централизма, заложен в Договора от Лисабон, продължи сляпо още по-далеч. Тъй като за самата Испания е добре известно, че има големи финансови проблеми, тя беше, наред с другото, зашеметена от управлението на финансовата криза. При испанското ръководство политическото безсмислие на ЕС отново беше изнесено на вниманието на света. Провалени бяха важни срещи и беше възможно да се постигне съгласие само за аварийни мерки.
<P>
Независимо от това, председателството беше единствено по рода си. Никога преди договорите на ЕС не са били толкова широко нарушавани от струващите милиони спасителни пакети, които скоро ще започнат да падат обратно върху главите ни, тъй като те само отложиха решаването на истинските проблеми на ЕС.
<SPEAKER ID="048" NAME="Danuta Jazłowiecka" AFFILIATION="PPE">
(PL) Г-н председател, започнахме годината изпълнени със страх от световната криза, но и с надежда поради влизането в сила на Договора от Лисабон. През януари министър-председателят на Испания представи амбициозни планове, които да бъдат осъществени по време на неговото ръководство. За съжаление, оказа се, че е възможно да се постигне неголяма част от тях. Не това обаче е основната причина, поради която испанското председателство не може да бъде оценено положително.
<P>
Основният му недостатък беше хаосът, пророчески предсказан с изображението на Мистър Бийн (Mr Bean), качено от хакер на испанския уебсайт. Хаосът се прояви във факта, че, от една страна, Мадрид причини огромен безпорядък във външните действия на Съюза, навлизайки в компетентностите на върховния представител, докато, от друга страна, не бяха приложени никакви активни мерки в отговор на влошаващата се бюджетна криза. Г-н Сапатеро не беше в състояние да усети настроението в Съюза, когато имаше потребност от силен лидер - не на международната сцена, а вътре в Съюза. Основният проблем на Съюза не беше политиката към Куба, оръжейното ембарго срещу Китай или мирният процес в Близкия изток, а отслабването на Европа вследствие на бюджетните проблеми на Гърция, Италия, Португалия и самата Испания.
<SPEAKER ID="049" NAME="Csaba Sándor Tabajdi" AFFILIATION="S&amp;D">
(HU) Бих искал да поздравя министър-председателя Сапатеро и испанското председателство, тъй като те съумяха изцяло да се съсредоточат върху Европа, въпреки трудното политическо и икономическо положение в тяхната страна. От името на испанско-белгийско-унгарското трио на председателствата бих искал също да благодаря на министър-председателя за прилагането на Договора от Лисабон, който сега е в сила. Испанското председателство се зае също със икономическо управление. Въпреки това за белгийското председателство и, боя се, дори за унгарското председателство, ще остане много работа за вършене в това отношение. Испанското председателство също започна да въвежда ред при спекулативните международни парични операции и паричните пазари. Белгийското и унгарското председателство ще трябва да продължат тази политика. Накрая, бих искал да благодаря на испанското председателство за постоянното му енергично внимание към общата селскостопанска политика. Документът на Комисията ще бъде завършен тази година и при унгарското председателство ще има разгорещени разисквания. Също така, бих искал да благодаря на испанското председателство за посещението, проведено от г-жа Виляруис, държавен секретар, в Унгарската селскостопанска академия, където тя разясни концепцията на общата селскостопанска политика пред 500 унгарски селскостопански производители.
<SPEAKER ID="050" NAME="Seán Kelly" AFFILIATION="PPE">
(EN) Г-н председател, най-напред трябва да кажа, като футболен запалянко, че съм във възторг да видя три държави от Европейския съюз сред последните четири, продължаващи за Световната купа, и мога да кажа, без страх, че ще си противореча, че ако моята страна, Ирландия, участваше, и ние щяхме да сме сред последните четири!
<P>
По отношение на испанското председателство, мисля, че динамиката е изцяло сгрешена, от гледна точка оценката му. Не отчитаме факта, че новият Договор от Лисабон промени изцяло начина, по който действа председателството и по който следва да бъде оценявано в бъдеще. Прекалено много се говори за водачество, успех, водещи проекти и така нататък. Ролята на председателството е всъщност да улеснява и по този начин то следва да бъде оценявано занапред.
<P>
За да бъдем справедливи към испанците, те се справиха добре с прехода от "преди Лисабон" към "след Лисабон". Особено във финансовата област, сега вече има мерки за дисциплиниране на нелоялни банки и слаби правителства. Така че испанците се справиха прилично и трябва да им се отдаде дължимото за извършване на прехода през най-трудното председателство от всички.
<P>
(Ръкопляскания)
<SPEAKER ID="051" NAME="Хосе Луис Родригес Сапатеро" LANGUAGE="ES">
Г-н председател, преди всичко бих искал да благодаря на всички вас, госпожи и господа, за интереса, който проявихте към испанското председателство на Европейския съюз. Този интерес ми приличаше повече на израз на желание за присъствие или участие в испанския парламент, вместо в Европейския парламент, при някои от изказванията, на които няма да мога да отговоря поотделно предвид ограничението във времето. Всъщност може да се окаже, че някои хора изпитват носталгия по това място и напълно разбирам това. Моите почитания и уважение към тях, но важното в момента е сегашното положение и ние се намираме в Европейския парламент, преценявайки други въпроси, а не в испанския парламент.
<P>
(Ръкопляскания)
<P>
Имаше и друг оратор, който също ми изглеждаше склонен да мисли, че споделя отговорностите на колегите си в испанския парламент или че има намерение да вземе участие в това, което те правят; да окаже помощ на своите политически и идеологически колеги. По мое мнение обаче, тук имаме да вършим други неща. Тук сме, за да разглеждаме и оценяваме основните теми на председателството и неговия шестмесечен мандат. Вярно е, че имахте възможност да задавате отделни въпроси, но аз няма да мога да отговоря на всички тях. По време на встъпителното си изказване исках да възприема две гледни точки, които според мен трябва да бъдат общата идея на един премерен, спокоен и обективен анализ на шестте месеца.
<P>
Първо, това беше първото ротационно председателство, което трябваше да се заеме с прилагането на един нов договор, който повече от всичко е договор, променящ институционалните правила и нашата форма на управление в Съюз на 27, с добре известна институционална сложност. За мен, представлявайки едно европейско и про-европейско правителство, първото задължение, което взех предвид през шестте месеца, беше, че не следва да има нито едно оплакване, нито един неуспех, нито една институционална засечка и че още от самото начало новите институции ще имат цялата политическа и функционална легитимност, изискваща се за изпълнение на ролята им. Това също би улеснило взаимоотношенията между институциите - като Комисията - които са, да кажем, вече утвърдени и новата институционална рамка, да действат достатъчно добре.
<P>
Мога да кажа със задоволство, че испанското председателство получи само подкрепа и признание от Комисията, от Съвета и от Европейския парламент за своето конструктивно отношение и се радвам, че днес не беше изказана нито една критика за отношението към основните институции. Това беше първото ни голямо предизвикателство в рамките на Европейския съюз, такъв какъвто сме го изградили. Трябва да кажа с цялата си скромност - същата скромност, с която бих казал на г-н Schulz, който в момента не е тук, тъй като трябваше да отиде на съвещание относно подхода, който трябва да се възприеме по отношение диалога във връзка с финансовия надзор, за което той се извинява, че ние, разбира се, се надяваме, че утре вечер резултатът ще бъде победа за творческата способност и че ние испанците може да имаме повод да празнуваме, който аз ще споделя изцяло с всички политически представители, както ще направи г-н Schulz с канцлера Меркел, ако има подходящ случай; в крайна сметка това ще остане в Европа, което винаги е радващо - че Испания е изиграла ролята си за това Договорът от Лисабон да работи задоволително и да е работил така от първия ден, така че всички институции да се чувстват удобно в ролите си и да можем да продължим напред към по-висока степен на съюз.
<P>
Втората основна цел беше, г-н Mayor Oreja, да вървим напред като икономически съюз и обща икономическа политика от първия ден на председателството. Цифровият пазар, доколкото при него има напредък, и планът за електрическото превозно средство, доколкото и при него има напредък, са само средства за насърчаване на икономическия съюз, също както и вътрешния пазар. Затова нека правим разграничение между основни цели и това, което са средства, за да се осигури, че икономическият съюз стимулира по-голяма конкурентоспособност и обединява полезните взаимодействия на всички европейци в областите на енергетиката, промишлеността, иновациите, научните изследвания, конкурентоспособността и също, да се надяваме, работните места и други.
<P>
Сега да видим какъв е резултатът. Може би целта, която е напълно обоснована, не се споделя. Ако обаче целта беше, както заяви испанското председателство, по-тесен съюз по отношение на икономическа политика, това беше постигнато и надмина очакванията. Първо, тъй като имаме финансов надзор, се надявам на споразумение, което постига желаните цели, и регулиране на всички финансови продукти; и второ, имаме инерция за реформа на Пакта за стабилност, за по-големи бюджетни ограничения и строгост, с нови средства за прилагане на Пакта за стабилност. Между другото, след като толкова говорим за правила, трябва да кажа, че след въвеждането на еврото Испания спазваше много по-точно Пакта за стабилност, отколкото много други държави сред тези, които един от членовете на ЕП спомена.
<P>
(Ръкопляскания)
<P>
Затова нека разгледаме фактите. Да, да, нека разгледаме фактите. Испания е страната, която отговаряше най-пълно на Пакта за стабилност, а има други, които са го нарушавали до седем пъти: те са прибягвали до определени начини до седем пъти. В крайна сметка обаче така стоят нещата. Сигурното е, че през шестте месеца постигнахме напредък в посока към нови правила в рамките на Пакта за стабилност, с повече стимули, повече санкции и повече изисквания. Нека преминем към едно друго съображение и анализ на макроикономическото положение на държавите, включително конкурентоспособността.
<P>
Испания предложи на Комисията да бъде оценен нейният конкурентен потенциал, мисля, че направи това заедно с Финландия, и ние ще продължим напред със стратегията "Европа 2020", която също беше одобрена през този период, с намерението да бъде поправена недостатъкът, който имаше Лисабонската стратегия: управлението. Това е така, защото националните цели ще бъдат много по-високи, защото ще има наблюдение, защото ще има препоръки и защото ще има и би следвало да има по-голяма обща отговорност за всяка държава и, разбира се, за Комисията при изпълнението на стратегията "Европа 2020". Всичко това описва положението към момента по отношение по-тесен икономически съюз, към което бих добавил - последица от събития по време на кризата с държавния дълг - приетите инструменти за финансово стабилизиране или ангажиментите в подкрепа на Гърция: ангажименти, които Испания, разбира се, подкрепи и спази от началото, както направихме по отношение подкрепата за Гърция. От началото. Ние ще изпълним всеки един от ангажиментите си.
<P>
Всичко това е факт и някои от вас тук, госпожи и господа, използваха и известна риторика, къде повече, къде по-малко бляскава. Ако обаче намерението ни е било да постигнем задоволително прилагане на Договора от Лисабон, това и направихме. Ако сме били решили да напредваме, заедно с Комисията, по посока към икономически съюз, който е много по-солиден, силен и с повече общи политики, направихме и това. По отношение на външната политика, вярно е, че нямаше среща на високо равнище със Съединените щати, но с тях имаше две значими споразумения. Вярно е също, че имаше значими споразумения и срещи на високо равнище с Латинска Америка. Вярно е също, че по отношение Съюза за Средиземноморието, благоразумието сочеше, че срещата на високо равнище не трябва да се провежда, което не означава че плановете относно Съюза за Средиземноморието са спрени, а че ще има среща на високо равнище тогава, когато тя ще може да спомогне за мира в Близкия изток. Следователно с или без срещи на високо равнище - със Съединените щати, в случая - имаше важни споразумения.
<P>
Разбира се, макар председателството да искаше от първия ден да обозначи присъствието си, то не искаше да влиза в спор за това кой има водеща роля сред европейските институции. Важното беше да се приеме стратегията "Европа 2020" и тя беше приета; важното беше да се приеме механизъм за финансова подкрепа за държавите и той беше приет; важното беше да се приложи пакетът за финансовия надзор и това стана; важното беше да се приеме споразумението за SWIFT и се надявам Парламентът да го одобри; важното беше да се задейства "редът на еврото" и той беше задействан; важното беше да се приеме трансграничното споразумение относно медицинската помощ и то е налице. Важен е списъкът със споразумения. Испанското председателство, със своята предприемчивост или чрез усърдната работа на своите служители, испанските служители, допринесе за всичко това и то трябва да бъде потвърдено във всички случаи, макар че ще има такива, които не желаят да признаят политическия аспект на това, че политиците трябва да насърчат и отдадат дължимото на тези служители.
<P>
Един от членовете на залата направи бележка за положението на европейски - най-вече британски - граждани в нашата страна по отношение на имоти, особено по крайбрежието. Трябва да кажа, че аз, като председател на правителството на Испания, не мога да се съглася със сравнението, което представител на определена политическа група от Обединеното кралство направи или се опита да направи тук, всъщност споменавайки Зимбабве. Не мога по никакъв начин да се съглася с това: това е неприемливо и аз не го приемам. Отхвърлям го изцяло. Моята страна се ръководи от принципите на правовата държава.
<P>
(Ръкопляскания)
<P>
Моята страна се ръководи от приниципите на правовата държава, тя спазва законите и гарантира, че те се спазват и съдилищата са тези, които прилагат законите. Ние ще сме първите, които ще симпатизираме на тези хора, в случая британски граждани, които може да са станали жертви на измама от някоя акула от сектора на имотите, и работим по въпроса с Европейския парламент и с парламентарните групи. Ще работим и ще направим всичко, което влиза в правомощията ни. Освен това Европейският парламент неведнъж е изисквал Испания да опазва крайбрежието си и околната си среда и ние имаме закон за крайбрежните райони, предназначен да ги предпази от кризата с имотите: трябва да го прилагаме. Трябва също, от тази велика институция, която е Европейският парламент, да настояваме за защита на крайбрежието и борба със злоупотребите, които могат да засегнат природните зони, екологичните зони и крайбрежието, които сме толкова решени да защитим.
<P>
Накрая, г-н председател, бих искал да благодаря на председателите на групи, и по-конкретно на г-н Daul и г-н Schulz, за техния премерен тон на това заседание. Испанското председателство посрещна ангажиментите си с европейска и про-европейска готовност, то посрещна ангажиментите си с нагласа за лоялност и сътрудничество по отношение на Комисията, Парламента и Съвета и посрещна своя период на работа с цели в областта на икономиката и външните дейности, които изпълни задоволително, като цяло. Явно не във всички случаи и по отношение на всички неща, които бяхме предложили, но ако погледнем отново - и аз говоря най-пряко на слушателите от собствената ми страна - какво прие испанският парламент, можем да кажем, че то беше изпълнено по един задоволителен начин.
<P>
Във всеки случай бих искал, като ротационен председател на Съвета, да изразя дълбоката си благодарност към Европейския парламент, и по-конкретно към председателя на Европейския парламент, за цялото съдействие, което получихме през шестмесечния период. Усетихме подкрепата Ви, г-н председател. Чувствахме се разбрани и насърчени от Вас. Чувствахме се близо до институцията, макар понякога да имаше сурови гласове. При все това, ние се чувствахме близо до Европейския парламент и сме окуражени, че той е на страната на тези от нас, които наистина имат про-европейско призвание, които лоялно служат на Европа и които са убедени, че няма по-добра съдба от тази да пътуваме заедно, обединени, и понякога да оставяме по-маловажните спорове за друг случай.
<P>
(Ръкопляскания)
<SPEAKER ID="052" NAME="Жозе Мануел Барозу" LANGUAGE="PT">
Г-н председател, ще бъда много кратък. Въпросите по същество бяха отправени към министър-председателя на Испания, но бих искал само да използвам възможността за размисъл по въпрос, будещ загриженост, изразена от различни уважаеми членове на ЕП. Имам предвид моите колеги г-н Daul, г-н Schulz и г-н Lambsdorff. Става дума за институционален въпрос и отново бих искал да благодаря на министър-председателя на Испания, г-н Сапатеро, за неговия ангажимент към Европа и към метода на Общността.
<P>
Мисля, че е правилно да се подчертае, че много неща зависеха от това първо ротационно председателство. Как ще тълкува ротационното председателство Договора от Лисабон? Истината е, както каза министър-председателят на Испания, че той беше тълкуван в общностен смисъл.
<P>
Бихме искали нашата система, която е една много сложна система и продължава да бъде сложна при Договора от Лисабон, да работи по-ефективно. Мисля, че ще дойде време, когато трябва строго да реорганизираме развитието на нашите институции, тъй като истината е, че дори и с Договора от Лисабон, понякога за обикновения гражданин е трудно да осмисли ясно механизма на работа Европейския съюз.
<P>
И все пак, искам да подчертая, както беше казано по-рано, че Испания даде този европейски импулс на структурата на нашия общ проект - импулс за който знам, че се споделя и от огромното мнозинство в Парламента.
<P>
Договорът от Лисабон винаги е означавал повече Европа, а не по-малко Европа. Договорът от Лисабон продължава смисъла на Общността, като укрепи правомощията на Парламента, като създаде постоянно председателство на Европейския съвет, като създаде длъжността на върховния представител, който също е и заместник-председател на Европейската комисия, и като увеличи правомощията на Комисията при външните въпроси или например при механизмите за данъчно облагане от Пакта за стабилност и растеж.
<P>
Договорът от Лисабон означава повече Европа, а не по-малко Европа. Но това не означава Европа в смисъл на централизирани сили, а в смисъл на добавена стойност, на това какво можем да постигнем заедно: държави-членки/европейски институции. И тълкуването на испанското председателство беше в полза на повече Европа.
<P>
Както много добре се изрази испанският министър-председател обаче, договорът не решава всички проблеми. От съществено значение е 27-те правителства да изпълняват политическата воля на договора, защото, по своята вътрешна склонност, европейските институции са всъщност инстинктивно общностни. Ние трябва също да изискваме нашите държави-членки, нашите 27 държави-членки, да прилагат Договора от Лисабон в духа на Общността.
<P>
Испания даде пример. Сигурен съм, че Белгия, след като поеме ротационното председателство на Съвета, ще продължи да следва същия подход или дори ще го задълбочи, като познаваме великата европейска традиция на Белгия.
<P>
От съществено значение е обаче Парламентът, Комисията, Съветът и Европейският съвет да бъдат наистина ангажирани с европейското прилагане на договора, който ще ни позволи да отговорим по ефективно на очакванията и опасенията на нашите съграждани. Поради това бих искал още веднъж да благодаря на испанското правителство, на неговия министър-председател, на всички негови сътрудници и на целия испански екип, които работиха с такава ангажираност през изминалите месеци; на моменти беше изключително трудно.
<P>
Истината е, че това бяха най-трудните месеци в историята на европейската интеграция, през които тя беше поставена на изпитание. Истинският "стрес-тест" не беше проведен с банките, а с Европейския съюз и с желанието ни да бъдем обединени в еврозоната и в Европа. Именно в тази изключително трудна обстановка, когато новия договор влезе в сила, Испания пое ротационното председателство с Комисията, която встъпи в длъжност през февруари. Комисията е на по-малко от пет месеца. Ние също направихме всичко възможно за наваксване на закъсненията, причинени от този преход, и истината е, че трябва да признаем, искрено и честно, усилията, положени от испанското председателство.
<P>
Поради това, без да засягам, очевидно, плурализма на политическите гледни точки, които съществуват в Парламента, бих искал да наблегна, че всички ние, които вярваме в Европа, трябва да бъдем единни, независимо дали сме от центъра, левицата или десницата, както трябва да бъдат и различните институции. Трябва да бъдем единни, за да укрепим нашия европейски проект.
<SPEAKER ID="053" NAME="Председател">
Благодаря Ви, г-н Барозу. Още веднъж искам да благодаря на испанското председателство и на г-н Сапатеро. С това разглеждането на тази точка от дневния ред приключва.
<P>
Писмени изявления (член 149)
<SPEAKER ID="999" NAME="José Manuel Fernandes  " LANGUAGE="PT">
Отбелязвам работата, извършена от испанското председателство, вземайки под внимание особено трудните обстоятелства, белязали първата половина на настоящата година. Първо, мандатът на испанското председателство съвпадна с период на преход към една нова институционална структура вследствие влизането в сила на Договора от Лисабон. Сега има нови участници, като председателя на Съвета и върховния представител на Съюза по въпросите на външните работи и политиката на сигурност. В този нов институционален контекст бих искал също да подчертая укрепването на компетентностите и правомощията на Парламента. Второ, председателството премина през период на остра финансова и социална криза в Европа. То се сблъска с атаката срещу еврото и с гръцката криза и трябваше да се бори с тревожното увеличаване на безработицата и бюджетния дефицит в собствената си страна. То допринесе за създаването на механизъм за финансово стабилизиране на стойност 75 млрд. евро и за подобряване на регулирането на финансовите пазари. В същото време испанското председателство нито за миг не изпусна от поглед изпълнението на приоритетите на Европа в политиката, особено по отношение на околната среда. Предвид това бих искал да подчертая съдействието на испанското председателство за подготовката и обсъждането на моя доклад относно биологичните отпадъци, който то подкрепи безусловно и който беше приет с огромно мнозинство в залата тази седмица.
<SPEAKER ID="054" NAME="Ilda Figueiredo  " LANGUAGE="PT">
За съжаление, испанското председателство не потърси отговори за сериозните проблеми, с които се сблъсква Европейският съюз. Освен това през въпросния период бяха предприети неприемливи мерки, което свидетелства за липса на солидарност. Нещо повече, това, което те направиха по отношение на държавния дълг, е много сериозно.
<P>
Всъщност председателството изчака решението на Германия и остави проблема да се проточи, със сериозни последици за Гърция и Португалия, а и за самата Испания. То също показва кой в крайна сметка държи властта в Европейския съюз. Списъкът на великите сили все повече се ограничава до Германия и, в най-добрия случай, Франция.
<P>
Следователно бавните решения бяха с лошо качество. Вместо да бъде насърчена солидарността сред най-богатите страни и да бъдат увеличени бюджетите на Общността за мерки на солидарност, за гарантиране на истинско социално и икономическо сближаване, испанското председателство се обърна към Международния валутен фонд и отпусна пари в заем на Гърция при по-висок лихвен процент, отколкото Европейската централна банка събира от частните банки. Допълнително влошавайки нещата, те наложиха неприемливи условия, довели до това цената на кризата, която ЕС спомогна да бъде създадена, да се стовари върху работниците и най-бедните членове на обществото, само в интерес на печалбите на икономическите и финансовите групи. Одобряването на стратегията "Европа 2020" би означавало възприемане на същия подход.
<SPEAKER ID="055" NAME="Lidia Joanna Geringer de Oedenberg  " LANGUAGE="PL">
Приключилото неотдавна испанско председателство на Съвета на Европейския съюз беше, поне по няколко причини, едно от най-важните за последното десетилетие.
<P>
Първо, Испания имаше трудната задача да "изпробва" промените, внесени с Договора от Лисабон. Тези промени бяха извършени ефективно, въпреки факта, че почти до началото на председателството правителството в Мадрид не знаеше кой договор ще служи за основа за оформянето на дневния ред на Съюза.
<P>
Второ, Испания трябваше да се справя с най-голямата финансова криза в историята на общата валута - еврото. Бих искала да напомня на всички, които гледат скептично на завършилото неотдавна председателство, че испанското правителство беше едно от първите, които правилно оцени мащаба на кризата и поиска прилагане на ефикасни мерки за противодействие, включително санкции при превишаване на допустимия бюджетен дефицит.
<P>
Трето, испанското председателство следва да бъде оценено за огромния си принос към работата по преговорите за SWIFT и формата на Европейската служба за външна дейност. Благодарение на работата на Мадрид, която на пръв поглед не беше много ефикасна, споразуменията и в двете области сега са постижими. Резултатите от испанското председателство на Съвета на Европейския съюз с пълна сигурност могат да се разглеждат като успешни. Да се надяваме, че белгийското председателство, което току-що започна, ще запази сегашния темп на работа и ще следва пътя, начертан от правителството в Мадрид.
<SPEAKER ID="056" NAME="Ioan Mircea Paşcu  " LANGUAGE="EN">
Неотдавна един от говорителите на Комисията публично изрази съжаление за начина, по който румънският парламент промени закона за дейността на Националната агенция по интегритет. Румънският парламент обаче изпълняваше решение, прието от Конституционни съд, с което някои от членовете на първоначалния закон бяха обявени за противоконституционни. Фактът че румънското правителство - мотивирано от вътрешната политика - не реагира и че Комисията вероятно счита за допустимо борбата срещу корупцията в Румъния да се води със средства, които излизат извън закона, не прави тези бележки приемливи, защото всъщност те поставят под въпрос конституцията, действията на националния парламент и суверенитета на държава-членка и следователно са въпрос на принцип, а не на политически опортюнизъм! Освен това, ако румънците са "корумпирани", тогава кой ги е "корумпирал"?
<SPEAKER ID="057" NAME="Joanna Senyszyn  " LANGUAGE="PL">
Поздравявам испанското председателство за последните шест месеца на ръководство на Съюза. Това беше едно трудно и значимо председателство. Трудно, защото беше първото след влизането в сила на Договора от Лисабон, след назначаването на председателя на Европейския съвет и върховния представител на Съюза по въпросите на външните работи и политиката на сигурност. Програмата за председателството беше подготвена на основата на стария договор, защото на етапа на подготовка съдбата на Договора от Лисабон беше несигурна. Кризата в Гърция забави постигането на целите на председателството. Друга трудност беше забавеното одобряване, чак през февруари 2010 г., на новия състав на Европейската комисия и произтеклото от това забавяне на приемането на нейната законодателна програма.
<P>
Председателството беше значимо: а) в институционален план, защото с приемането на новия договор то въведе определени принципи за работата на институциите и б) в дългосрочен план, защото с приемането на стратегията "Европа 2020" то определи насоките за работата на Съюза през следващите 10 години.
<P>
Постиженията на социалистическото правителство на г-н Сапатеро, които трябва да бъдат признати като най-важни, са: а) приемане на плана за действие за прилагане на разпоредбите на Стокхолмската програма (сътрудничество относно вътрешните работи и съдебната система), б) ангажиментът на председателството за премахване на насилието срещу жените, в) приемането от Съвета, на 3-4 юни 2010 г. на мандата за преговори за присъединяването на ЕС към Европейската конвенция за защита правата на човека и основните свободи, г) започването на работа на Постоянния комитет за оперативно сътрудничество в областта на вътрешната сигурност и д) приемането на проект на регламент на Европейския парламент и на Съвета, определящ процедурите и условията, изискващи се за граждански инициативи.
<SPEAKER ID="998" NAME="Silvia-Adriana Ţicău  " LANGUAGE="RO">
Испанското председателство на Европейския съюз си постави за цел пълно и бързо прилагане на разпоредбите на Договора от Лисабон. Това създаде ново институционално равновесие, давайки разширени правомощия на Европейския парламент и националните парламенти и придавайки европейско измерение на зачитането на основните права.
<P>
По време на испанското председателство на ЕС беше постигнат важен напредък в области, като прилагане на Европейската гражданска инициатива, специализираните мнения, които трябва да се предоставят от националните парламенти въз основа на допълнителните протоколи към Договора от Лисабон, новите регламенти относно делегирането на изпълнителни правомощия на Комисията, както и Европейската служба за външна дейност. Приветстваме сключването на споразумението "Открито небе" между САЩ и ЕС, насочено към 60% от международния пътнически транспорт, както и споразуменията за общи регламенти в областите на гражданското въздухоплаване и безопасността на въздушния транспорт между ЕС и Канада. Бих искала да приветствам и напредъка, постигнат относно споразумението за сътрудничество между ЕС и Меркосур.
<P>
По време на испанското председателство обаче Европейският съюз се сблъска също с тревожно нарастване на безработицата, на фона на икономическата и финансова криза, която започна през 2008 г. По тази причина считам, че намаляването на безработицата и осигуряването на устойчив икономически растеж трябва да останат приоритет номер едно и за белгийското председателство на ЕС.
<P>
(Заседанието се прекъсва за няколко минути)
