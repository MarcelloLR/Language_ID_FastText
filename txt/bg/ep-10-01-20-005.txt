<CHAPTER ID="005">
Представяне на програмата на испанското председателство (продължение на разискването) 
<SPEAKER ID="060" NAME="Председател">
Госпожи и господа, да продължим с разискването относно представянето програмата на испанското председателство.
<SPEAKER ID="061" NAME="Carlo Casini" AFFILIATION="PPE">
(IT) Г-н председател, госпожи и господа, като председател на комисията по конституционни въпроси на Парламента, аз съм доволен, че испанското председателство придава значение на изпълнението на структурните реформи, предвидени в Договора за функционирането на Европейския съюз, по-специално по отношение на ЕСВД, гражданската инициатива и придържането на Европейския съюз към Европейската конвенция за защита на правата на човека, за което моята комисия вече назначи докладчик, испанецът, г-н Jáuregui Atondo, когото вече познавате.
<P>
Но в едно интервю, публикувано в испанския вестник "El País" миналата неделя, Вие изразихте желание, г-н Сапатеро, законът за религиозната свобода да доведе до това Испания да предприеме стъпки за нормализиране на всички нейни обществени институции.
<P>
Затова искам да кажа в това отношение, че ние разсъждаваме съвсем накратко по факта, че европейските органи са средство за постигане на цел, а целта на Европейския съюз е утвърдена в член 2 от Договора от Лисабон: подкрепа за достойнството, равенството, свободата и солидарността. Затова трябва да изразя известна загриженост относно насоката, в която се развива това разискване по отношение на ценностите.
<P>
Културното единство стои преди икономическото единство. Духът на Европа е по-силен от обществената - извинете ме, съдебната - структура. Духът на Европа е заложен в инстинкта за истина и красота, принадлежащ на древна Гърция, в култа към справедливост, принадлежащ на Рим, и в основата на това изключително голямо наследство е християнството, добавило ценността на човешките същества, винаги равни от зачатието до естествената смърт.
<P>
Днес, в името на Христовия кръст, искаме да отидем в Хаити, да присъстваме в Хаити, защото всички човешки същества, и по-специално най-бедните, са в същината на това.
<P>
И затова Ви питам: какво означава "нормализиране" по отношение на религиозната свобода? Означава ли това може би да се попречи на всички граждани да изразяват публично своята религия? Означава ли това да се забравят корените, включително християнските корени на нашите държави?
<SPEAKER ID="062" NAME="Kader Arif" AFFILIATION="S&amp;D">
(FR) Г-н председател, г-н Сапатеро, г-н Buzek, госпожи и господа, в този период на криза търговската политика заема още по-важно място в обществения дебат, тъй като европейците все повече откриват, че търговската стратегия, въведена на равнището на Съюза, оказва пряко въздействие върху растежа и заетостта.
<P>
На фона на засилената международна конкуренция надпреварата за намаляване на разходите доведе до твърде много съкращения на работни места или преместване на работници. Предвид тази ситуация нашата група счита, че търговията трябва да бъде инструмент за обслужване на цели като създаване на работни места, намаляване на неравенството и устойчивото развитие. По време на неговото изслушване членът на Комисията, отговарящ за търговията, г-н Де Гухт, изглежда се съгласи, че търговията не може да бъде цел сама по себе си.
<P>
Затова искам да знам дали в хода на Вашето председателство ще подкрепите реформа на европейската търговска политика, чрез която тя да създава повече работни места и да е свързана по-тясно с една истинска политика по отношение на промишлеността. Ще предприемете ли действия в подкрепа на справедливата търговия на световно равнище, справедлива търговия, която може да подкрепи развитието, достойния труд и спазването на правата на човека? С други думи, ще въведете ли задължителни социални и екологични стандарти в нашите споразумения?
<SPEAKER ID="063" NAME="Luis de Grandes Pascual" AFFILIATION="PPE">
(ES) Г-н Сапатеро, за един испанец, какъвто съм аз, е чест да Ви поздрави тук, когато на свой ред ставате председател на Европейския съюз. Това е период на много очаквания и предизвикателства и трябва да отговорим на тези очаквания. Важно е нашите граждани да видят, че нашите обновени институции са способни да осигурят решения на важни проблеми.
<P>
Знаете, че сме съгласни с програмата, която Вие предложихте. Знаете, че за испанската "Partido Popular" това е държавен въпрос, че ние ще бъдем зад Вас във всичко, което считаме, че е в общ интерес на Европа и че е важно за Испания. Това е амбициозна програма и, надяваме се, програма, изпълнена със съдържание.
<P>
Надявам се, че в този албум на испанското председателство - тъй като той със сигурност ще бъде многоцветен и разнообразен - хората ще могат да видят всяко събитие като крайъгълен камък по отношение на съвсем реалните проблеми, които ги засягат.
<P>
Кризата нанася удари по икономиките и безработицата изглежда като петия конник на Апокалипсиса. Вие имахте доблестта да признаете, че има 20% безработица в Испания, но това не накърнява достойнството Ви. Считам, че това задължава всички нас да излезем с решение на проблем, който трябва да решим заедно. Това е реален проблем.
<P>
Предоставеното време не ми позволява да кажа твърде много, г-н министър-председател. Но искам да Ви кажа, че Испания е изправена пред много предизвикателства. Уверен съм в способността на Испания като нация и искам да вярвам и съм сигурен, че Вие ще отговорите на предизвикателствата. В този момент в Европа трябва да отговорим на очакванията.
<P>
От друга страна, глобализираният свят - и Вие го споменахте съвсем разумно - означава, че се появяват нови центрове на власт и е необходимо Европейският съюз да поеме по-активна и последователна роля в защита на своите ценности и интереси. В противен случай сме изправени пред риска да останем без значение.
<P>
Накрая, г-н министър-председател, ние, испанците, няма да приемем отказ на възможността да правим предложения. Ние имаме това право. Освен това трябва да имаме смирението да приемем съвета, който Дон Кихот дава на Санчо Панса, когато той препоръчва смирение в своята фантазия за управлението на остров Баратария.
<P>
(Председателят отнема думата на оратора)
<SPEAKER ID="064" NAME="Glenis Willmott" AFFILIATION="S&amp;D">
(EN) Г-н председател, приветствам много положителната и амбициозна програма на министър-председателя за испанското председателство. Ударението върху работните места и растежа е жизнено важно за всички нас, тъй като излизаме от един финансов срив, и аз с нетърпение очаквам да работя с колега от социалистическо правителство.
<P>
Следващите шест месеца са от критично значение за икономическото и екологично бъдеще на ЕС и очакваме Съвета през февруари да заеме ролята на амбициозен лидер при реформирането на финансовия сектор.
<P>
След провала на преговорите по изменението на климата в Копенхаген с интерес очаквам да чуя как председателството ще работи с Комисията за представяне на обща цел на ЕС за съкращаване на емисиите като цел за 31 януари. Вече беше споменато, но аз настоявам, най-после, по време на Вашето председателство, г-н министър-председател, да използвате възможността да решите въпроса с присвояването на земя и други въпроси, които причиняват толкова беди и страдания на десетки хиляди примерни собственици на имоти в Южна Испания. Наистина са ни необходими незабавни действия.
<P>
Г-н Сапатеро, радвам се да Ви видя тук и Ви желая много успешен мандат.
<SPEAKER ID="065" NAME="Tunne Kelam" AFFILIATION="PPE">
(EN) Г-н председател, испанското председателство ще бъде преценявано въз основа на неговата институционална реализация на Договора от Лисабон. Г-н министър-председател, желая Ви успех.
<P>
За стимулиране на икономическото възстановяване и създаване на нови работни места предизвикателството пред Вас е да стигнете до завършване на вътрешния пазар на ЕС, включително отварянето на пазари за услуги в области, които все още се третират като изключения. Докато не бъде постигнато това, успехът на всяка стратегия на ЕС ще има ограничен ефект.
<P>
Подкрепям Вашия ангажимент за създаване на общ енергиен пазар, взаимосвързани енергийни мрежи из цяла Европа. Желая да използвате за тази цел позицията на Парламента по отношение на външната енергийна сигурност и солидарността, която беше приета още през 2007 г., и все още чака да бъде приложена.
<P>
Дневният ред за 2020 година означава въвеждане на информационни и комуникационни технологии в ежедневието, използване на най-добрите практики на държавите-членки, които вече са постигнали напредък в тази област. Надявам се, че Вашето председателство може да вземе решение за поставяне на начало на централна агенция за администриране на системи с информационни технологии, от каквато Европа очевидно се нуждае. Неотложно се нуждаем и от разработване на надеждна стратегия за сигурност и защита на европейското кибер пространство.
<P>
Надявам се, че ЕС ще играе по-активна роля и за стабилизиране на положението в Южен Кавказ в рамките на новата стратегия за Източно партньорство.
<P>
И не на последно място, предлагам да останете ангажиран и с общата позиция на ЕС спрямо Куба, докато не бъдат потвърдени реални промени там. Тъжно е, но отказът на режима да допусне наш колега социалист да влезе в Куба, защото иска да се свърже с опозицията, не е признак за реална промяна.
<SPEAKER ID="066" NAME="Catherine Trautmann" AFFILIATION="S&amp;D">
(FR) Г-н председател, г-н Барозу, г-н Сапатеро, благодаря Ви, преди всичко, г-н Сапатеро, за въвеждането отново на амбицията, политическата перспектива и енергията по време, когато Европейският съюз трябва да направи крачка назад поради кризата и след провала в Копенхаген.
<P>
Очаквам Комисията и председателството да ни позволят да поставим създаването на повече и с по-високо качество работни места, борбата срещу социалното изключване и устойчивото развитие в основата на стратегията за 2020 г. Това е вярно по-специално за бюджета за земеделието, а също и за бюджета за рибното стопанство. Вие сте поели ангажимент в това отношение.
<P>
Г-н Сапатеро, разчитаме на Вас да осигурите ресурсите за тази политика, да свържете пречистването на почвите с продоволствената сигурност, да създадете условия за "зелени" работни места и за запазване на рибните ресурси, да осигурите продоволствена сигурност и да създадете условия за по-честна търговия за страните от юга.
<P>
Необходим ни е амбициозен бюджет за селското стопанство, а също така искам да Ви помоля да свържете бюджета за рибното стопанство с този бюджет. По тези въпроси нашите работни места, но и нашата политика, ще бъдат преценявани въз основа на постигнатите резултати.
<SPEAKER ID="067" NAME="Jan Olbrycht" AFFILIATION="PPE">
(PL) Г-н председател, г-н Сапатеро, сред въпросите, които бяха представени днес от министър-председателя донякъде обобщено и в общи линии, има много, които изискват задълбочаване и представяне на конкретни предложения.
<P>
Тези въпроси спадат към две категории - онези, с които, обективно казано, испанското председателство ще трябва да се справи, и онези, с които ще иска да се справи, защото ще се опитва да постигне своите цели. Сред онези, по които трябва да се действа, са въпросите за отношенията между европейските институции и тук искам да привлека вниманието на г-н Сапатеро към разпоредбите на Договора от Лисабон, които в протокола за субсидиарността засягат необходимостта да бъдат дефинирани ролите на регионалните и местни власти в държавите-членки. Опитът на Испания, ако говорим за регионализация, предполага, че може би испанското председателство ще се опита да изясни формулировката на ролите на регионалните и местни власти. Това е особено важно, когато г-н Сапатеро говори за това, че една от неговите цели е въпросът за развитието на иновативността и образованието, което, както знаем, до голяма степен се постига с европейски средства на регионално и местно равнище.
<P>
Европейският парламент очаква с голям интерес развитието на определени въпроси, решаването на институционалните проблеми и предложения за бъдещето на политиката на сближаване, която, както знаем, предстои да бъде разгледана първо в Сарагоса и след това на Европейската седмица на иновативните региони. Очакваме с голям интерес решенията и конкретните предложения.
<SPEAKER ID="068" NAME="Anni Podimata" AFFILIATION="S&amp;D">
(EL) Г-н председател, г-н министър-председател, фактът, че Испания поема председателството на Европейския съюз на този труден кръстопът е огромно предизвикателство и огромна възможност за онези от нас, които твърдят, че до днес рецептата на Европа за справяне с кризата беше едностранна и не е направила достатъчно, за да ограничи въздействието върху реалната икономика и заетостта, за онези от нас, които твърдят, че стратегията за възстановяване трябваше да бъде и стратегия за смяна на модела за развитие, с което да бъде предпазено икономическото, социалното и екологичното благосъстояние на гражданите на Европа. Испанското председателство е огромно предизвикателство за онези от нас, които считат, че европейско икономическо управление е необходимо наред с демократизиране на инструментите на икономическата политика, които защитават финансовото благоразумие и необходимата солидарност, когато това се счита за необходимо, за да защитят интересите на европейските граждани.
<SPEAKER ID="069" NAME="Edite Estrela" AFFILIATION="S&amp;D">
(ES) Аз съм доволна, че имам възможността да кажа, че Хосе Луис Сапатеро не пропусна да изненада европейските жени с много иновативни и прогресивни мерки. Разбира се, той направи това като сформира едно наистина равнопоставено правителство и чрез смелостта, с която постави въпроса за равенството между половете и взаимното уважение в националния и европейски дневен ред.
<P>
Г-н министър-председател, поздравявам Ви сърдечно за Вашата амбициозна програма за действие срещу насилието между половете, което е социален проблем. Създаването на европейски пазител срещу насилието между половете е авангардно предложение, което жените на Европа подкрепят и аплодират.
<P>
Г-н министър-председател, от името на португалските социалисти Ви пожелавам успех. Можете да разчитате на нашата солидарност. Жени за Сапатеро.
<SPEAKER ID="070" NAME="Ramón Jáuregui Atondo" AFFILIATION="S&amp;D">
(ES) Искам да Ви кажа откровено, г-н министър-председател, че направихте удивителна презентация на формата, която ще възприеме испанското председателство. Считам, че това беше едно изключително изказване.
<P>
Исках да Ви попитам за Латинска Америка, г-н министър-председател. Считам, че тя е много важна за Европа и, разбира се, Европа също е важна за Латинска Америка. Има много човешки връзки, много бизнес интереси и много новоразвиващи се държави в Латинска Америка като Аржентина, Бразилия или Мексико, които формират част от новото управление на света и които трябва да формират съюз с Европа.
<P>
Искам да Ви попитам, г-н председател, какви са плановете на Европейския съюз и Вашето председателство по отношение на Латинска Америка, какво се очаква от срещата на върха с Латинска Америка и какви са плановете на Европейския съюз и на Вашето председателство с Латинска Америка?
<SPEAKER ID="071" NAME="Laima Liucija Andrikien" AFFILIATION="PPE">
(ES) Тъй като разполагам само с една минута за изказване, ще се съсредоточа върху гражданските права.
<P>
Испанското председателство е възможност за нас да приведем в ред къщата си. Един пример са Канарските острови и хората, които живеят там.
<P>
Миналата година бях там, за да участвам в курс по испански език. За моя изненада открих, че ако се включа в курс по испански език в училище на континента или на Балеарските острови, разходите се възстановяват, но не и ако училището е на Канарските острови, тъй като те не са част от Европа. Те са част от Европейския съюз, но не са част от Европа с последствието, че езиковите училища на тези острови, дори когато качеството на курсовете е отлично, са лишени от възможността...
<P>
(Председателят отнема думата на оратора)
<SPEAKER ID="072" NAME="Chris Davies" AFFILIATION="ALDE">
(EN) Г-н председател, министър-председателят говори във встъпителните си бележки за необходимостта Европа да развие по-ефективна външна политика, особено по отношение на своите съседи, сред които трябва да включим Израел.
<P>
Това е държава, която осъществява военна окупация на територия на друг народ, което е нарушение на правата на човека, която поддържа блокадата на Газа и прилага колективно наказание на един и половина милиона души, и въпреки това я считаме за нормален търговски партньор. Нашите принципи и нашите политики са ясни: те бяха потвърдени от външните министри само преди месец, но изглежда, че думите ни не са подкрепени от дела.
<P>
Считам, че истинското изпитание за това председателство през следващите няколко месеца ще бъде дали да започнем да прилагаме някаква независимост в отношенията си с Израел и дали да започнем да показваме, че нашите принципи означават нещо и че ние ще ги прилагаме.
<SPEAKER ID="073" NAME="Kinga Göncz" AFFILIATION="S&amp;D">
(HU) Аз също пожелавам много успехи на испанското председателство, което е първото тройно председателство според Договора от Лисабон. Що се отнася до "Стратегия 2020", неколкократно беше споменавано, че тя ще играе ключова роля за възстановяването от кризата. Но онези държави-членки, които са компетентни по политиките в тази област, носят голяма отговорност. Позволете ми да привлека вниманието Ви към факта, че имаме политики на Общността и бюджети на Общността, които могат да послужат като инструмент за намаляване на ефектите от кризата. От тази гледна точка е изключително важно преговорите за новия бюджетен период да започнат в началото на 2011 г., като Комисията трябва да внесе своето предложение за бюджета по това време, което ще ни позволи да развием тези политики. Искам да помоля Комисията да направи това навреме.
<SPEAKER ID="074" NAME="Ulrike Lunacek" AFFILIATION="Verts/ALE">
(ES) Г-н министър-председател, надявам се, че Вие, като министър-председател на испанското правителство, наистина имате смелостта и способността да приложите на практика и да реализирате Вашата много амбициозна програма, особено програмата относно насилието срещу жените.
<P>
Имам два въпроса. Единият е свързан с външната политика. Вие казахте, че Европа трябва да залага на външната политика, но също така и в защита на европейските интереси. Искам да Ви попитам, какви са европейските интереси? Дали това са интересите на големи, транснационални компании, които искат да реализират печалби без оглед на социални или екологични споразумения? Или са интересите, съхранени в европейските ценности, в Хартата на основните права на Европейския съюз, като права на човека, демократизация, укрепване на гражданското общество и правата на малцинствата? За кои интереси говорите?
<P>
Друг въпрос. Не казахте и една дума по темата за миграцията, която е толкова важна за Европа. Необходима ни е програма...
<P>
(Председателят отнема думата на оратора)
<SPEAKER ID="075" NAME="John Bufton" AFFILIATION="EFD">
(EN) Г-н председател, Вие започнахте днес, г-н министър-председател, с много проевропейски дневен ред. Това, което искам да Ви кажа, е, че този дневен ред не работи. Еврото в този момент е в бедствено положение в определени страни. Гърция е паднала по гръб; Испания, Вашата страна, също е в бедствено положение. Във Вашата собствена страна безработицата сред 18 до 24-годишните понастоящем достига 40%.
<P>
Испанците могат да говорят за себе си. Във Вашата роля сега за следващите шест месеца Вие говорите и от името на хората от моята страна. Първоначално споменахте по-нататъшна интеграция. Искам от Вас, преди да въведете още интеграция, да се върнете при хората от моята страна, Обединеното кралство, и да им дадете възможност да избират чрез референдум.
<SPEAKER ID="077" NAME="Zoltán Balczó" AFFILIATION="NI">
(HU) Г-н председател, Вие споменахте значението на промените, като се позовахте като основание за това на глобалната икономическа криза, която беше най-тежката през последните 80 години и предизвика загубата на 8 милиона работни места. Описаните инструменти си заслужават да бъдат подкрепени, но не означават реална промяна към по-добро. След като извлякохме поука от кризата, ни е необходима реална икономическа революция. Съгласни ли сте, че либерализираният пазар не може да се саморегулира? Съгласни ли сте, че либералните догми трябва да бъдат преразгледани? Съгласни ли сте, че е необходимо да се засили регулативната роля на Общността и че държавната намеса е необходима в пазарната икономика? Много ще се радвам да чуя отговора Ви.
<SPEAKER ID="078" NAME="Хосе Луис Родригес Сапатеро" LANGUAGE="ES">
Г-н председател, отбелязвам със задоволство, че Европейският парламент е по-силен и по-жизнен от всякога. Имаше много голям брой включвания, конкретни въпроси, които не бих могъл да разгледам изцяло в моя отговор, без да удължа тази сесия съвсем недопустимо.
<P>
Позволете ми да направя компромис и да се спра в моето включване на определени въпроси, които считам, че са най-важни и трябва да бъдат изяснени. Компромисът ми се състои в това, че всеки един от конкретните въпроси, които бяха повдигнати от членовете на Парламента, ще получи отговор на заключителното заседание, на което ще присъствам в края на шестмесечния период, когато ротационното председателство на Испания ще бъде преценено и отсъдено. Затова се надявам да удовлетворя всички членове на Парламента по определени конкретни въпроси, които съм си отбелязал.
<P>
Позволете ми да кажа няколко думи за включванията на моите сънародници, испанските колеги. Искам да благодаря на испанската партия "Partido Popular" за подкрепата, която показа на това заседание, която беше потвърдена в националния политически дебат и подкрепена с предложение. Това е несъмнено изключително положителен фактор за предстоящата работа и подчертава нашето общо европейско желание, съчетаните усилия и работа, която сме готови да продължим да вършим, съсредоточени върху много трудните времена, в които живеем, като се изправяме срещу икономическата криза.
<P>
Искам да се спра на имиграцията. Един от уважаемите членове подчерта въпроса за това каква е нашата имиграционна политика и дори каза, че тя не е била спомената. Вярно е, че тя не беше спомената в моето изказване, но накратко казано, човек трябва да си определя приоритети. Изрично беше заявено, че съм за масовата имиграция, а това категорично не е вярно. Аз съм за това да се зачитат правата на човека за всички, на всеки отделен човек, откъдето и да идва той.
<P>
(Ръкопляскания)
<P>
Ние имаме Европейски пакт за имиграцията, подкрепен и утвърден по време на френското председателство. Трябва да се придържаме към този пакт и, разбира се, този пакт включва гранични контролни пунктове, сътрудничество и политически диалог със страните, от които идват имигрантите, като най-добър начин да се избегне масовият поток от имигранти. Обаче трябва да добавя, че интеграцията представлява част от политиката на Европейския пакт за имиграцията, интеграция със зачитане правата на човека на имигрантите. Говоря от името на държава, която през последните няколко години преживя много големи нива на имиграция, но не напразно, тъй като от 2000 г. насам населението на Испания се е увеличило с шест милиона души. Страната е преживяла и емиграция, тъй като по време на диктатурата имаше икономическа емиграция към много европейски държави.
<P>
Знаем добре от опит какво означава да се налага да напуснеш собствената си страна в търсене на бъдеще или някакви късчета икономическо достойнство. Знаем, че това е трудно да се преглътне, и знаем, че държавите и нациите не се измерват просто по тяхната политическа, военна или икономическа сила. Нациите, наред с Европа, се измерват и според тяхното отношение и зачитане на правата на човека и на хората, които идват да работят в нашите земи в търсене на бъдеще, което не могат да имат в собствената си страна.
<P>
(Ръкопляскания)
<P>
Освен това Европейският съюз трябва да знае - а всъщност той знае - че към 2025 г. 30% от неговото население ще бъде на възраст над 65 години. Това няма да се случи в никоя друга област или регион на света. Ние ще бъдем областта, континентът с най-голям брой хора над 65 години, и това ще доведе до намаляване на нашия капацитет да произвеждаме, намаляване на активното население и трудовия капацитет, а това ще окаже натиск върху системите ни за социална защита. В средносрочен план Европа се нуждае от работници. След кризата ще са й необходими работници, ще бъде необходимо жените да бъдат въведени в пазара на труда и ще бъде необходимо увеличаване на активното население, за да се поддържа социалната защита. Това е фундаментален извод.
<P>
Второ, субсидиарността и езиците. Разбира се, ние ще бъдем точни в прилагането на Договора от Лисабон и аз искам да изтъкна, че моето правителство подкрепи използването на регионалните официални езици на Испания в европейските институции. Няма съмнение обаче, че в момента балансът между институциите се подчертава в прилагането на Договора от Лисабон. Имаше някои коментари, които считам за несправедливи, макар че трябва да призная, че са доста изолирани по същество. Като председател на ротационното председателство съм изразявал, декларирал и поддържал институционалната роля на постоянния председател на Съвета, разбира се, на върховния представител, и пълното съдействие на Комисията и ще продължавам да правя това.
<P>
Новите правомощия на Европейския парламент ще бъдат приведени в действие от испанското ротационно председателство с пълното съдействие на председателя на Комисията, който винаги е демонстрирал своите постоянни работни взаимоотношения с Парламента. Имам предвид работата, извършвана от г-н Дурау Барозу. Бях критикуван за това, че го подкрепям. Да, подкрепял съм го и го подкрепям, защото съм го виждал да работи в полза на силна и единна Европа, а това е много важно, много повече от идеологическите позиции.
<P>
Трето, финансовата система, данъчните убежища и новото регулиране и надзора. Не споменах това, за да не изчерпя всички теми, но напълно съм съгласен с прилагането на правилата за новия финансов надзор и регулирането. Що се отнася до искането да се премахнат данъчните убежища, ротационното председателство ще бъде твърдо и стриктно.
<P>
(Ръкопляскания)
<P>
Разбира се, то ще подпомага, насърчава и изисква всички държави да напредват с работата по необходимите споразумения за данъчна прозрачност и за предоставяне на информация в контекста на международната общност.
<P>
По въпроса за изменението на климата на 11 февруари Съветът ще направи анализ на срещата на върха в Копенхаген с помощта на Комисията. Разбира се, Европейският съюз трябва да продължи да предприема стъпки в полза на стратегия, която ще ни доведе до прогресивно споразумение в подкрепа на намаляването на изменението на климата. Аз съм за това Европейският съюз да знае как разумно да нагажда собствената си амбиция, която е заложил за 2020 г. или за периода 2020-2030 г., към исканията на другите играчи по отношение на намаляването на техните емисии. В подкрепа на европейското единство и за обща стратегия трябва да поверим тази задача на Европейската комисия. Напълно съм съгласен, че САЩ и Китай са двете водещи фигури, от които очакваме много по-активна роля.
<P>
Разбира се, напълно съм убеден, че общата селскостопанска политика трябва да включва рибните стопанства и че социалният пакт, който беше споменат от някои членове, се нуждае от преработване, от промяна, за да включи интересите, легитимното представителство и конструктивната позиция на голяма част от онези, които представляват работниците в Европа. Те представляват работниците, профсъюзите, които са израз на европейския социален пакт, който през последните няколко десетилетия ни превърна в регион с най-голямо социално благосъстояние и най-голям просперитет след Втората световна война.
<P>
(Ръкопляскания)
<P>
Бъдещето на Европейския съюз и на европейския просперитет не може да бъде написано без работниците, без социални права и без политики за социално благополучие и затова трябва да ги включваме активно.
<P>
Имаше въпрос в областта на външната политика. Близкият изток, Латинска Америка по-конкретно и намек за Израел. Надяваме се през следващите шест месеца да придвижим напред споразумение за Близкия изток. Знаем, че мирът в Близкия изток е необходимо, фундаментално условие за мир в други региони, където терорът и конфликтите са се разпространили, подхранвани от радикализъм и идеологически и религиозен фанатизъм. Европейският съюз ще изпълни своята роля като допринесе за мирния процес чрез ангажимент отново да започне преговори. Знаем какви са целите и условията. Знаем, че диалогът трябва да включва признаването на палестинската държава като едно от фундаменталните условия за него.
<P>
(Ръкопляскания)
<P>
Да работим с Израел означава да работим за мир. Ако не работим с Израел, въпреки критиките, които заслужаваме за много от своите действия, няма да видим мир на хоризонта. Да работим с Палестина означава да работим за нейното право на държава, територия, да може да види просперитет на хоризонта и да се справи с всички нерешени въпроси. Ще правим това упорито и, разбира се, със съдействието на други големи международни играчи.
<P>
По отношение на Латинска Америка. Латинска Америка е млад, изключително жизнен континент, с голямо бъдеще. Той има население от 500 милиона души и е обект на значително влияние от Европа не само значително влияние от Испания, но и значително влияние от Европа, защото сега там съществуват демократични и прогресивни ценности след дълъг период от време и някои трудности, свързани с неговата стабилност и консолидиране като група нации. На срещата на върха на Латинска Америка искаме да постигнем или да осъществим напредък към търговски споразумения с Меркосур, с Централна Америка и с Андската общност. Всичко това е в интерес на развитието и прогреса и за Латинска Америка, и за европейските икономически интереси, които според мен също трябва да бъдат защитавани.
<P>
Европейски интереси. Когато стана въпрос, и с това се съгласиха други членове, за политиките на Съюза по отношение на равенството между мъжете и жените, считам, че това е много добър пример и политика за гражданството. Това са европейски интереси. Европейските интереси, които отстоявам в действията на външната политика, са интереси, които включват ценностите на това, което представлява Европа, които имат своя произход от Просвещението и всички културни, религиозни и граждански традиции, които са процъфтявали и са се развили в Европа. Да се стандартизира означава да се толерира, да се стандартизира означава да се зачита европейската традиция, най-доброто от европейската традиция, което означава, че това е земя на религиозна, идеологическа, политическа и културна свобода. Тази свобода изисква толерантност и равнопоставено отношение между всички вероизповедания и убеждения, така че демокрацията да може да бъде съвършена демокрация.
<P>
(Ръкопляскания)
<P>
Г-н председател, в основни линии исках да се спра на някои отделни включвания за моята страна, за Испания, от други страни, и по-специално споменаването от г-н Langen, конкретно споменаване на Испания за нашите икономически характеристики, на което се чувствам задължен да отговоря. Трябва да кажа, че когато започнах моето изказване тази сутрин, говорих като европейска държава, като проевропейска държава, благодарна да бъде в Европейския съюз, благодарна на онези държави, които насърчиха нашето влизане в Европейския съюз, която изживя голяма промяна и голям напредък през последните 25 години. Дотолкова, че откакто влязохме в Европейския съюз намалихме разликата в дохода на глава от населението с 15 пункта, надвишавайки сегашната средна стойност за Европа. Това стана благодарение на усилията на много испанци, на нейните работници и предприятия.
<P>
Понастоящем, след като постигнахме такъв значителен напредък, преживяваме икономическа криза, която влияе на заетостта. Вярно е, че имаме високо равнище на безработица, както стана по време на кризите от 70-те и 90-те години. Това е характерно за нашата страна, така както когато има растеж създаваме повече заетост от други страни. Но мога да уверя г-н Langen, ако темпът на безработицата нарасне в неговата страна утре, който и да я управлява, моят отговор като политически лидер, като министър-председател и като проевропеец, ще бъде отговор на подкрепа и солидарност, а не на контраобвинение, какъвто беше Вашият отговор в Парламента тази сутрин.
<P>
(Ръкопляскания)
<P>
Това би бил отговор на подкрепа и солидарност. Така чувствам нещата аз и като европеец с възхищението, което изпитвам към Вашата страна, се надявам, че това няма да се случи.
<P>
Накратко, г-н председател, ще работим по време на това председателство за европейски проект на солидарност, на сътрудничество, на по-голямо икономическо единство, на реформи и на убеждения. Благодаря, че споменахте г-н Алмуния, наред с други причини, защото той беше предложен от мен за задълженията, които поема. Знаем също, че през следващите шест месеца Парламентът може да разчита на сътрудничеството, уважението и благодарността на моята страна и моето правителство, и че в края на това председателство аз ще бъда тук, ще дам изчерпателен отчет и ще отговоря на всякакви въпроси, поставени с уважение и солидарност.
<P>
(Ръкопляскания)
<SPEAKER ID="079" NAME="Председател">
Благодаря Ви, г-н Сапатеро, за Вашето изказване. Нашето сътрудничество, сътрудничеството между Европейския парламент и испанското председателство, е много важно. Ние работим в областта на създаването на закони, ето защо правителствата на последователните председателства са от съществено значение за нас за осъществяване на законодателния процес.
<P>
Писмени изявления (член 149)
<SPEAKER ID="998" NAME="Jean-Pierre Audy  " LANGUAGE="FR">
Одобрявам изказването на министър-председателя на Кралство Испания, особено баланса между икономиките, социалните въпроси и околната среда. Подкрепям идеята за социален пакт на базата на социални партньори, защото освен че това е условие за реализиране на голяма социална амбиция, аз съм убеден, че това е и фактор за икономическите резултати на Европа. По време, когато Иберийският полуостров държи две важни председателства (на Съвета на Европейския съюз чрез испанския министър-председател Хосе Луис Родригес Сапатеро и на Европейската комисия чрез Жозе Мануел Барозу от Португалия), съжалявам, че испанското председателство не е показало способността си да допринесе допълнителна политическа стойност в отношенията с континента Америка извън САЩ и Канада. Може да се съжалява, защото шестата среща на върха Европейски съюз-Латинска Америка/Карибите (ЕС-ЛАК) е предвидена да се състои през първата половина на 2010 г., докато срещите на върха ЕС-Мексико и ЕС-Бразилия ще се състоят съответно през първата и втората половина на 2010 г. Искам да се възползвам от това изказване, за да изразя отново моето съжаление, че новият председател на Европейския съвет, който беше избран в средата на ноември и пое длъжността на 1 декември 2009 г., още не е дошъл да поздрави членовете на Европейския парламент или просто да им изпрати съобщение.
<SPEAKER ID="080" NAME="Elena Băsescu  " LANGUAGE="RO">
Искам да изтъкна, че бях член на делегацията на комисията по външни работи, която изготви приоритетите за испанското председателство в Мадрид през октомври 2009 г. Въз основа на знанията ми за тези цели, аз си отбелязах точки, които са общи с тези на Румъния.
<P>
Главният интерес на испанското председателство е Средиземноморието, което може да доведе до големи ползи и за Румъния. Румънските фирми ще имат възможността да се върнат на пазари в Средиземноморието (в държави като Алжир, Турция, Сирия и Египет). Основната обща цел е да се гарантира енергийната сигурност на Европейския съюз, като Румъния влезе в дневния ред в тази област: "Набуко", трансевропейския нефтопровод Констанца-Триест и взаимното свързване на газовите мрежи в съседни държави: Румъния-Унгария, (Арад-Сцегед), Румъния-България (Гюргево-Русе) Исачеа и Негру Вода.
<P>
Същевременно считам, че испанското председателство трябва да обърне особено внимание на страните от Източното партньорство. Румъния има важна политическа цел, която е Република Молдова да бъде включена, от гледна точка на бъдещото й присъединяване, в групата на държавите от Западните Балкани. Преговорите за подписване на споразумение за асоцииране между Европейския съюз и Република Молдова започнаха в Кишинеу на 12 януари 2008 г. В момента Молдова се нуждае от финансова и политическа подкрепа. Това трябва да е приоритет и за сегашното председателство, и за следващите.
<SPEAKER ID="081" NAME="Dominique Baudis  " LANGUAGE="FR">
Г-н председател, през следващите шест месеца Вие ще заемате ротационното председателство на Европейския съюз. Очакват Ви много предизвикателства в областта на външната политика, особено във връзка с южния бряг на Средиземноморието. Какво възнамерявате да направите за рестартирането на Съюза за Средиземноморието със седалище в Барселона? Генералният секретар на Съюза за Средиземноморието беше назначен неотдавна. Как виждате Вашето сътрудничество с първия генерален секретар на Съюза за Средиземноморието? Необходима ни е амбициозна политика за Средиземноморието, която надхвърля икономическите партньорства, за да проправи път за истински политически партньорства.
<SPEAKER ID="082" NAME="Vilija Blinkevičiūt " LANGUAGE="LT">
Испания поема щафетата на председателството на Европейския съюз, точно когато Договорът от Лисабон влиза в сила. Това означава, че председателстващата държава ще може да си сътрудничи по-тясно с Европейския парламент за осъществяване на своята амбициозна програма. Подкрепям най-важните приоритети, предвидени в дневния ред на Испания, за стратегия "ЕС 2020", запазването на заетостта и социалния прогрес, за инициативите в областта на образованието и иновациите и по въпросите на енергийната сигурност. Като член на Парламента от Литва за мен е много важно председателстващата страна да продължи реализирането на стратегията на ЕС за региона на Балтийско море, приета по време на шведското председателство. Тези години са години на борба на Европа с бедността и социалната изолация. Искам да помоля Испания да вземе необходимите мерки по време на председателството си за борба с бедността и за запазване на минималните социални гаранции. Швеция, държава в северната част на ЕС, имаше успешно председателство, и аз пожелавам на южната държава Испания ползотворна работа за доброто на гражданите на ЕС.
<SPEAKER ID="997" NAME="Cristian Silviu Buşoi  " LANGUAGE="RO">
Искам да привлека вниманието на испанското председателство към редица въпроси, които считам за приоритети и за които считам, че трябва да намерим решения през предстоящите месеци. Правата на пациентите при трансграничното здравеопазване трябва да се третират като приоритет, тъй като всички пациенти в Европа трябва да се ползват от равни права. Призовавам председателството да положи усилия за деблокиране на ситуацията на равнището на Съвета по това дело. Искам също така председателството да даде своята подкрепа на директивата относно информиране на широката общественост за медицински продукти, за които се изисква рецепта, на която Съветът се противопоставя. Поддържането на статуквото в тази област не е от полза за пациентите или фармацевтичната промишленост. Стопанският сектор изисква подкрепа, за да можем да излезем от икономическата криза, особено в новите държави-членки, които имат сериозни проблеми в тази област. В това отношение считам, че подкрепата за малките и средни предприятия е абсолютно наложителна. Испанското председателство трябва да покаже силна подкрепа за директивата за борба срещу закъснели плащания по търговски сделки, която е жизнено важна за малките и средни предприятия. Пожелавам на испанското председателство успех в постигането на неговите приоритети и в намирането на решения на предизвикателствата, пред които е изправен понастоящем Европейският съюз.
<SPEAKER ID="996" NAME="Proinsias De Rossa  " LANGUAGE="EN">
Целта на Европа е цялостно мирно споразумение в Близкия изток, в основата на което лежи решение с две държави. Искаме сигурна държава за израелците и жизнеспособна демократична държава за палестинците на базата на границите от преди 1967 г. Но ни остава малко време за постигане на такова решение. Ясната декларация на Съвета от 8 декември трябва да бъде придвижена напред от Вас енергично и решително. Създаването на условия за предварителни палестински избори е ключ към напредъка. Европа трябва да даде да се разбере, че ще работи с избраните в нови избори независимо от политическата им принадлежност въз основа на ангажимент за прилагане на споразумения, приети от палестинския народ. Европейската политика от сега нататък по отношение на Израел, Палестинската власт и Хамас трябва да бъде обусловена от тяхното пристъпване без забавяне към сериозни преговори на заключителен етап на базата на Пътната карта на Четворката и арабската мирна инициатива. Трябва да настояваме израелската обсада на Газа и ужасяващите човешки страдания, които тя причинява на 1,5 милиона жители, да бъдат прекратени веднага и без предварителни условия. Ако Европа не предприеме смели стъпки сега и не насърчи САЩ да направят същото, ситуацията може много бързо да стане необратима.
<SPEAKER ID="083" NAME="Ioan Enciu  " LANGUAGE="RO">
На сегашното испанско председателство е поверена важната задача да изготви проект на план за действие за реализиране на Програмата от Стокхолм. Този план трябва да включва сред най-важните си цели целия пакет от въпроси, свързани с имиграцията и убежището, граничните контролни пунктове и сигурността, както и борбата с организираната престъпност и тероризма. Накратко, да гарантира сигурността на гражданите на ЕС.
<P>
Постигането на тези цели ще изисква в бъдеще още по-широк обмен на информация между институции и специализирани агенции, както и консолидиране на базата данни на ЕС, и следователно постоянно събиране на лични данни за гражданите. Трябва обаче да бъде поддържан стабилен баланс между гарантирането на сигурността и спазването на правото на неприкосновеност на личния живот на гражданите. Трябва да се подкрепи постигането на консенсус на държавите-членки във връзка с намирането на разумно съотношение между двете споменати цели.
<P>
Спазването на основните права на човека трябва да бъде ключова цел за всички европейски политики и на него трябва да се обърне най-голямо внимание от трите държави, които ще поемат председателството на ЕС през следващите 18 месеца.
<SPEAKER ID="084" NAME="José Manuel Fernandes  " LANGUAGE="PT">
Пожелавам на испанското председателство цялостен успех. Испания е първата държава-членка, която вдъхва живот на новия институционален модел, който влезе в сила с Договора от Лисабон.
<P>
Надяваме се, че приоритетът, вече заявен от министър-председателя Родригес Сапатеро - да изведе Европа от кризата и да консолидира възобновяването на икономическия растеж - ще бъде реализиран, и че ще можем да продължим да се борим с изменението на климата и да защитаваме енергийната сигурност. Важно е също да бъде приета интегрирана политика по отношение на горското стопанство и да се стремим към по-голяма ефективност в управлението на водите.
<P>
В тази Европейска година за борба с бедността и във времето на икономическа криза се надяваме, че ще има консолидирани политики за най-уязвимите членове на обществото. Надявам се, че държавите-членки и европейските институции ще си сътрудничат, за да може ЕС да стане по-процъфтяващ и единен и да има по-голямо присъствие на международната сцена.
<P>
Надявам се също така отношенията между Португалия и Испания да укрепнат по време на това председателство. Всички осъзнаваме взаимната зависимост и взаимната свързаност на нашите икономики. Добър пример за единство на усилията е Иберийската лаборатория по нанотехнологии в Брага, която ще даде възможност за разработването на научни изследвания, иновации и получаване на знания, и ще спомогне за постигане на по-голяма конкурентоспособност на нашите фирми.
<SPEAKER ID="085" NAME="Carlo Fidanza  " LANGUAGE="IT">
Г-н председател, госпожи и господа, действащият председател на Съвета изложи своите приоритети. Това са все важни въпроси, но оглушителната тишина по отношение на борбата с незаконната имиграция, определена като неприоритетна, е несъмнена.
<P>
Не се споменава укрепване на програмата Фронтекс, нито необходимостта да се направят споразуменията за разпределяне на бежанците по-обвързващи; не е поет ангажимент за укрепване на сътрудничеството с държавите на заминаване на незаконните мигранти или за подкрепа в рамките на ООН за необходимостта от установяване на място на идентификационни центрове за търсещите убежище, където ще се проверява кой има право на убежище.
<P>
Този пропуск е много сериозен признак, че се отклоняваме от позициите, утвърдени неотдавна от Европейския съвет, и от позицията на италианското правителство, което винаги се е борило да постави въпросите, свързани с контрола на имиграцията, начело в дневния ред на Европа.
<P>
Надявам се, че испанското председателство освен да отправя общи призиви за правата на човека, може и да преразгледа своите приоритети и да действа по ангажиментите, свързани с имиграцията, поети от предишните действащи председатели на Съвета. Ще продължим да оказваме натиск върху г-н Сапатеро и неговото правителство докато това не стане.
<SPEAKER ID="995" NAME="Lívia Járóka  " LANGUAGE="HU">
Приветствам факта, че в програмата на испанското председателство е вписано осигуряване на равни възможности за жените и мъжете като приоритет по отношение на европейския пазар на труда, наред със селскостопанското развитие и отношенията с трети страни. Приветствам и това, че програмата поставя ударение върху борбата с насилието между половете и защитата на жертвите на такива престъпления, като същевременно подчертава измежду общите цели ролята, която играе равенството между половете за растежа на Европейския съюз. Изключително важна крачка е, че в главата за борба с дискриминацията председателството поема ангажимент да намали съществуващата разлика в трудовите възнаграждения на мъже и жени, като подкрепя пътната карта за равенство между половете за периода 2011-2015 г., установяването на Европейски център за наблюдение на половото насилие и организиране на форум за оценка на резултатите към днешна дата и бъдещите предизвикателства на Пекинската платформа за действие на ООН. Въпреки че програмата не споменава своите планове за социална интеграция на ромите, наистина се надявам председателството да продължи работата, започната от неговите предшественици и в светлината на Европейската година за борба с бедността и социалното изключване ще използва всички средства за подкрепа на социалната и икономическа интеграция на ромите, най-голямото и най-уязвимо малцинство в Европа. Освен това се надявам, че на срещата на върха, която ще се състои на Международния ден на ромите в Кордоба, испанското председателство ще допринесе много за бързото финализиране на европейската стратегия за ромите, която се оформя в момента.
<SPEAKER ID="086" NAME="Ádám Kósa  " LANGUAGE="HU">
Доволен съм да чуя за програма за "иновативна Европа", представена от испанското председателство, защото тя определя ускореното разработване на политика по отношение на туризма като приоритет, включително съобразяване с гледните точки на туристите по отношение на политиките на ЕС свързани с отрасъла. За тази цел председателството се концентрира върху създаване на европейски модел на туризъм, като взема предвид и груповия туризъм. Обръщам Ви внимание на факта, че интересите на лицата с увреждания също трябва да бъдат взети предвид в максимална степен. Освен това в областта на транспорта председателството предлага подкрепа за интелигентни транспортни системи, с което съм напълно съгласен, и тук използвам възможността да повторя: Европейският съюз трябва да прекрати правната практика на приемане и поддържане в сила на толкова много регламенти, колкото транспортни средства има. Понастоящем хора с различни транспортни потребности не получават транспортни услуги на едно и също равнище, въпреки че всички имат едни и същи права на пътници. Предлагам председателството да вземе предвид изявлението на Сийм Калас, кандидат за член на Комисията, в което той споменава свободното движение като една от най-фундаменталните свободи на европейските граждани, демонстрирана в съвременния транспорт. Кандидатът за член на Комисията се съгласява с инициативата и обещава да създаде унифициран кодекс на поведение, валиден за всички сектори на транспорта. По този начин той може да осигури през своя мандат всички европейски граждани да имат ясни и прозрачни права, а испанското председателство може и трябва да играе главната роля.
<SPEAKER ID="087" NAME="Krzysztof Lisek  " LANGUAGE="PL">
Много съм доволен, че политиката на добросъседство е сред приоритетите на испанското председателство. Знам колко е важно за Испания да развива сътрудничеството с държавите от Средиземноморския басейн и значението, което Испания придава на концепцията на Съюза за средиземноморския регион. Разбирам, че това засяга много държави, които са съседки на ЕС и важни икономически партньори на Съюза. Още по-доволен съм да чуя декларациите на г-н Сапатеро и други представители на испанското председателство, че искат да продължат усилията на своите предшественици, особено на чехите и шведите, да развиват сътрудничеството с източните съседи на ЕС по-специално с държавите, включени в програмата на Източното партньорство, предложена от Полша и Швеция. В този контекст искам да призова председателството и лично г-н Сапатеро да обърнат особено внимание на ситуацията в Беларус. Изключително важно е да се преосмисли стратегията по отношение на Беларус и да се следи вътрешната политика на страната. ЕС трябва да поиска беларуските власти да спазват правата на човека и да променят отношението си към институцията на гражданското общество. Г-н Сапатеро подчерта значението на правата на човека. За съжаление в Беларус все още има политически затворници, а отношението на властите към демократичната опозиция, свободните медии и неправителствените организации, включително организациите на етническите малцинства, е далеч от европейските стандарти. Демократизацията и зачитането на основните граждански права е фактор, който трябва да бъде условие за развитието на сътрудничеството между ЕС и Беларус в рамките на Източното партньорство.
<SPEAKER ID="088" NAME="Elżbieta Katarzyna Łukacijewska  " LANGUAGE="PL">
Един от приоритетите на испанското председателство е стимулирането на икономиката на ЕС, което ще се постигне с одобряване и реализиране на Европейска стратегия за устойчиво развитие до 2020 г. Представеният от Комисията документ показва, че се касае главно за насърчаване на икономика, основана на знания, и по-екологично съобразна икономика. Друга идея, предложена от Испания, е система от финансови наказания, включваща примерно намаляване на субсидиите от бюджета на ЕС за държави, които не постигнат целите, заложени в стратегията. Испания вече се отказва от тази идея в отговор на съпротивата от много държави и групи по интереси.
<P>
Аз обаче имам един въпрос: защо не бяха проведени консултации преди да бъде обявена една толкова революционна идея? Не разбира ли Испания, като има предвид собствения си опит, че по-бедните държави могат да имат проблеми с изпълнението на толкова амбициозни условия, не поради липса на воля, а защото не могат? Не считате ли, г-н Сапатеро, че въвеждането на допълнителни наказания ще предизвика ефект, противоположен на замисления, че ще доведе до появата на още по-големи диспропорции в развитието на конкретни региони и че това ще отслаби целия Съюз? Всички искаме силен Съюз, а силен Съюз означава Съюз от силни съставни части. Политиката за намаляване на различията между регионите работи, затова нека не пропиляваме резултатите от нея с драстични мерки.
<SPEAKER ID="089" NAME="Iosif Matula  " LANGUAGE="RO">
Г-н председател, госпожи и господа, искам да приветствам факта, че испанското председателство възприе задачата да гарантира енергийната сигурност на Европейския съюз като приоритет. Като имаме предвид това, разнообразяването на източниците за снабдяване с газ е жизнено важно чрез завършване на проекта "Набуко" навреме. След подписване на междуправителственото споразумение за "Набуко" Европейският съюз трябва да предприеме действия.
<P>
Искам да подчертая, че приоритетите на испанското председателство трябва да включват и отношенията с държавите от Източното партньорство. В това отношение считам, че за нас е важно да окажем повече политическа подкрепа за успешното завършване на преговорите, които започнаха неотдавна между ЕС и Република Молдова. Тези преговори трябва да доведат до подписване на споразумение за асоцииране, което ще отбележи значителна крачка в прилагането на европейските ценности в тази европейска държава в непосредствена близост до ЕС. Считам, че за нас е жизнено важно да изпратим положителен сигнал до гражданите на Република Молдова, повечето от които се обявяват в подкрепа на коалицията "За европейска интеграция" на изборите през 2009 г.
<SPEAKER ID="090" NAME="Andreas Mölzer  " LANGUAGE="DE">
Изглежда доста странно, че испанското председателство ни призовава да се борим с икономическата криза и иска да направи задължително реализирането на целите на икономическата политика. От страна, чиято безработица, почти 20%, е два пъти по-голяма от средната за Европа, това звучи абсурдно. Още по-лошо е, че тя подкрепя старата идея за европейско икономическо управление. Такова нарушение на принципа на субсидиарност трябва да бъде отхвърлено възможно най-остро. ЕС трябва да остане съюз на многообразието и национални държави - той дължи това на своите граждани.
<P>
Той дължи на своите граждани и най-после да говори на прост език в преговорите с Турция. Испанското председателство си затваря очите за реалността, с други думи за факта, че Турция не е част от Европа нито географски, нито от духовна и културна гледна точка. Етническите и религиозни малцинства продължават да бъдат дискриминирани в тази анадолска държава и Анкара упорито отказва да признае Кипър, която е държава-членка на ЕС. Да се казва тук, че конфликтът, който продължава от десетилетия, скоро ще има "положителни резултати", не е нищо повече от благородна лъжа. Дори само по финансови причини ЕС не би могъл да се справи с присъединяването на Турция. Един масиран приток на турци и експлозивното разрастване на паралелни общества накрая ще довършат ЕС. Крайно време е да прекратим преговорите за присъединяване с Анкара веднага и да работим за осигуряване на привилегировано партньорство.
<SPEAKER ID="091" NAME="Rareş-Lucian Niculescu  " LANGUAGE="RO">
Приветствам факта, че испанското председателство възприема в селскостопанския сектор приоритети, които са наистина най-важните измежду целите за периода: продължаване на разискванията по бъдещето на общата селскостопанска политика и нагаждането на общата селскостопанска политика към непрекъснато променящите се реалности на днешна Европа.
<P>
Освен това забелязах други важни идеи в програмата на испанското председателство: гарантиране на достатъчно ресурси за европейското селско стопанство и продължаване на процеса на премахване на квотите за мляко съобразно резултатите от проверката на състоянието. Не на последно място, приветствам вече провеждащите се дискусии по време на първото заседание на Съвета по земеделие и рибарство в понеделник за по-добре функционираща верига за снабдяване с хранителни продукти с цел да се контролират колебанията на цените и да се осигури по-справедливо разпределение на излишъка в тази верига. Това са все амбициозни цели и същевременно от фундаментално значение за гражданите на Европа.
<SPEAKER ID="092" NAME="Sławomir Witold Nitras  " LANGUAGE="PL">
Благодаря Ви, г-н Сапатеро, за Вашето встъпително изказване. В него обаче не се споменава ясно проблемът с огромните дефицити. Не мога да си представя, че испанското председателство няма да се заеме с този проблем и да го направи един от своите приоритети. Г-н Сапатеро, положението не само в Гърция, но и в Испания и други държави трябва да бъде Ваша най-важна задача. Не се ли опасявате, че ако не поставите под контрол публичните финанси в Испания, няма да има пари за закупуване на Вашите "електрически автомобили"? Сигурно са Ви казали, че кавалерските политики на някои европейски правителства, включително испанското правителство, намаляват конкурентоспособността на Европа, ограничават броя на предлаганите работни места в Европа и отлагат разширяването на еврозоната с нови държави само поради вътрешната нестабилност на Европа. Моля, посрещнете това предизвикателство съвсем сериозно. Длъжен сте да го направите.
<SPEAKER ID="093" NAME="Wojciech Michał Olejniczak  " LANGUAGE="PL">
Испанското председателство започва, тъкмо когато Договорът от Лисабон влиза в сила. Практиките, които ще бъдат развити в отношенията между постоянния председател на Европейския съвет и върховния представител по въпросите на външните работи и политиката на сигурност, от една страна, и другите институции на Общността и лидерите на държавите-членки, от друга, зависят до голяма степен от току-що започващото председателство. Тук искам да призова на новите институции да се отдаде максимално признание в съответствие с буквата на Договора и духа на предприетата реформа. Важно е Европейският съюз да говори на международната арена с един глас. Още по-важно е обаче неговият глас да не бъде игнориран, а да създава нови тенденции и да оказва ключово влияние, когато се вземат решения. За да се избегне повторението на ситуацията на конференцията в Копенхаген (COP 15), председателството трябва вече да предприема действия за създаване на атмосфера, която ще направи възможно да се вземат решения на срещата на върха COP 16, които съответстват на позицията на Европейския съюз. Съюзът трябва също така да говори единодушно по отношение на борбата с кризата и изграждането на нов финансов ред.
<P>
Ролята на председателството е да проявява активен интерес към всякакви интелектуални разсъждения относно промени в европейския икономически и социален модел, които се явяват в резултат от изводи, направени по време на сегашната икономическа криза. От своя страна обаче аз разчитам на съчувствената подкрепа на председателството за работа по реформата на общата селскостопанска политика. Това скоро ще бъде един от най-важните политически въпроси в Европейския съюз.
<SPEAKER ID="094" NAME="Joanna Senyszyn  " LANGUAGE="PL">
Планът на испанското председателство включва важни цели, които трябва да бъдат постигнати, благодарение на които ще можем да се чувстваме сигурни в конкурентна и икономически силна Европа. Най-важните от тях според мен са три:
<P>
1. Решителни и бързи действия за забавяне на темповете на нарастващата безработица. Създаването на нови работни места изисква много подготвителна работа и голяма финансова подкрепа, включително за пазарни проучвания и обучение. 2010 г. е най-доброто време за хората да повишат квалификацията си и дори да се преквалифицират в съответствие с потребностите на икономика, която излиза от криза.
<P>
2. Борбата срещу домашното насилие, включително предложения проект за директива за защита от страна на ЕС на жертвите на домашно насилие. Мащабът на това явление в Европа не оставя съмнение, че много жени се чувстват най-малко сигурни в дома си. Това е абсурдна ситуация, а тя също така компрометира държавите-членки на ЕС, защото те не се справят с този много важен социален проблем. Вината до голяма степен тук е на политиците, защото те не се противопоставят достатъчно на насилието срещу жените и често се преструват, че то не съществува в толкова голям мащаб. Липсата на подкрепа в Европейския парламент за резолюция срещу насилието спрямо жените беше компрометираща за десницата. За щастие резолюцията беше приета с гласовете на левицата.
<P>
3. По-нататъшни действия в борбата срещу дискриминацията, включително напредък по нова директива срещу различните форми на дискриминация, и строги наказания за държави, които забавят прилагането на антидискриминационното законодателство на ЕС.
<SPEAKER ID="994" NAME="Czesław Adam Siekierski  " LANGUAGE="PL">
И отново испанското председателство на ЕС идва в решаващо време. Преди осем години, през първата половина на 2002 г., Испания трябваше да се изправи пред предизвикателството за въвеждане на еврото като обща валута. Сега испанското председателство стои пред не по-малко значима задача - прилагане на разпоредбите на Договора от Лисабон. Разделението на компетенциите между председателството на държавите-членки и председателя на Европейския съвет ще бъде от голямо значение. Отдаването на приоритет на външна политика, която укрепва позицията на Съюза на световната арена, заслужава подкрепа. Но дали новоназначеният върховен представител по въпросите на външните работи и политиката на сигурност ще направи това? Тези опасения са резултат от изявленията на г-жа Аштън и нейното минало, но и от първите й действия след встъпване в длъжност. Не предполагам, че трябва да убеждаваме някого, че борбата с кризата и нейните негативни икономически и социални последици още е необходима. Такива действия са особено в интерес на Испания, която беше засегната от рецесията изключително тежко. Как можем да се върнем към поддържането на критериите от Пакта за стабилност и растеж и от големите, и от малките държави-членки? Как трябва да бъде координирана борбата срещу кризата в Европа и по света? Едно допълнително предизвикателство, породено от разпоредбите на Договора от Лисабон, е необходимостта да се уреди сътрудничество в рамките на тройното председателство. Испания ще трябва да съгласува работата си с Белгия и Унгария. Особено важно е да се осигури плавен преход между отделните председателства, за да се запази приемствеността в работата. Желая успех на испанското председателство.
<SPEAKER ID="095" NAME="Bogusław Sonik  " LANGUAGE="PL">
Г-н председател, искам да поздравя сърдечно испанското председателство. Трябва да призная, че имам конкретни очаквания от това председателство. Първо, защото един от приоритетите на испанското председателство е енергийната сигурност. Отбелязвам този факт с голямо задоволство. Това е нещо, което трябва да бъде приоритет за всяко следващо председателство. Искам да подчертая, че Планът за действие на ЕС за енергийна сигурност и солидарност е много важен елемент от енергийната сигурност. Приемствеността и ускоряването на работата по въвеждането му е въпрос от абсолютно решаващо значение.
<P>
Съгласен съм с принципите на испанското председателство по отношение на мерките за контрол на изменението на климата. Искам да привлека вниманието към това колко е важно да се съгласува процесът на информиране на гражданите на Европейския съюз за начините, по които могат сами да се борят с изменението на климата. Както показа неотдавнашната среща на върха в Копенхаген, волята на политиците сама по себе си не може да промени много. В тази връзка трябва да ангажираме европейците колкото е възможно повече и да ги убедим, че изменението на климата не е абстрактен процес, а нещо, което напротив, засяга всеки поотделно и всички нас заедно.
<SPEAKER ID="096" NAME="Csaba Sándor Tabajdi  " LANGUAGE="HU">
Като представител на Унгария - и част от тройното председателство на Испания-Белгия-Унгария - аз приветствам испанското председателство. Наистина е рядкост да се чуе гостуващ министър-председател да има толкова ясна визия за бъдещето на ЕС и програма за председателството, каквито чухме тази сутрин от г-н Сапатеро. Съгласен съм с идеята, че без реализирането на икономически съюз глобалната конкурентоспособност на Европа е изложена на риск. Четирите приоритета за следващите десет години, описани от г-н Сапатеро, фактически определят най-важните стратегически цели. В интерес на Съюза като цяло, но особено за новите държави-членки, включително Унгария, е да намалят зависимостта си от енергия. Без "зелен икономически растеж", цифров пазар, установяване на общ иновативен капацитет и истинско развитие на европейско образование Съюзът няма потенциал за обновяване.
<P>
Приветствам също решението на испанското председателство да ускори разискването на бъдещето на общата селскостопанска политика (ОСП). Времето ни притиска: първо, трябва да разработим рамката на ОСП и след това да я използваме като основа за бюджета, а не обратно. В противен случай бенефициерите на ОСП и цялата Общност ще загубят много. Унгарската Селскостопанска академия е важно място за обсъждане на бъдещето на ОСП в Унгария; надявам се, че испанското председателство ще може да присъства на събитието през 2010 г.
<SPEAKER ID="097" NAME="Nuno Teixeira  " LANGUAGE="PT">
Испанското председателство идва в стратегически важен момент за Европа. Фактът, че то започва, точно когато Договорът от Лисабон влиза в сила, увеличава неговата отговорност за ефективното приложение на новия Договор, което е предпоставка за развитието на неговата програма.
<P>
С нетърпение очаквам разискването за бъдещето на политиката за сближаване и се опитвам да се уверя, че то включва и въпроса за териториалното сближаване. Като член на ЕП от най-крайните региони на Европа вниманието ми е съсредоточено върху това какво ще прави новото председателство с политиката за развитие на островните региони.
<P>
Срещата на върха ЕС-Мароко със сигурност ще бъде идеален форум за стимулиране на атлантическата зона на сътрудничество Европа-Африка, особено чрез сътрудничество между Мадейра, Азорските острови, Канарските острови и съседните държави. Аз ще се ангажирам с нея изцяло.
<P>
Поради своята географска и историческа близост Португалия, и по-специално най-отдалечените й региони като Мадейра, очакват с нетърпение да видят как испанското председателство възнамерява да реализира и развие нова европейска стратегия за тези региони.
<P>
В този контекст ще следя отблизо действията на председателството за реализиране на препоръките на Комисията, направени в "Най-отдалечените региони: преимущество за Европа", и обсъждането на бъдещите финансови перспективи.
<SPEAKER ID="993" NAME="Silvia-Adriana Ţicău  " LANGUAGE="RO">
Испанското председателство трябва да финализира институционалната подготовка за прилагането на Договора от Лисабон. Определянето на нови правила за комитология е ключов елемент от законодателния процес. Има няколко досиета, включително директивата относно енергийните характеристики на сградите и директивата относно интелигентните транспортни системи, чието приемане зависи от това колко бързо ще бъдат изготвени тези правила за сътрудничество между институциите. Освен това икономическата криза оказва тежко въздействие върху европейските граждани, които губят работните си места и се надяват, че ще бъдат очертани мерки, които да улеснят икономическото възстановяване. Стратегия "ЕС 2020" трябва да намери решения, които да отговорят на тези очаквания. Ето защо тройният формат на Европейския съюз, включващ испанско, белгийско и унгарско председателство, трябва да подсили социална Европа като създаде работни места и подобри условията за живот на европейските граждани. Не на последно място, 2010 г. отбелязва средата на периода на финансовата прогноза за 2007-2013 г. Тази година държавите-членки имат уникална възможност да преразгледат оперативните програми, за да доведат до максимум усвояването на средства от европейските фондове и да реализират проекти, които могат да създадат работни места и да подобрят качеството на живота на европейските граждани. Настоятелно призовавам испанското председателство, наред с всички държави-членки, да се възползват максимално от преразглеждането в средата на периода с цел да постигнат икономическо възстановяване през 2012-2013 г.
<SPEAKER ID="098" NAME="Georgios Toussas  " LANGUAGE="EL">
Приоритетите на испанското председателство във връзка с ефективното прилагане на реакционния "Договор от Лисабон" и насърчаването на антисоциалната Лисабонска стратегия чрез стратегията "ЕС 2020", укрепването на Европейския здравен комитет (CDSP), както и ударът върху демократичните права и свободи в рамките на Програмата от Стокхолм, са приоритети на плутокрацията. В програмата на испанското председателство е заложена припряността на обединения европейски капитал с оглед подпомагането на капиталистическото преструктуриране и продължаването на нестихващия натиск върху правата и равнището на живот на обикновените хора и работническата класа. Този натиск е насочен главно към намаляване на работните заплати и пенсиите, пълния разпад на отношенията в промишлеността, цялостното прилагане на гъвкави и временни форми на заетост, унищожаване на системите за национално осигуряване и доходите на селските стопани чрез драстично съкращаване на бюджета на Общността за земеделие и животновъдство и намаляване на социалните преимущества, както и комерсиализация на здравеопазването, социалното подпомагане и образованието чрез повишаване на спектъра на "обществените дефицити" и прилагането на Пакта за стабилност. Пътят, очертан от монополистичния европейски капитал, предполага задълбочаване на империалистичната политика на Европейския съюз чрез нови политически и стратегически механизми за намеса, като например "Европейската служба за външна дейност", както и повишаване на военизирането чрез "бойни групи" и повишаване на тяхната обвързаност с НАТО.
<SPEAKER ID="992" NAME="Jarosław Leszek Wałęsa  " LANGUAGE="PL">
Госпожи и господа, Испания ще ръководи Съюза за четвърти път. Въпреки това обаче за пръв път ще изпълнява тази дейност съгласно нови принципи, както и за пръв път ще извършва своята работа съвместно с новите институции, заложени в Договора от Лисабон. Тези обстоятелства придават особено значение на ролята на Испания и повишават отговорността пред нея предвид факта, че финансовата криза и промените в Европа съвпадат с влизането в сила на Договора от Лисабон. След сравнително успешното чешко председателство и професионализма на шведите вниманието на Европа сега е насочено към Иберийския полуостров. Представените приоритети - дейности по отношение на правата на европейските граждани, възобновяване на икономиката и финансовия контрол, поддържане на справедливостта и развитието на стратегия за вътрешна сигурност на европейските държави - и всичко това в периода на влизане в сила на новия Договор, са доста смели приоритети. Испания е изправена пред огромна възможност и голямо предизвикателство, защото новото законодателство трябва да бъде приложено на практика и приспособено към бързо променящата се световна обстановка. Ръководенето на Европейския съюз по време на световна финансова криза не е лесна задача. Все пак с нетърпение очаквам резултатите и ви пожелавам успех при въвеждането на "новия европейски проект". Благодаря ви.
<P>
* * *
<SPEAKER ID="100" NAME="David-Maria Sassoli" AFFILIATION="S&amp;D">
(IT) Г-н председател, госпожи и господа, снощи италианската полиция арестува пет души, планирали нападение на мафията над наш колега, г-н Crocetta, член на ЕП и бивш кмет на сицилианския град Джела.
<P>
Според магистратите нападението можело да бъде извършено на всяка една дата, считано от днес, 20 януари. Припомням ви, че белгийските органи следва да осигурят съответната охрана на г-н Crocetta, който от известно време е под закрила в Италия, като това е достояние на председателството на Парламента.
<P>
Искам да помоля председателството да прояви солидарност към нашия колега от името на Европейския парламент и да предприеме действия за осигуряване на съответната защита на г-н Crocetta като член на ЕП.
