<CHAPTER ID="003">
Европейска инвестиционна банка (ЕИБ) - Годишен доклад за 2008 г. (разискване)
<SPEAKER ID="007" NAME="Председател">
Първата точка е доклада на г-н Deutsch, от името на комисията по бюджетен контрол, относно годишния доклад на Европейската инвестиционна банка за 2008 г. (2009/2166 (INI).
<SPEAKER ID="008" NAME="Tamás Deutsch">
докладчик. - (HU) Г-н председател, госпожи и господа, г-н Мейщад, "Европейска инвестиционна банка - Годишен доклад за 2008 г.". Това е наименованието на настоящата точка от дневния ред. Този доклад обаче е много повече от анализ на дейността на Европейската инвестиционна банка преди две години.
<P>
Госпожи и господа, ние чуваме това ден след ден и считам, че трябва да укрепим Съюза, за да достигнем края на една епоха и началото на нова. Влизането в сила преди около шест месеца на Договора от Лисабон, от една страна, и световната финансова и икономическа криза, нейните последици и реакцията на Европейския съюз, от друга, определено означават, че сме достигнали края на една епоха в съществуването на ЕС и че започва нова ера.
<P>
С други думи, през второто десетилетие на 21-и век започва нова ера в съществуването на Европейския съюз. Този доклад е изготвен през тази нова епоха и считам, че Европейският парламент и Европейската инвестиционна банка ще трябва да отговорят на нейните най-съществени въпроси и предизвикателства. Докладът се отнася за дейността на една банка, на една финансова институция преди две години и е необичайно, че въпреки условията на глобална финансова и икономическа криза, можем да кажем, че сме удовлетворени от дейността на тази банка и институция. Преди две години Европейската инвестиционна банка реагира бързо и ефективно на разгръщащата се световна финансова и икономическа криза чрез засилване на кредитната си дейност, най-вече увеличавайки кредитите, предоставяни на малки и средни предприятия, и, от друга страна, чрез участие с целия си наличен потенциал в прилагането на Европейския план за икономическо възстановяване.
<P>
Договорът от Лисабон влезе в сила преди шест месеца. Той осигурява средства и възможности за по-нататъшно засилване на процеса на обновяване на организационната, надзорната и същностната структура на Европейската инвестиционна банка. В началото на 2008 г., преди Договорът от Лисабон да влезе в сила, банката отбеляза значителен напредък в това отношение. Също толкова забележимо е, че Европейската инвестиционна банка съзнателно се подготвя за финансовите перспективи след 2014 г. с възможност да се включи във финансирането на регионални макроикономически стратегии и подпомагайки развитието на селските райони, на нови енергоизточници и на природосъобразни инвестиции, както и развитието на инфраструктурата. Друг аспект, който според нас е съществен и поради това е отразен в доклада, е, че Европейската инвестиционна банка следва да участва във финансирането на Стратегия "ЕС 2020", чиято ратификация предстои и която е съсредоточена върху създаването на работни места. Всъщност именно съображението да се подпомогне създаването на работни места доведе до финансирането от страна на Европейската инвестиционна банка на малки и средни предприятия.
<P>
Накрая, бих искал да привлека вниманието ви върху два въпроса. Считам за съществено, че Европейската инвестиционна банка продължава да подкрепя премахването на неравенството по отношение на инфраструктурата в рамките на Европейския съюз. Важно е да се подпомагат програми, съдействащи за изравняване в ЕС на стандартите в областта на инфраструктурата.
<P>
И не на последно място, през последните години Европейската инвестиционна банка винаги е получавала необходимата за дейността й подкрепа от страна на Европейския парламент. Въз основа на подготвителната работа, проведена през последните няколко месеца, считам, че вземайки предвид конструктивния критичен дух, присъстващ в доклада, банката ще продължи да бъде подкрепяна от Европейския парламент в своята дейност. Благодаря за вниманието и очаквам разискването с интерес.
<SPEAKER ID="009" NAME="Филип Мейщад" LANGUAGE="FR">
Г-н председател, госпожи и господа, позволете ми преди всичко да ви благодаря за честта да ме поканите да говоря в пленарна зала. Това е продължение на традицията, чието начало бе поставено преди няколко години.
<P>
Бих искал да започна, като благодаря на докладчика г-н Deutsch за високото качество на неговия доклад.
<P>
По-конкретно, оценявам факта, че г-н Deutsch, както и другите членове на комисията г-н Berman и г-н Калфин, са си направили труда да дойдат и зададат на Европейската инвестиционна банка няколко съвсем конкретни въпроса. Приветствам това отлично сътрудничество с Парламента.
<P>
В действителност Европейската инвестиционна банка е единствената международна финансова институция, която доброволно отговаря и която се отчита пред парламентарна институция. Считам, че това е чудесно: според мен укрепването на диалога с Европейския парламент е от съществено значение, за да сме в състояние да изпълним своята роля, конкретната си мисия, която е да бъдем банка, но не обикновена, а обслужваща политиките на Европейския съюз.
<P>
Както вече отбеляза г-н Deutsch, това е, което, макар и трудно, се опитваме да правим в отговор на кризата.
<P>
След фалита на "Леман Брадърс" Съветът Екофин помоли от септември 2008 г. да увеличим обема на нашите кредити за реалната икономика. Ние започнахме да работим по тази поръка на Съвета и мога да кажа, че всъщност изпълнихме своите ангажименти, тъй като през 2009 г. от 58 млрд. обемът на нашите кредити се увеличи на 79 млрд., което представлява прираст с 37% на обема им в Европейския съюз.
<P>
Увеличението засяга главно три насоки, които Съветът и Парламентът посочиха като приоритетни.
<P>
Първата насока беше полагането на специални усилия по отношение на държавите и регионите, които бяха най-силно засегнати от кризата. Това увеличение засяга предимно т.нар. региони, обхванати от цел "Сближаване", и особено определени държави, които през 2009 г. изпитваха определени трудности. Никога по-рано не бяхме предоставяли толкова значителни кредити за държави като Унгария, Литва и Румъния. Нещо повече, това обяснява и защо през тази година ще направим специални усилия по отношение на Гърция: миналата седмица бях в Атина и с гръцкото правителство постигнахме договореност съществено да увеличим обема на нашите кредити за Гърция като знак за подкрепа и принос за общите усилия да изправим гръцката икономика отново на крака.
<P>
Втората насока, която стана приоритетна, беше да се окаже подкрепа на малките и средните предприятия: ние увеличихме нашите кредити за банките, така че те да продължат да кредитират малките и средните предприятия посредством нови продукти, които ще ни позволят по-пълен контрол върху фактическото използване на предоставяните от нас средства. През миналата година ние отпуснахме на банките кредити в размер на над 12 млрд. евро, предназначени за малки и средни предприятия.
<P>
Третата насока, за която получихме искане да бъде приоритетна, е борбата с изменението на климата. През предходната година осигурихме почти 17 млрд. евро за финансиране на проекти, допринасящи пряко за намаляване обема на емисиите парникови газове.
<P>
Мога да кажа, че през 2009 г. ние постигнахме това, което се очакваше от нас, с други думи, дадохме своя принос за европейския Европейския план за икономическо възстановяване.
<P>
Разбира се, трябва да продължим в тази насока и бих искал съвсем накратко да спомена трите големи предизвикателства, пред които ще се изправим през следващите месеци и години.
<P>
Както съвсем основателно отбеляза вашият докладчик, първото предизвикателство е да продължат да се развиват приоритетните за Европейския съюз области. Следователно това означава ние, като ЕИБ, трябва да дадем своя принос за прилагането на Стратегия "ЕС 2020". Както знаете, Комисията обяви тази нова стратегия, която понастоящем е подложена на обсъждане от Съвета и Парламента. ЕИБ е готова да даде своя принос, по-конкретно, като използва иновативни финансови инструменти, които дават възможност да се увеличи ползата от някои средства от европейския бюджет. Следователно, това са съвместни инструменти на Комисията и банката, които бихме искали да приложим.
<P>
Второто главно предизвикателство е, че сме изправени пред подновяването на външния мандат на ЕИБ. Ще имаме възможност да обсъдим това с Парламента. Комисията току-що представи предложение, което напълно съответства на доклада на Комитета на мъдреците, председателстван от г-н Камдесю. Основен елемент на това предложение е да се направи системата още по-ефикасна. Както знаете, ползваме се с гаранция на Европейския съюз за операции, включени във външния му мандат. Следователно целта е да ги използваме по най-добрия възможен начин и Комисията предлага опростяване, хармонизиране на външния ни мандат. Тя предлага също заделените 2 млрд. евро да бъдат разпределени по проектите, допринасящи за борбата с изменението на климата.
<P>
Това ни довежда до третото предизвикателство, което бих искал да подчертая: необходимостта Европейската инвестиционна банка, наред с другите институции, да допринесе, по-конкретно, за изпълнението на ангажиментите, поети от Европейския съюз в Копенхаген. Както знаете, Европейският съюз пое някои важни ангажименти за подпомагане, които ние наричаме ускорено финансиране. В този смисъл считаме, че ЕИБ, която усъвършенства безспорния си експертен потенциал по тези въпроси, може да допринесе съществено. Ето защо ние предлагаме да работим заедно с други национални финансови институции за създаването на мрежа - европейска платформа, която да може да координира и следователно да оптимизира финансирането на проектите в развиващите се страни. Френската агенция за развитие и германската банка "KfW" вече проявиха интерес към тази инициатива и считам, че заедно с Комисията през следващите седмици ще сме в състояние да съдействаме за финализирането на този инструмент.
<P>
Това са, г-н председател, госпожи и господа, трите основни предизвикателства, стоящи пред нас през следващите месеци и години, към които исках да насоча вашето внимание.
<SPEAKER ID="010" NAME="Оли Рен" LANGUAGE="EN">
Г-н председател, от името на Комисията бих искал да благодаря на г-н Deutsch за отличния доклад, а също и да поздравя с добре дошъл на вашето пленарно заседание председателя Филип Мейщад и да го поздравя за огромните усилия, направени от ЕИБ за противодействие на икономическата криза и за подпомагане на Европейския план за икономическо възстановяване.
<P>
Извънредните обстоятелства ни принудиха да искаме от банката извънредни неща и тя веднага се отзова, засилвайки кредитирането си до отчетените най-високи равнища. Благодарение на чудесното й финансово състояние банката дори успя да го направи във време, когато беше трудно да се увеличи пазарното финансиране.
<P>
Нарасналите обеми бяха предназначени специално за тези области, които според мен - и надявам се, че Парламентът споделя това становище - са приоритетни, и главно за малките и средните предприятия, енергетиката и изменението на климата, както и за инвестиции в регионите, обхванати от цел "Сближаване" и особено жестоко засегнати от икономическата криза. Нещо повече, посредством съвместна инициатива с ЕБВР и Световната банка ЕИБ успя да увеличи подкрепата си за финансовия сектор в държавите от Централна и Източна Европа, които също се оказаха в много трудна ситуация.
<P>
ЕИБ ще играе много важна роля за прилагането на Стратегия "ЕС 2020", подпомагайки инвестициите в инфраструктура, екологосъобразни технологии, иновации и малки и средни предприятия.
<P>
Същевременно посредством финансовите инструменти на ЕС както в, така и извън ЕС, ние полагаме основите за по-доброто съвместно използване на помощите от ЕС, включително в регионите, обхванати от цел "Сближаване", където ЕИБ може да играе важна роля за по-доброто усвояване на структурните фондове.
<P>
В сферата на външната дейност съм силно удовлетворен от средносрочния преглед на външния мандат на ЕИБ, подпомогнат от доклада Camdessus, в който се прави извод, че за ЕИБ гаранциите на ЕС са ефективен и мощен инструмент с големи финансови и политически възможности за въздействие.
<P>
Докладът Camdessus включва и редица благоприятни внушения относно по-добрата съгласуваност на външната дейност на ЕИБ с политиките на ЕС и относно начините за усъвършенстване на сътрудничеството между ЕИБ и ЕБВР при подготовката на решението на Парламента относно годишните доклади на ЕИБ и ЕБВР за 2007 г.
<P>
Парламентът беше призовал за по-добро взаимно разбирателство между двете банки. Удовлетворен съм да видя, че ЕИБ и ЕБВР са постигнали споразумение за сътрудничество в държавите, в които извършват съвместна работа. Това ще създаде основа за по-глобално тристранно споразумение с Комисията, което да замени сегашните регионално базирани споразумения.
<P>
Основният резултат от средносрочния преглед е законодателното предложение, което Комисията току-що внесе в Парламента и Съвета, относно промяна в мандата на ЕИБ за оставащата част от текущата финансова прогноза.
<P>
Надявам се, ще видите, че това е сериозно и балансирано предложение, което се съобразява с препоръките и опасенията на Парламента. То цели по-ясно фокусиране на външния мандат върху основни области на политиката, в които ЕИБ доказано е оставила следа, и по-конкретно при изменението на климата, социалната и икономическата инфраструктура и развитието на местния частен сектор, но също при финансиране от страна на ЕИБ, като поставя ударение върху аспектите на развитието.
<P>
В заключение, очакваме през следващите месеци конструктивно и продуктивно да обсъдим това предложение с вас и със Съвета. Надяваме се, че още веднъж ще има споразумение на първо четене, така че да може продължително да бъде гарантирана законова стабилност за един външен мандат, позволяващ ни ефикасно и ефективно да следваме външнополитическите цели на ЕС.
<SPEAKER ID="011" NAME="Edit Bauer" LANGUAGE="HU">
Госпожи и господа, в нашето становище относно доклада на комисията по икономически и парични въпроси се казва, че Европейската инвестиционна банка се е справила успешно с управлението на кризата през 2008 г.
<P>
Какво може да се очаква от една инвестиционна банка по време на криза? Главно да се опитва да компенсира намаляващата кредитна активност на търговските банки, създавайки ликвидност. Може да се отбележи, че от 2008 г. ЕИБ увеличава постъпателно обема на кредитите срещу благоприятни лихвени условия и на тези срещу залог, освобождавайки през 2009 г. и 2010 г. допълнителен обем от средства в размер на 15 млрд. евро годишно за малки и средни предприятия.
<P>
Защо това е толкова важно? Очевидно защото те създават най-много работни места, а в момента най-сериозният проблем на Европа е свързан с въпросите на заетостта. Трябва да разкриваме работни места.
<P>
Точно по този въпрос банката е постъпила добре, като е преструктурирала отделни целеви сфери. Тя в голяма степен се е обърнала към малките и средните предприятия, помагайки им да останат на краката си, колкото е възможно по-дълго. Парламентарната комисия препоръчва на председателя Мейщад три насоки, в които операциите на банката биха могли да бъдат по-ефективни или прозрачни.
<P>
Първо, банката следва да се фокусира дори повече върху държавите, засегнати най-много от кризата, като по този начин засилва допълнително вътрешното сближаване в ЕС. Второ, банката не само следва да встъпва в партньорски споразумения с големи търговски банки относно финансирането на малки и средни предприятия, но трябва също да включи в тези споразумения регионалните и спестовните банки, тъй като тези финансови институции познават пазара най-добре. Накрая, третият въпрос е, че според нас би било важно финансовите институции, включени в партньорските отношения, да са задължени да прехвърлят за финансиране на малки и средни предприятия поне 20% от печалбите в резултат от цялостно 50% финансиране от ЕИБ, с други думи, по-голям процент от изисквания съгласно сегашните споразумения.
<P>
Като цяло можем да кажем, че ЕИБ се справи добре и още е начело по пътя, осигуряващ адекватна реакция по отношение на кризата, но ще са необходими допълнителни съвместни усилия, за да продължим напред с Европейската комисия и ЕИБ, особено що се отнася до разкриването на работни места.
<SPEAKER ID="012" NAME="Karin Kadenbach" LANGUAGE="DE">
Г-н председател, г-н Рен, бих желала преди всичко, от името на комисията по регионално развитие, да изразя своята благодарност за доклада, като искам да благодаря и на докладчика.
<P>
Парламентарната комисия приветства високия коефициент на адекватност на капитала на Европейската инвестиционна банка. Доволни сме, че икономическото и социалното сближаване и конвергенцията, и то точно стълбът на конвергенцията в политиката на сближаване на ЕС, са основна цел и на ЕИБ. Много сме удовлетворени и от големия принос на ЕИБ за постигане целите на конвергенцията, кредитирайки свързани с нея проекти в размер на 21 млрд. евро, или 41% от всички кредити на ЕИБ за ЕС.
<P>
Нещо повече, искам да подчертая добавената стойност в резултат от предприемането на съвместни действия по стратегията на Комисията и ЕИБ за осигуряване на допълнителна помощ и за насърчаване на намеса в структурните фондове.
<SPEAKER ID="013" NAME="Jean-Pierre Audy" LANGUAGE="FR">
Г-н председател, първо, бих искал да приветствам председателя Мейщад, като му кажа, че се радвам отново да го видя, след като преди известно време работих по подобен доклад. Искам също да поздравя члена на Комисията и да изкажа признателността си към докладчика и докладчиците от другите групи за великолепната им работа.
<P>
Г-н председател, съжалявам, че мястото за представител на Съвета е празно, тъй като ЕИБ е един междуправителствен инструмент. Партньори на ЕИБ са държавите-членки. Нещо повече, още веднъж приветствам загрижеността на председателя Мейщад и неговите колеги да изложат пред Парламента всички тези въпроси.
<P>
Преди всичко искам да се изкажа относно надзора - въпрос, който е важен за мен, тъй като считам, че самият характер на задачите на ЕИБ изисква наличието на пруденционален надзор. Но като международен субект, който не подлежи на проверка от страна на националните сметни палати, тя няма такъв надзор.
<P>
Внесох изменение, което да позволи упълномощаване на Европейския банков орган, който се надяваме да създадем, да извършва функции по пруденционален надзор. Г-н член на ЕК, приканвам Ви да подкрепите тази идея. Чувала съм, че държавите-членки са против. Те няма да могат да възлагат на ЕИБ задачи на дългосрочна основа или да гарантират наличието на пруденционален надзор.
<P>
Бих искала да приключа с въпроса за инвестициите и ролята на ЕИБ. Европейският съюз не инвестира достатъчно и днес ние знаем, че независимо дали говорим за свързването на транспортните мрежи, енергийните системи, високоскоростните влакове, автомагистралите, университетите, водата, въздуха или здравето, ние трябва да инвестираме повече. От ЕИБ обаче са прави - тя е банка и трябва да защити своя рейтинг "ААА".
<P>
Затова предлагам в Стратегия "ЕС 2020" да заложим като цел инвестиции от 1 трилион евро. Това е възможно, но трябва да имаме в ЕС бюджет за инвестиции и трябва да си сътрудничим с ЕИБ, като използваме иновативни инструменти. Предлагам ЕС да стане партньор на банката, тъй като това ще създаде по-добро полезно взаимодействие между Съюза и този инструмент, който действително е от решаващо значение за бъдещето на нашата Европа.
<SPEAKER ID="014" NAME="Cătălin Sorin Ivan" LANGUAGE="RO">
Считам, че всички сме съгласни, че ЕИБ е сред европейските проекти, които можем да определим като успешни. Трябва да я поздравим и за това, че по време на криза управлението й успя да запази своя рейтинг "ААА", което е чудесно.
<P>
В друг аспект обаче сегашната икономическа ситуация в Европа означава, че ЕИБ се нуждае от извършване на подробен преглед на нейната мисия. Във връзка с това ще спомена само три важни момента. Преди всичко, отпусканите кредити трябва да подпомагат дневния ред на "ЕС 2020". Второ, предоставяните от нея кредити трябва да се използват за подкрепа на широкомащабни инвестиционни проекти, така че европейските икономики да започнат отново да функционират. И накрая, ЕИБ може и трябва да съдейства за създаването на много по-стабилна и мощна европейска икономическа рамка.
<SPEAKER ID="015" NAME="Olle Schmidt">
от името на групата ALDE. - (SV) Г-н председател, г-н член на Комисията, г-н Мейщад, искам да благодаря на докладчика за чудесния и интересен доклад. От името на групата на Алианса на либералите и демократите за Европа бих искал да започна, поздравявайки банката за чудесната й работа. ЕИБ предприе бързи и решителни действия, когато финансовата криза удари с пълна сила. Банката показа способността си да се справи с големите изпитания, пред които беше изправена, когато световната икономическа криза засегна икономиките на държавите от ЕС.
<P>
Тя увеличи паричното предлагане и осигури съществено нарастване на обема на кредитирането. Това спря задълбочаването на финансовата криза и беше важно, за да стане възможна появата на признаци за възстановяване. Важната роля на ЕИБ в подкрепа на малките и средните предприятия, за която беше споменато тук, трябва да бъде специално и неколкократно подчертана. Тези инвестиции успяха чувствително да смекчат кризата. Разбира се, малките предприятия са двигателят на нашата икономика. Те съставляват 99% от всички предприятия в Европа и в тях са заети 100 млн. души.
<P>
Фактът, че ЕИБ има стратегия за осигуряване на устойчив дългосрочен растеж на ЕС, разбира се, е извънредно важен и това трябва да се казва многократно; както и екологозъобразното развитие, включително инвестициите в проектите от Трансевропейската транспортна мрежа. Успешното функциониране на последната е един от най-важните компоненти на инициативата за европейски растеж; може би, вулканът в Исландия ни даде урок в това отношение.
<P>
Изглаждането на различията в Европа е друга важна част от дейността на ЕИБ. За ЕС е благоприятно да има стабилни и икономически развити съседи. В този смисъл, от стратегическа гледна точка, можем да разглеждаме дейността на ЕИБ като извънредно важна.
<P>
Откритостта, прозрачността и борбата с измамите са особено съществени области. В групата на Алианса на либералите и демократите за Европа сме удовлетворени, че ЕИБ фактически следва препоръките, набелязани от Парламента за дълги години напред. Считаме, че това е много добре. Във връзка с това ЕИБ може да служи като еталон за откритост за другите институции на ЕС.
<P>
Накрая искам да направя забележка към протокола за ЕИБ. Твърде разочароващ е недостигът все още на равноправие в ЕИБ. Жените, г-н Мейщад още са доста по-малко, особено сред ръководството и директорите в ЕИБ и наброяват само около 20% от работната сила. ЕИБ трябва да направи подобрения в тази посока. За това можем да прочетем в нейната Стратегия за многообразието от декември 2008 г. Следователно можем да обобщим, че са налице три положителни момента и един не толкова положителен, или, можем да кажем дори отрицателен момент.
<SPEAKER ID="016" NAME="Philippe Lamberts" LANGUAGE="FR">
Г-н председател, госпожи и господа, г-н Мейщад, колеги сънародници, нуждаем се от банка като Вашата. Да, нуждаем се от нея по време, когато като част от банковия сектор частните банки показват, че работят против общите интереси, че вече не вършат работата си да осигуряват на обществото кредити. Трябват ни инструменти за публично кредитиране и още повече - на европейско равнище. Затова само по тази причина аз считам, и ние считаме, че ЕИБ следва да играе все по-важна роля.
<P>
Все пак, каква роля според Вас следва да има банката? Естествено, ролята на катализатор. Публична банка като Вашата не може да отговори на всички потребности на пазара, но следва да бъдете катализатор за подпомагане трансформацията на нашето общество и икономики, така че те да могат да се справят с двете важни предизвикателства на нашето време, които не са само да се научат да живеят в рамките на естествените ограничения на нашата планета - имам предвид, разбира се, въпросите на климата и изчерпването на ресурсите, - но и все по-големите проблеми пред социалното сближаване - както в рамките на ЕС, така и на планетата като цяло, тъй като имате важна мисия в сферата на развитието.
<P>
От тази гледна точка позволете ми да се позова само на едно число. Когато разглеждаме данните за инвестициите в енергетиката, финансирани от Вас през 2009 г., три четвърти са за технологии от 19-и и 20-и век и само една четвърт за възобновяеми източници на енергия.
<P>
Следователно, г-н Мейщад, предизвикателството, което поставяме пред Вас и ЕИБ, е да обърнете това съотношение, да гарантирате, че през 2010 г. и след това три четвърти от вашите инвестиции, всички те в дългосрочен план, ще са в полза на тази трансформация. Мисля, че по този начин ще можете да играете ролята на катализатор. Г-н Мейщад, Вие често сте начело и ние искаме от Вас да гарантирате, че ЕИБ действително да е начело в глобален аспект.
<SPEAKER ID="017" NAME="Ryszard Czarnecki" LANGUAGE="PL">
Г-н председател, първо, искам да благодаря на г-н Deutsch за добрата му работа. Смятам, че увеличаването на кредитните обеми със сумата, спомената в доклада, е много амбициозна задача. Мисля, че в действителност от гледна точка на европейския данъкоплатец и гласоподавател пактът за европейски инвестиции е всъщност само дотолкова важен, доколкото е финансова клапа за малките и средните предприятия. По-сериозните финансови ангажименти следва да бъдат оценявани, тъй като това е от изключителна важност за тази сфера. Подпомагането на този сектор е особено ценно, особено по време на криза.
<P>
Като представител на Централна и Източна Европа и като поляк трябва да кажа, че за нас е извънредно важно банката да съдейства за трансформацията на нашия регион от Европа и да намали съществуващото разделение. Радвам се също, че тя показва значителна ангажираност, що се отнася до връзката с европейските фондове, което, макар и косвено, е важно за нас.
<SPEAKER ID="018" NAME="Marta Andreasen" LANGUAGE="EN">
Г-н председател, когато гледам проектите на ЕИБ за финансиране, ми прави впечатление в колко много от тях участват големи дружества и в колко малко - малки и средни предприятия, на които те възнамеряват да помагат. Наистина ли дружества като "Дженеръл моторс" (General Motors), "Електролукс" (Electrolux) и "Арселор Митал" (Arcelor Mittal) трябва да използват ЕИБ, с изключение на предлаганите от тях благоприятни условия? И каква е ползата от такива кредити за европейската икономика? Разкриват ли работни места? Не, те изнасят работни места, понякога в "по-евтини" европейски държави, а понякога и изцяло извън ЕС.
<P>
"Електролукс" е един пример за "успеха" на ЕИБ. Кредитиран с 250 млн. евро за разширяване на производствените си мощности, той изгради нови фабрики в Полша, Румъния и Унгария. Когато тези предприятия бяха завършени, той прехвърли производството от Обединеното кралство там, така че град Спенимур в Англия загуби почти 2000 работни места. Така че, считам, че всички ще се съгласите, че ЕИБ играе много важна роля за икономиката в Европа, особено за търговския баланс: тя изнася нашите работни места и внася безработица.
<SPEAKER ID="019" NAME="Andreas Mölzer" AFFILIATION="NI">
(DE) Г-н председател, за мен беше удоволствие да прочета в Годишния доклад, че ЕИБ е реагирала бързо на кризата, увеличавайки значително наличните средства. По-конкретно, кредитирането на малки и средни предприятия (МСП) трябва да остане един от нейните главни приоритети и при възможност да се разшири. Важно е обаче да се гарантира, че въпросните бизнесмени действително получават заемите.
<P>
Що се отнася до системата за наблюдение и надзор, подкрепям предложението за създаване на Европейски банков орган. За да може обаче той да функционира ефективно, на този орган трябва да се дадат широки правомощия и той трябва също така да получи мандат за наблюдение на банките, които извършват дейност т на трансгранична основа - извън националните си граници.
<P>
Колкото до целите на ЕИБ, бих искал тя да съсредоточава повече дейността си в рамките на Европа. Това е от неотложна необходимост предвид задълбочаващата се финансова и икономическа криза и освен това би позволило да се избегне дублиране на усилията и конфликт на интереси с Европейската банка за възстановяване и развитие.
<SPEAKER ID="020" NAME="Seán Kelly" AFFILIATION="PPE">
- (GA) Г-н председател, съгласен съм с колегите, които изказаха поздравления за чудесната работа, свършена от ЕИБ.
<P>
(EN) Хвалейки ЕИБ, можем да видим в нея пълен контраст с тъжната, мрачна и безнравствена история, разкрита относно частните банки с техните разточителни възнаграждения и гротескни бонуси, както и с пълната липса на корпоративно управление. ЕИБ отчасти, може би, както каза председателят, поради отчетността си пред Парламента, е точно обратният случай, поради което следва да бъде похвалена за добрите си и правилни действия, и по-конкретно за светкавичната си реакция спрямо икономическата криза.
<P>
Той съвсем с основание спомена, че банката целенасочено обръща специално внимание и подкрепа на малките и средните предприятия и ми е известно, че в моята страна чрез ЕИБ за тях са разпределени 300 млн. евро. Въпросът обаче е дали тези пари достигат до тях и ако не, може ли банката да установи защо? Има ли средства, които са отказани на предприятия, дори ако техните бизнес планове изглеждат добри?
<P>
Безспорно в Ирландия всеки ден има доказателства за банкрутиращи предприятия и дори в четвъртък уводната статия на "Айриш таймс" (Irish Times) беше озаглавена "Държавата орязва с 22 млн. евро средствата за подкрепа на предприятията". Така че още не сме вън от опасност.
<P>
Освен това искам да задам въпрос: съществуват и многобройни доказателства, че частни банки използват пари, които са предназначени за МСП, за други свои дейности. Бих искал да знам такъв ли е случаят? Може ли това да се установи, и по-конкретно можем ли ние в Парламента да направим нещо за да помогнем за установяването на такива случаи?
<SPEAKER ID="022" NAME="Jens Geier" AFFILIATION="S&amp;D">
(DE) Г-н председател, г-н Мейщад, г-н Рен, бих искал, първо, да благодаря на г-н Deutsch за неговата работа. Бих искал обаче да се възползвам от възможността да подчертая важността на Европейската инвестиционна банка (ЕИБ) за Европа и за нейните граждани и да отбележа факта, че трябва по-пълноценно да използваме тази уникална институция, особено във време на икономическа криза.
<P>
От гледна точка на бюджетния контрол, който в днешно време обхваща също реалните резултати и ефективността на европейските програми и институции, ЕИБ безспорно заслужава високата си оценка, по-конкретно по отношение на политическата си надеждност. Тя създава истинска добавена стойност за европейските народи посредством инвестициите, които извършва по шестте си основни програми, които включват трансевропейската транспортна мрежа и подпомагането на малките и средните предприятия, както и специалните си програми като проекта за борба с изменението на климата. Сигурен съм, че това ще получи широка подкрепа в Европейския парламент. То обаче означава и че в бъдеще Парламентът трябва да задълбочи своите надзорни процедури. Тук например имам предвид инвестиционния инструмент.
<P>
Накрая искам да отбележа още един въпрос, който е особено важен за моята група и е насочен пряко към ЕИБ. Ние приветстваме факта, че ЕИБ ревизира своята политика спрямо офшорните финансови центрове. Но се нуждаем и от гаранция, че доходът, създаден със средства на ЕИБ, няма да се насочи към подобни зони на "данъчен рай", в противен случай ЕИБ рискува да накърни своята репутация и високата оценка, която си е изградила.
<SPEAKER ID="023" NAME="Charles Goerens" AFFILIATION="ALDE">
(FR) Г-н председател, ЕИБ е едновременно и банка, и институция. Като банка тя не може да забравя, че е институция, а като институция - не може да забравя, че е банка. Затова, от една страна, трябва да отговаря на изискванията на ЕС, като, от друга страна, не забравя способността си да рефинансира.
<P>
От тази гледна точка ние нямаме право да я караме да поема ненужни рискове, особено при намесата й в развиващите се страни. Ето защо е важно да насърчим известно споразумение между държавите-членки и Европейската комисия, от една страна, и ЕИБ, от друга, според което институционални донори да имат възможност да се намесват с дарения, докато ЕИБ по силата на ролята си може да отпуска заеми.
<P>
Тази предпазливост ще ни предпази от неуспехите, понасяни от Световната банка, която преди няколко години трябваше да се откаже от 50 млрд. доход от дълг, който при никакви обстоятелства не можеше да бъде погасен. Считам, че можем да избегнем подобен опит с благоразумието, показано при операциите на ЕИБ, и аз бих искал да насърча банката да продължи да усъвършенства своята намеса в развиващите се страни, тъй като там определено все още има известни възможности за маневриране.
<SPEAKER ID="024" NAME="Malika Benarab-Attou" AFFILIATION="Verts/ALE">
(FR) Г-н председател, г-н председател на ЕИБ, в доклада на ЕИБ за 2008 г. Парламентът настоя външните дейности на банката да съответстват на главните цели на ЕС.
<P>
По тази причина проектът за финансиране на атомна електроцентрала в Йордания противоречи на основанията на член 3, параграф 5 от консолидирания вариант на Договора за Европейския съюз. Цитирам: "В отношенията си с останалата част от света Съюзът ... допринася за ... устойчивото развитие на планетата".
<P>
През февруари 2009 г. йорданските органи влязоха в контакт с ЕИБ, търсейки подкрепа за своя проект за развитие на ядрената енергетика, който, по-конкретно, включва изграждането до 2016 г. на атомна електроцентрала.
<P>
Затова с известно удовлетворение получих от Вашата администрация уверение, че ЕИБ не е изпълнила това искане и счита, че нейната работа е да подкрепя в Йордания проекти, целящи развитие на енергетика, основана на вятъра и слънцето - енергия от бъдещето на нашата планета, защото е възобновяема.
<P>
Ще бъде ли следвана тази позиция и при други искания за финансиране на атомни електроцентрали?
<SPEAKER ID="025" NAME="Paweł Robert Kowal" AFFILIATION="ECR">
(PL) Г-н председател, стабилността на Украйна е естествена цел на всички държави-членки на Европейския съюз, отчасти защото Украйна е един от нашите най-важни и големи партньори. Като я наблюдаваме, виждаме, че Украйна е в криза. Стабилността на бюджета й ще има решаващо значение за социалното и политическото й положение, както и за бъдещето на страната. Колкото по-съществена помощ и политическа подкрепа, предоставим на Украйна, толкова по-голямо ще е правото ни да очакваме реформи на украинската икономика в полза на свободния пазар.
<P>
Икономическата криза в Украйна е не само криза за нея, но и проблем за всички нас. При трудната ситуация днес в Украйна става видимо, доколко ние можем да й помогнем. Затова аз подкрепям оказването на макроикономическа помощ на Украйна. Мисля, че днес следва да кажем, че тази помощ е наложително да се увеличи и колкото тя е по-голяма, толкова по-големи и амбициозни могат да бъдат нашите очаквания спрямо Украйна.
<SPEAKER ID="026" NAME="Nikolaos Salavrakos" AFFILIATION="EFD">
(EL) Г-н председател, без съмнение от създаването си преди 52 години ЕИБ има успех, по-конкретно за постигането и укрепването на целите на Европейския съюз и за финансирането на малките и средните предприятия, които са основа на стопанската дейност в ЕС и опора на предприятията, които се нуждаят от подкрепа по време на сегашната икономическа криза с цел запазването на работните места и социалния мир в ЕС.
<P>
Както всички знаем, днес ЕС се занимава с гръцката криза. Разбира се, аз не зная дали бъдещите историци ще я наричат "гръцката криза", или "финансовата криза", или, може би, "паричната криза". Това, което знам, е че, ако живееше днес, Галилей нямаше да каже, че Земята се върти, а че тича, тъй като събитията ни изпреварват и ние, ЕС, трябва да ги следваме и да намерим верните решения.
<P>
Мисля, че тук всички считат, че ако животът в ЕС продължава да тече гладко, ние трябва да засилим конкуренцията в политическия и икономическия съюз. При това положение считам, че ЕИБ ще има експертния и целевия капацитет да предприеме повече действия и предлагам - насочвам това предложение конкретно към г-н Рен, когото извънредно много уважавам заради авторитета, с който разрешава различни проблеми - да бъде проучена възможността ЕИБ в бъдеще да играе роля при оценяването на кредитния рейтинг на държавите-членки.
<SPEAKER ID="027" NAME="Hans-Peter Martin" AFFILIATION="NI">
(DE) Г-н председател, предишният оратор правилно изтъкна важността на ролята на Европейската инвестиционна банка (ЕИБ). Г-н Kadenbach например се позова на съществения й принос за социалната конвергенция. Бих искал да поставим този въпрос в политически контекст. Ние сме сериозно обезпокоени, че крайно десни партии печелят популярност във все повече държави. Причина за това е, че социалната конвергенция в Европейския съюз не функционира по начина, по който всички ние бихме искали.
<P>
Тези десни радикали много често са вълци в овчи кожи, което им позволява да прикрият внушителното си и цинично неуважение към човешката природа. Последният ми пример, г-н председател - а аз си давам сметка за политическите Ви пристрастия - засяга това, което г-н Mölzer направи току-що. Той произнесе хубава кратка реч, но междувременно нарече психопат един от своите политически опоненти, и по-точно мен. Това е езикът на Хитлеровия фашизъм. Това също е и начинът, по който тези хора действат, заклеймявайки като чудовища своите политически опоненти. Бих искал да Ви помоля да вземете необходимите мерки, а също да помоля и персонала на ЕИБ да продължи своята работа, по-конкретно в сферата на прозрачността. Те следва да направят всички свои действия още по-прозрачни, тъй като този подход ще помогне в борбата с новия подем на фашизма.
<SPEAKER ID="028" NAME="Sophie Auconie" AFFILIATION="PPE">
(FR) Г-н председател, с Годишния доклад на Европейската инвестиционна банка за 2008 г. ние отбелязваме годишнината на ЕИБ, която повече от 50 години активно допринася за икономическото развитие на нашия континент.
<P>
Когато банка на ЕС, предоставяща дългосрочни заеми, тя играе решителна роля в борбата с настоящата криза. Следва да отдадем дължимото на отзивчивостта, показана от нея от есента на 2008 г. Само през 2008 г. ЕИБ изплати с 10 млн. евро повече от очакваното.
<P>
Като член на парламентарните комисии по регионално развитие и по икономически и парични въпроси особено много ме интересува помощта на ЕИБ за европейските малки и средни предприятия. Изглежда ми изключително важно да продължи развитието на инициативи, подобни на "Джереми" (JEREMIE). Предприятията се нуждаят от собствен и рисков капитал, от гаранции, кредити и от техническа помощ, предлагана от "Джереми". Преди година районът на Оверн - част от избирателния ми еврорайон, който г-н Audy, който е тук, познава добре - стартира такъв механизъм за помощ за малки и средни предприятия. Той е в размер на 25 млн. евро, 18 млн. евро от които са от Европейския фонд за регионално развитие (ЕФРР), който ще подпомага малките предприятия и иновациите и ще допринася за преодоляване на кризата.
<P>
Изразявам задоволство от конструктивното сътрудничество между ЕИБ, Европейския инвестиционен фонд и нашите местни органи. Г-н Мейщад, убедена съм, че трябва да продължим в този посока.
<SPEAKER ID="029" NAME="Thijs Berman" AFFILIATION="S&amp;D">
(EN) Г-н председател, през 2008 г. в рамките на ЕС ЕИБ реагира бързо и правилно на финансовата криза, увеличавайки капитала си и почти удвоявайки инвестициите и траншовете си в сравнение с предходни години, и по-конкретно за малки и средни предприятия. Съгласно външния мандат на ЕИБ обаче тази способност за бързи антициклични действия не беше показана от банката в развиващите се страни. ЕИБ дори намали съществено своите инвестиции в държавите от АКТБ (Африка, Карибите и Тихоокеанския басейн), в Азия и в Латинска Америка. Годишният доклад болезнено показва, че по отношение на развиващите се страни реакцията на ЕИБ спрямо кризата е била далеч по-бавна.
<P>
Главната задача на ЕИБ като публична институция в развиващите се страни не трябва да бъде инвестирането само в тежка инфраструктура; във времена на недостиг друга също толкова важна задача е осигуряването на капитал, подпомагащ пазарите, които частните банки избягват. Съгласно външния си мандат ЕИБ следва да инвестира повече във финансови услуги, предлагайки по-лесен достъп до кредити и спестявания за гражданите и малките и средните предприятия, което води до устойчив растеж тук и в развиващите се страни.
<SPEAKER ID="030" NAME="Georgios Stavrakakis" AFFILIATION="S&amp;D">
(EL) Г-н председател, госпожи и господа, преди да приветствам с добре дошъл в Европейския парламент председателя Мейщад и да го поздравя за успеха на ЕИБ и за амбициозния й бизнес план, бих искал да изразя своя ужас от убийствения палеж, който беше извършен вчера в Атина срещу трима мои съграждани на работните им места, и да изкажа искрените си съболезнования на техните семейства.
<P>
Без съмнение настоящата икономическа криза подчертава важната работа на Европейската инвестиционна банка. Допълнителна финансова подкрепа от нейна страна прави възможни бързите траншове и подпомага реалната икономика, особено защитавайки полезните проекти и осигурявайки помощ за жизнеспособните начинания в тези извънредно тежки времена.
<P>
Освен това ЕИБ играе важна централна роля при основната програма относно конкурентоспособността в Европа, съгласно която посредством инициативите "Джаспърс" (JASPERS) и "Джереми " ЕИБ популяризира инструменти за дори по-голямо насърчаване на иновациите.
<P>
Ролята на ЕИБ става все по-важна не само в рамките на целите за сближаване, но и при прилагането на стратегията "ЕС 2020". Прецизните инструменти на финансовия механизъм, който постоянно се усъвършенства, и най-новата инициатива за европейско подпомагане в областта на енергетиката на местно равнище или "Елена" (ELENA) се очаква да имат решаващ принос за заетостта посредством важни инвестиции в области като устойчивост и сигурност на предлагането на електроенергия, което се отразява пряко върху местното икономическо развитие и подобряването на качеството на живот на нашите граждани.
<SPEAKER ID="031" NAME="Zigmantas Balčytis" AFFILIATION="S&amp;D">
(LT) Г-н Адамкус, след като Европа беше сериозно засегната от финансовата и икономическата криза, подкрепата за малките и средните предприятия (МСП) от страна на Европейската инвестиционна банка стана особено необходима. Аз разглеждам като положително приетото от банката през 2008 г. решение да отпусне на МСП с 42% повече заеми, отколкото през предходната година, тъй като те съставляват 99% от всички предприятия в Европейския съюз и осигуряват работа на повече от 100 милиона души. Предвид факта, че икономическата криза все още не е преодоляна и безработицата продължава да расте, ние трябва да гарантираме, че Европейската инвестиционна банка допълнително ще увеличи възможностите за МСП да ползват заеми от банката, ще подобри достъпа до капитали и ще опрости сложните бюрократични правила, така че проектите да бъдат финансирани по-бързо и по-ефективно, особено в онези държави-членки и сектори от икономиката, които са засегнати в най-голяма степен от кризата. Наред с подкрепата на предприятията, за която току-що говорих, Европейската инвестиционна банка следва да продължи да отделя значителни средства, за да финансира развитието на устойчива, конкурентоспособна и надеждна енергийна инфраструктура, както и хармонична инфраструктура на транспортния сектор.
<SPEAKER ID="032" NAME="Proinsias De Rossa" AFFILIATION="S&amp;D">
(EN) Г-н председател, ако я нямаше Европейската инвестиционна банка, сега ние щяхме да се опитваме да я създадем. Аз приветствам предложението за значително увеличаване на размера на заемите, а също така подкрепям ролята й за подпомагането на развиващите се страни извън Европейския съюз.
<P>
Аз обаче считам, че ние пилеем този ценен ресурс, като не се възползваме от възможностите му в условията на разрасналата се финансова криза. Спешно се нуждаем от европейски механизъм за финансова стабилност. Чрез създаването на доверителен фонд, както беше предложено от Партията на европейските социалисти, ние ще гарантираме, че държавите-членки, които са атакувани от безскрупулни борсови играчи, могат да бъдат подпомогнати, без да се прибягва директно до средствата на данъкоплатците, както и да гарантираме по-малки спредове. Това ясно ще покаже на пазара, особено на безскрупулните борсови играчи, че ние няма да позволим нито една държава-членка да бъде унижавана и съсипвана, какъвто е случаят понастоящем с Гърция и би могло да се случи и с други държави-членки, не на последно място, с моята страна Ирландия.
<SPEAKER ID="033" NAME="Corina Creţu" AFFILIATION="S&amp;D">
(RO) В условията на кризата Европейската инвестиционна банка успя бързо да промени приоритетите си от гледна точка на отпускането на заеми, за да окаже подкрепа на малките и средните предприятия, които са изложени в най-голяма степен на рисковете, породени от кризата и повишените разходи, свързани с кредитирането. За нас е важно да видим в доколко банката може да осигури съфинансиране на проекти, финансирани от структурните фондове в държавите-членки на изток, защото, както знаете, редица МСП и местни органи изпитват огромни затруднения при достъпа до европейски фондове, за които не е налице съфинансиране на финансовия и банковия пазар.
<P>
Считам, че през предстоящия период дейността на банката трябва да е насочена към държавите, засегнати най-сериозно от кризата и несъумяващи да дадат начален тласък на икономиките си, с цел подпомагане на сближаването и предотвратяване на икономическия и социалния упадък.
<P>
Европейската инвестиционна банка заема специално място във финансовия механизъм, с който разполага Европейският съюз, за да възстанови икономическия растеж. По тези причини аз подкрепям препоръката, че Европейският съюз като юридическо лице може да стане акционер в банката заедно с държавите-членки, което би спомогнало за укрепване на сътрудничеството.
<SPEAKER ID="034" NAME="Председател">
Ще дам думата за половин минута на г-н Mölzer, който смята, че е бил засегнат в речта на друг член на Парламента.
<SPEAKER ID="035" NAME="Andreas Mölzer" AFFILIATION="NI">
(DE) Г-н председател, аз бих желал да направя лично изявление съгласно член 151 от Правилника вследствие на сериозните обвинения, отправени към мен от г-н Martin по време на неговото изказване.
<P>
Трябва да посоча, че не искам да имам нищо общо с този член на Парламента. Политическият му подход е да осъжда колегите си, да осъжда целия Парламент в медиите и да твърди, че служителите в Парламента са мързеливи, бездействащи и некадърни. Няма да разговарям с човек, който използва методи на тайните служби като подслушвателни устройства, миниатюрни камери и други секретни средства, за да шпионира хората. Днес аз не разговарях с него и няма да разговарям и в бъдеще. Не искам да имам нищо общо с подобна личност. Аз отхвърлям твърдението на г-н Martin и по мое мнение той следва да го оттегли.
<SPEAKER ID="036" NAME="Председател">
Г-н Mölzer, Вашето изказване е надлежно отразено в подробния запис на днешното заседание.
<SPEAKER ID="037" NAME="Petru Constantin Luhan" AFFILIATION="PPE">
(RO) В началото трябва да поздравя Европейската инвестиционна банка за усилията, които тя влага, за да постигне целите на Общността. Тази институция играеше и продължава да играе решаваща роля по време на настоящата финансова и икономическа криза.
<P>
Конвергенцията получава значителна подкрепа от структурните и кохезионните фондове, тъй като тя е една от основните цели на банката. Сумата от 21 млрд. евро, която представлява приблизително 41% от общата сума от заеми на ЕИБ в Европейския съюз, финансира заеми за проекти, които имат такава насоченост. Считам, че по-бедните региони не могат да се развият преди инфраструктурата, която осигурява достъпност, както и преди да бъде създадена правилната социална и образователна инфраструктура въз основа на общите стандарти за всички граждани на Европейския съюз.
<P>
Ето защо аз всъщност насърчавам Европейската инвестиционна банка да продължи да прилага мерките си, насочени към стимулиране на икономическото и социалното сближаване в Европейския съюз, както и мерките за борба с финансовата криза чрез увеличаване...
<P>
(Председателят отнема думата на оратора)
<SPEAKER ID="038" NAME="George Sabin Cutaş" AFFILIATION="S&amp;D">
(RO) Европейската инвестиционна банка играе важна роля за повишаване на равнището на конвергенцията на територията на Европейския съюз, което представлява жизненоважен принос по време на икономическата рецесия, която сериозно засегна инвестициите, особено тези в публичната инфраструктура.
<P>
Мисля, че Европейската инвестиционна банка отговори изключително бързо на предизвикателствата на кризата чрез предоставяне например на финансиране на Румъния в размер на почти 1,5 млрд. евро за 2009 г. Тези заеми подчертават всестранната ангажираност на банката за ускоряването процеса на отстраняването на несъответствията в развитието през следприсъединителния период.
<P>
Както казаха моите колеги, значителен дял от заемите са в подкрепа на малките и средните предприятия. Аз считам, че подобряването на достъпа на тези предприятия до капитали може да играе основна роля за стимулирането на европейската икономика и в борбата с безработицата. В това отношение ще бъде полезно оценките за достъпността и ефективността на заемите да се правят всяка година, за да се гарантира прозрачност от гледна точка на крайния получател и да се подобри административният процес.
<SPEAKER ID="039" NAME="Laima Liucija Andrikien" AFFILIATION="PPE">
(EN) Г-н председател, ние следва да приветстваме важната роля, която Европейската инвестиционна банка играе за възстановяването на нашите икономики в трудния период, който повечето от нашите държави преживяват. Такъв е случаят с моята страна Литва. Европейската инвестиционна банка играе определена роля за националния пакет от стимули, особено когато става дума за увеличаване на финансирането за малките и средните предприятия, както и за финансирането на проекти в областта на възобновяемите източници на енергия и транспорта.
<P>
Независимо от това аз настойчиво бих призовала европейските правителства да предоставят на ЕИБ по-значителни възможности за кредитиране на нашите съседни страни, особено на изток от нас, тъй като те също изпитват последиците на кризата и силно се нуждаят от кредити и инвестиции. Особено необходими са инвестициите в "трудните" сектори, като транспорт, околна среда и не на последно място, енергетика. Последната е от изключително значение, особено като се имат предвид проблемите на енергийната инфраструктура, които...
<P>
(Председателят отнема думата на оратора)
<SPEAKER ID="040" NAME="Andrzej Grzyb" AFFILIATION="PPE">
(PL) Г-н председател, аз също бих искал да се присъединя към всички оратори, които изразиха дължимата благодарност на г-н Мейщад и Европейската инвестиционна банка, както и на г-н Deutsch, който изготви доклада.
<P>
Всъщност по време на разискването се очертават две цели - първо, развитие и второ, стабилизация или обратното, като редът на изреждане не е от съществено значение. В Европейския съюз и в държавите-членки ние принципно имаме предвид развитие в областта на сближаването. Във връзка с това искам да изтъкна по-конкретно ролята на финансирането за сектора на малките и средните предприятия. Ние вече отбелязахме в Програмата от Лисабон, че без сектора на малките и средните предприятия и без регионалното сътрудничество няма да бъде възможно да развиваме сближаването.
<P>
Има държави извън Европейския съюз, които са наши съседи от инициативата "Източно партньорство" и в които без помощта на Европейската инвестиционна банка - г-н Kowal също засегна тази тема, както и г-жа Andrikien- няма да е възможно...
<P>
(Председателят отнема думата на оратора)
<SPEAKER ID="041" NAME="Paul Rübig" AFFILIATION="PPE">
(DE) Г-н председател, г-н Мейщад, интересно ми е да узная какво въздействие има обсъждането на Базел III върху банката, и по-конкретно върху Европейския инвестиционен фонд (ЕИФ). Считате ли, че ние имаме необходимата кредитоспособност, за да предоставим ефективна подкрепа по време на икономическа криза или смятате, че нашата кредитоспособност трябва да се подобри? Какви възможности виждате в бъдеще за предоставяне на повече рискови капитали по време на кризи, подобни на тази, която изпитваме в момента? Подкрепата на ЕИФ е от огромно значение най-вече за малките и средните предприятия в трудни времена.
<P>
Аз бих искал да благодаря на Европейската инвестиционна банка (ЕИБ) за успешното сътрудничество с ЕИФ и за постигнатия огромен напредък при насочването на вниманието към малките и средните предприятия и преди всичко към трансевропейските мрежи.
<SPEAKER ID="042" NAME="Филип Мейщад" LANGUAGE="FR">
Г-н председател, аз бих искал да благодаря на всички оратори за направените бележки. Разбира се, някои от повдигнатите проблеми заслужават да бъдат обсъдени по-подробно. Аз мога да дам само няколко отговори в това отношение, като ще направя разграничение между въпросите, свързани с нашите оперативни приоритети, от една страна, и онези, които се отнасят в по-голяма степен до надзора и управлението, от друга страна.
<P>
Що се отнася до оперативните ни приоритети, един от тях привлече вниманието на редица колеги и това е подкрепата, която трябва да получат малките и средните предприятия. Г-н Győri и г-н Schmidt, по-конкретно, подчертаха това. Считам, че те съвсем правилно акцентираха върху значението на подкрепата за малките и средните предприятия.
<P>
Както вие несъмнено знаете, през 2008 г. ние стартирахме нов продукт за заеми към банките, предназначени за малките и средните предприятия, който ни позволява да наблюдаваме по-ефективно използването на отпуснатите средства. Така че аз мога да споделя с вас, че от последното тримесечие на 2008 г. до края на 2009 г. ние одобрихме отпускането на заеми на стойност 21 млрд. евро, от които 16 млрд. евро действително са оползотворени. Освен това в края на миналата година над 90% от тези средства на практика са отпуснати на малките и средните предприятия.
<P>
Поради това аз считам, че ние можем да предоставим значителна подкрепа по този начин, използвайки като посредници търговските банки, но както изтъкна г-жа Győri, не само традиционните търговски банки, но и регионалните и спестовните банки. Ние разнообразихме обхвата на нашите посредници.
<P>
Опитваме се също така да работим в тясно сътрудничество с нашето дъщерно дружество - Европейския инвестиционен фонд, осъществявайки общи действия, тъй като този фонд може да предостави гаранции за портфейла от кредити, отпускани на малките и средните предприятия. Г-жа Auconie даде един съвсем конкретен пример за това участие и аз й благодаря за оказаната подкрепа в това отношение.
<P>
Вторият оперативен приоритет, който привлече вашето внимание, е, разбира се, конвергенцията, като аз мога да потвърдя, че Европейската инвестиционна банка се стреми допълнително да активизира операциите си в т. нар. райони, обхванати от цел "Сближаване". Следователно вие ще видите, че през 2009 г. обемът на нашите кредити нараства в по-голяма степен в новите държави-членки, отколкото в старите. Това е част от решителните ни опити да помогнем за намаляването на различията между държавите-членки, тъй като именно това е в духа на конвергенцията.
<P>
Във връзка с това, както изтъкнаха г-жа Kadenbach и г-н Czarnecki, по-конкретно, е важно да се развива добро сътрудничество с Комисията по отношение на използването на структурните фондове, и аз мога да ви кажа, че именно това е нашата цел.
<P>
Освен това заедно с Комисията ние завършихме няколко съвместни програми: "Джаспърс" за предоставяне на техническа помощ при подготовката на проекти, одобрени за подпомагане от структурните фондове; "Джереми", която представлява оригинална идея, целяща трансформирането на структурните фондове във финансови инструменти, които имат револвиращ характер (можем да използваме същия размер средства няколко пъти); и накрая, "Джесика" (JESSICA), която представлява всъщност същата идея за използване на структурните фондове при финансирането на проекти, свързани с обновяването на градските райони.
<P>
Третият оперативен приоритет е енергетиката и борбата срещу изменението на климата. Ние вероятно ще имаме възможността да обсъдим тези теми по-подробно, но аз мога да ви уверя, че идеята е да се постави по-голям акцент върху възобновяемите енергийни източници и енергийната ефективност в съответствие със стратегията, приета на европейско равнище.
<P>
Г-н Lamberts цитира данни за периода 2002-2008 г., но ако разгледаме най-новите данни, по-конкретно тези от 2009 г., ще видим, че тенденцията е в процес на възприемане на обратен ход, тъй като през 2009 г. ние сме финансирали проекти в областта на възобновяемата енергия на стойност над 4 млрд. евро, което представлява повече от 70% от цялото ни финансиране за производството на електроенергия.
<P>
Намерението ни следователно е да подкрепяме новата посока на тенденцията чрез предоставяне на по-голямо финансиране на проектите, свързани с възобновяемите източници на енергия и енергийната ефективност, и във връзка с това аз искам да благодаря на г-н Stavrakakis, който спомена в своята реч програмата "Елена", която също е съвместна програма с Комисията за предоставяне на техническа помощ в областта на енергийната ефективност.
<P>
И все още на темата за енергетиката аз бих искал да отговоря на г-жа Benarab-Attou, че ние уважаваме избора на всяка държава-членка, доколкото той е свързан с взаимодействието на политиките. Ако дадена държава-членка реши да използва ядрена енергия, Европейската инвестиционна банка не бива да се противопоставя на това решение, но аз потвърждавам, че в случая с Йордания ние обсъждаме единствено финансирането на възобновяеми енергийни източници.
<P>
Ще бъда кратък и ще засегна няколко проблеми, свързани с надзора и управлението. Що се отнася до надзора, г-н Audy засегна този въпрос, той знае нашата позиция, ние сме напълно открити, ние в голяма степен вече сме обект на надзор от страна на независим одитен комитет, от Европейската сметна палата, когато използваме европейски бюджет, от ОЛАФ и от европейския омбудсман. Считам, че ние вече сме международната финансова институция, която е обект на най-сериозен надзор.
<P>
Въпреки това аз признавам, че наличието на банков надзор може да се окаже полезно и поради това ние сме напълно отворени за предложения, които биха могли да възникнат в това отношение, по-конкретно чрез новия Европейски банков орган.
<P>
Що се отнася до Базел III, аз просто ще кажа на г-н Rübig, че ние стриктно го следваме в работата си. Твърде рано е да се даде мнение относно влиянието, което той може да има, тъй като ние сме само на етап консултации по Базел III и параметрите все още не са уточнени.
<P>
По отношение на офшорните финансови центрове ще отговоря на г-н Geier, че това е въпрос, който живо ни интересува. Ако той желае, ние бихме могли да обясним по-подробно нашата нова политика, но всъщност основната ни грижа е да се предотврати избягването на данъци, когато се използват офшорни финансови центрове.
<P>
Накрая, един конкретен въпрос, повдигнат от г-н Schmidt. Той е прав, ние трябва да осъществим допълнителен напредък по отношение на равнопоставеността на половете. Данните, които той цитира, се отнасят само за управленския персонал. Вярно е, че имаме твърде малко жени в управленския състав на ЕИБ. Ние изпълняваме план за действие и се надяваме да променим това положение през следващите няколко години, но аз искам да го уверя, че ние имаме воля да го направим, ние искаме да подобрим ситуацията, която всъщност, както беше казано днес, е неприемлива.
<SPEAKER ID="043" NAME="Оли Рен" LANGUAGE="FI">
Г-н председател, уважаеми членове на Парламента, искам да ви благодаря за изключително професионалното и конструктивно разискване, а на г-н Deutsch - за отличния доклад.
<P>
Искам да спомена три неща по въпроса. Първо, убеден съм, че настоящото разискване и докладът ще осигурят солидна основа за бързото одобряване на външния мандат на Европейската инвестиционна банка. Това е важно за нас, за да можем да гарантираме ефективното изпълнение на общите цели на Европейския съюз в областта на външната политика и сътрудничеството за развитие.
<P>
На второ място, Европейската инвестиционна банка е изключително важен партньор на Европейската комисия, особено предвид желанието ни да постигнем целите на стратегията "Европа 2020", по-конкретно в областта на устойчивия растеж и заетостта. ЕИБ притежава ключа за развитието на инфраструктурата, иновациите и малките предприятия и ние си сътрудничим активно и последователно в тази област.
<P>
Разбираемо е, че много от ораторите се позоваваха на ситуацията в Гърция. Вчера, от името на Комисията, аз изказах съболезнования на близките и приятелите на онези, които загубиха живота си в Атина в резултат от насилието. Разгорещените разисквания са характерни за демокрацията, но насилието никога не може да бъде толерирано и трябва да се налагат стриктни ограничения за подобно поведение.
<P>
Комисията участва активно в съставянето на стабилизационна програма за гръцката икономика и приемането на огромен по обем пакет от оздравителни мерки в подкрепа на финансовата стабилност в еврозоната и за гарантиране на стабилността на гръцката икономика. В края на миналата седмица ние предложихме на Еврогрупата огромен пакет за спасяване на финансовия сектор и стабилизационна програма на обща стойност от 110 млрд. евро. Финансовите министри в Еврогрупата взеха решение миналата неделя във връзка с предложението на Комисията, ЕЦБ и МВФ. Това беше трудно, но в същото време необходимо и отговорно решение. Сега е от решаващо значение всички национални парламенти да финализират решенията си в най-скоро време. Аз например съм убеден във вашата подкрепа за постигането на тази цел.
<P>
Не става въпрос само за Гърция, но и за стабилността на цялата икономика на еврозоната. От жизненоважно значение е да бъде спрян разрушителният пожар в Гърция, преди той да е подпалил цяла Европа. Аз съм сигурен, че ние можем да направим това, но то предполага отговорни действия. Сега не е време да печелим евтина популярност: време е за отговорни и решителни действия. Еврото не е само техническо споразумение: то е може би най-важният съвместен политически проект на Европейския съюз.
<SPEAKER ID="044" NAME="Tamás Deutsch">
докладчик. - (HU) Г-н председател, г-н Мейщад, г-н Рен, моля позволете ми да изразя моите благодарности на колегите в Парламента, на председателя на ЕИБ и на члена на Комисията за ценното разискване.
<P>
Преди да гласуваме, позволете ми да направя три бележки в края на няколкото месеца усърдна и по мое мнение, ценна подготвителна работа. Както е казал граф Монтекуколи преди няколкостотин години, успешната война, успешното водене на война изисква пари, пари и пак пари. Ясно е, че за да се решат икономическите проблеми, които засягат всички нас, ние се нуждаем от създаване на работни места, създаване на работни места и пак създаване на работни места. Важно е, че Европейската инвестиционна банка винаги е считала това за жизненоважна цел, а днешното разискване ни вдъхва увереност, че тя ще продължава да работи в сътрудничество с Европейския парламент, Комисията и Съвета за постигането на тези цели.
<P>
Аз считам за важни направените от моите колеги бележки, които насърчават Европейската инвестиционна банка да отделя повече внимание на държавите-членки, които са засегнати в по-голяма степен от кризата. Считам, че и в този случай ние чукаме на отворена врата.
<P>
Не на последно място, по отношение на външния мандат на Европейската инвестиционна банка, аз смятам, че направените по време на пленарното разискване бележки, акцентиращи върху значението на предоставянето на подкрепа и кредити на европейските държави, граничещи с Европейския съюз, също са важни. Беше спомената Украйна, както и Балканският регион. Аз съм съгласен с това. И не на последно място, позволете ми в края на разискването да спомена имената на двама господа. В тези случаи обикновено ръководителите на институциите получават похвали. Естествено, аз бих желал да поздравя председателя на ЕИБ, г-н Мейщад, за свършената досега работа, но позволете ми да благодаря за работата и на г-н Дьо Крейенкур и г-н Брито, които бяха отлични партньори на Европейския парламент. Не на последно място, позволете ми да благодаря на колегите от Парламента за сътрудничеството. Ние вложихме общи усилия и успехът също е споделен.
<SPEAKER ID="045" NAME="Председател">
Г-н Hans-Peter Martin помоли за думата, за да направи лично изявление. Неговият сънародник г-н Mölzer спомена г-н Hans-Peter Martin, неговото минало и поведение и поради това съгласно член 151 той има право на отговор.
<P>
Изказванията, свързани с лични изявления, не бива да се превръщат в игра на тенис на маса, в която един оратор споменава друг, а другият отговаря на първия; ето защо след изказването на г-н Martin аз считам този въпрос за окончателно приключен. Г-н Martin ще има една минута да говори и аз го моля да се придържа стриктно към член 151, като го информирам, че точно след една минута ще му отнема думата.
<SPEAKER ID="046" NAME="Hans-Peter Martin" AFFILIATION="NI">
(DE) Г-н председател, тъжно е, че се налага да занимавам присъстващите в пленарната зала с този проблем. Трябва да ви кажа, че казаното от г-н Mölzer не е вярно. На път за залата той наистина ме нарече психопат. През последните години той често ми казваше, че трябва да отида на психиатър. Именно по този начин действат радикалните десни. Миналата година лидерът на социалдемократическата група каза: "Аз считам, че Hein-Christian Strache е нацист". Това е човекът, към чиято партия принадлежи г-н Mölzer и с когото работи в тясно сътрудничество.
<P>
Аз наистина считам въз основата на опита от повтарящото се при разискванията в залата, че ние не трябва да обсъждаме единствено икономическата криза, финансовата криза, както и онова, което сега може да се нарече "война за пари". Ние следва да разглеждаме и опасното разрастване на десния радикализъм. Ако седяхте тук отзад, г-н председател, с Вашето политическо минало щяхте да забележите опасните тенденции, които се появяват отново в Унгария, в Австрия и в други държави. Трябва да прекратим това, преди то да излезе извън контрол.
<SPEAKER ID="047" NAME="Председател">
Разискването приключи.
<P>
Гласуването ще се проведе днес от 11,00 ч.
<P>
Писмени изявления (член 149)
<SPEAKER ID="048" NAME="Liam Aylward" AFFILIATION="ALDE">
(GA) Европейската инвестиционна банка има жизненоважна роля по отношение на малките и средните предприятия, които се опитват да оцелеят в условията на настоящата икономическа криза. Малките и средните предприятия осигуряват 70% от заетостта в Европа, в резултат на което те имат основно значение за функционирането на европейската икономика.
<P>
Най-голямата трудност, пред която са изправени тези предприятия, е достъпът до финансиране и капитали. Трябва да приветстваме основното значение, което има ЕИБ за подпомагането на малките и средните предприятия, като банката следва да бъде подкрепяна в усилията й. За периода 2008-2011 г. за малките и средните предприятия е предвидена сума от 30 млрд. евро, като над 50 000 предприятия в Европейския съюз са се възползвали от финансирането на ЕИБ през 2009 г.
<P>
Аз приветствам отправените в доклада препоръки по отношение на засилването на прозрачността на системата, посредством която се отпускат заеми с помощта на финансовите посредници на ЕИБ. Финансовите посредници следва да предоставят тези заеми на малките предприятия. Системата за наблюдение на банката, която следи тези заеми, трябва да бъде усъвършенствана, за да гарантира ефективността на заемите.
<SPEAKER ID="049" NAME="Jim Higgins" AFFILIATION="PPE">
(EN) Аз високо оценявам последователната подкрепа, която Европейската инвестиционна банка (ЕИБ) оказва на Ирландия по време на икономическата криза. ЕИБ удивително добре реагира на сериозните ограничения в ликвидността и по-строгите условия на кредитиране, които водят до сериозни проблеми във финансирането на малките и средните предприятия (МСП) и намаляващо доверие във финансовите пазари. ЕИБ играе важна роля и в Европейския план за икономическо възстановяване, особено във връзка със засиленото финансиране на малките и средните предприятия, енергията от възобновяеми източници и екологично чистия транспорт. От решаващо значение е ЕИБ да поема по-смело рискове в кредитната си политика по отношение на МСП, за да им даде възможност на достъп до капитали и участие в проекти, свързани с поемане на риск. През миналата година ЕИБ предостави на Ирландия 1,02 млрд. евро за шест операции, което представлява най-високото равнище на финансиране за Ирландия. Аз приветствам факта, че банките, действащи като посредници, са задължени по договор да отпускат заеми на МСП, с най-малкото два пъти по-голям размер от този на заема им от ЕИБ, за да се гарантира, че малките и средните предприятия ще се възползват от финансирането на ЕИБ. Тази разпоредба обаче следва да е предмет на засилен надзор, тъй като много МСП в Ирландия се стремят да използват ирландски банки при получаването на заеми от ЕИБ.
<SPEAKER ID="999" NAME="Czesław Adam Siekierski  " LANGUAGE="PL">
През 2008 г. Европейската инвестиционна банка отпразнува 50 години от създаването си. През този период тя допринесе значително за развитието на интеграцията, балансираното и дълготрайно развитие, както и икономическото и социалното сближаване чрез подпомагане на инвестиционни проекти в Европа и кредитиране на публичния и частния сектор, използвайки финансовите пазари, както и собствени средства. През 2008 г. започна и световната финансова и икономическа криза, която съсипа европейската икономика. Предвид ограничената ликвидност, по-строгата политика на кредитиране и капиталовите ограничения на банките Европейската инвестиционна банка оказва помощ на редица изложени на риск инвестиции и проекти. Като реакция на кризата през 2008 г. ЕИБ значително увеличава обема на кредитирането за предприятията. Това е от изключителна важност, особено за сектора на малките и средните предприятия, които са извънредно засегнати от кризата. В много случаи, след като те се сблъскат с жестоките ограничения в опита да си осигурят достъп до капитал от банките, затънали в проблеми, Европейската инвестиционна банка е последната им надежда. Положителната роля, която има ЕИБ по време на кризата, е неоспорима. Заслужава си обаче да помислим как да използваме още по-добре средствата, с които банката разполага. Най-добрият начин за това е да се опрости усложнената бюрокрация и да се създадат ясни процедури.
