<CHAPTER ID="017">
Прилагането на стратегията на ЕС за региона на река Дунав (разискване)
<SPEAKER ID="159" NAME="Председател">
Следващата точка е разискването относно
<P>
въпроса, изискващ устен отговор, зададен от Silvia-Adriana Ţicău, Constanze Angela Krehl, Hannes Swoboda, Adrian Severin, Ивайло Калфин, Karin Kadenbach, Olga Sehnalová, Rovana Plumb, Csaba Sándor Tabajdi, Евгени Кирилов, Katarína Neveďalová, Vasilica Viorica Dăncilă, Daciana Octavia Sârbu, Ioan Mircea Paşcu, George Sabin Cutaş, Britta Thomsen, Corina Creţu, Claudiu Ciprian Tănăsescu, Ioan Enciu, Cătălin Sorin Ivan, Mario Pirillo, Kinga Göncz, Marc Tarabella, Françoise Castex, Victor Boştinaru, Inés Ayala Sender, Bogusław Liberadzki, Jo Leinen, Michael Cashman, Brian Simpson, Saïd El Khadraoui, Thijs Berman, Eider Gardiazábal Rubial, Ismail Ertug, Edit Herczog, от името на групата S&D; Michael Theurer, Владко Тодоров Панайотов, Renate Weber, Sophia in 't Veld, Jan Mulder, Gesine Meissner, Jorgo Chatzimarkakis, Catherine Bearder, Viktor Uspaskich, Wolf Klinz, Nadja Hirsch, Cristian Silviu Buşoi, Giommaria Uggias, Ramona Nicole Mănescu, Adina-Ioana Vălean, Hannu Takkula, Jürgen Creutzmann, Alexander Alvaro, Holger Krahmer, от името на групата ALDE; Reinhard Bütikofer, Michael Cramer, Eva Lichtenberger, Barbara Lochbihler, Heide Rühle, Elisabeth Schroedter, Isabelle Durant, от името на групата Verts/ALE; Peter van Dalen, Oldřich Vlasák, от името на групата ECR, към Комисията относно прилагането на стратегията на ЕС за региона на река Дунав (B7-0013/2011);
<P>
въпроса, изискващ устен отговор, зададен от Tamás Deutsch, Lambert van Nistelrooij, Danuta Maria Hübner, Marian-Jean Marinescu, Iosif Matula, Андрей Ковачев, János Áder, Zoltán Bagó, Kinga Gál, Béla Glattfelder, András Gyürk, Ágnes Hankiss, Lívia Járóka, Ádám Kósa, Csaba Őry, Ildikó Gáll-Pelcz, György Schöpflin, László Surján, József Szájer, Edit Bauer, Alajos Mészáros, Csaba Sógor, László Tőkés, Iuliu Winkler, Elisabeth Jeggle, от името на групата PPE, към Комисията относно стратегията на ЕС за региона на река Дунав (B7-0011/2011).
<SPEAKER ID="160" NAME="Silvia-Adriana Ţicău" LANGUAGE="RO">
Г-н председател, Комисията публикува стратегията на Европейския съюз за региона на река Дунав и свързания с нея план за действие, които трябва да бъдат приети от Европейския съвет по време на унгарското председателство на Европейския съюз на 8 декември 2010 г.
<P>
Европейският парламент спомогна за изготвянето на стратегията чрез резолюцията си от 20 януари 2010 г. и дейността на своя Дунавски форум, и ще продължи да бъде активен партньор по отношение на нейното изпълнение и актуализиране.
<P>
Стратегията на Европейския съюз за региона на река Дунав е резултат от широкообхватни консултации с участието на местни, регионални и национални органи, както и на представители на гражданското общество, академичната общност и бизнеса. Те ще играят още по-значима роля в процеса на прилагането й. Стратегията потвърждава важността на мобилността и интермодалността, както и на необходимостта да се инвестира за подобряване на плаването и междусистемните връзки, за развитие на пристанища за комбиниран транспорт и за използване на новите технологии, за да бъде река Дунав по-чиста и да се спомогне по-бързо да се премахнат пречките пред свободното движение на кораби.
<P>
Завършването на проектите за трансевропейска транспортна мрежа (TEN-T), свързани с региона на река Дунав, развитието на туризма и енергийната инфраструктура, предотвратяването и борбата с природните бедствия и въздействието на изменението на климата, както и културният и академичен обмен, ще донесат ползи за региона. Като се имат предвид сложните екосистеми и биологичното разнообразие в региона на река Дунав, от съществено значение е, в съответствие със Съвместното становище относно вътрешното плаване и устойчивостта на околната среда в басейна на река Дунав, да са налице интегрирани екипи по проекти и решения в полза на всички страни както за подобряване на плаването, така и за осигуряване на защита на околната среда.
<P>
Приветстваме назначаването на координатори на приоритетните области на 3 февруари и искаме от тях да се разработят работни програми и да се определят необходимите финансови средства, както и да се подобри сътрудничеството между държавите и регионите, така че да можем незабавно да преминем към изпълнение на стратегията. Държавите-членки могат да преразгледат оперативните си програми и да отделят средство за приоритетни проекти, свързани с региона на река Дунав. Също така, разпоредбите за бъдещата многогодишна финансова рамка трябва да включват конкретни разпоредби за макро-регионалните стратегии.
<P>
Бих искала да приключва, г-н председател, като заявя, че предвид връзката между Черно море и Северно море чрез реките Рейн, Майн и Дунав настояваме стратегията на Европейския съюз за региона на река Дунав да бъде разширена и да включва и региона на Черно море.
<SPEAKER ID="161" NAME="Ramona Nicole Mănescu" LANGUAGE="RO">
Г-н председател, стратегията на Европейския съюз за региона на река Дунав е интегрирана стратегия, която ще свърже различни европейски политики с акцент върху основните проблеми, които засягат целия макрорегион. Целта на участието на групата на Алианса на либералите и демократите за Европа е да се подобри превоза на товари чрез разширяване на плавателния канал, развитие на градовете по поречието на река Дунав чрез увеличение на капацитета на пристанищата и изграждане на необходимите терминали и адекватна инфраструктура в подкрепа на комбинирания транспорт, и не на последно място насърчаване на достъпа на малките и средни предприятия до европейските фондове.
<P>
Бих искала да подчертая доста специфичната взаимозависимост на държавите в региона на река Дунав и значението на инвестициите не само в областта на информационните и телекомуникационни технологии (ИКТ), но и за развитието на малките и средни предприятия и техните научноизследователски отдели с цел да се гарантира устойчиво развитие и ефективност и да се насърчи растежа на "зелената" икономика. Ако искаме да постигнем икономически растеж и да се създадат работни места в държавите-членки, граничещи с река Дунав, трябва да осигурим условията за успешното изпълнение на тази стратегия не само чрез участието на местните органи, но и чрез публично-частни партньорства.
<P>
Държавите-членки трябва да определят приоритетни области за развитие и да изготвят съответните проекти в разумен срок, като се уверят, че представляват интегрирани проекти, насочени към всички налични европейски фондове и най-вече възможностите за регионално сътрудничество. В този контекст смятам, че е от съществено значение да знаем точно какъв е планът за действие на Европейската комисия за изпълнение на стратегията, както и модела на управление, приет с тази цел.
<SPEAKER ID="162" NAME="Elisabeth Schroedter" LANGUAGE="DE">
Г-н председател, г-н член на Комисията, госпожи и господа, една цялостна стратегия за региона на река Дунав, която обединява всички засегнати региони, тяхното население и държавите-членки представлява голям напредък и предлага огромен потенциал за устойчиво развитие за целия крайречен регион. Икономическите и екологични аспекти могат да бъдат балансирани по един рационален начин, който да посочи пътя за бъдещето. Социалните проблеми могат да бъдат разрешени съвместно. Биологичното и културно разнообразие на целия район по поречието на реката може успешно да бъде предложено на пазара в общи туристически проекти. Най-важното обаче е, че едно такова сътрудничество трябва преди всичко да има за цел предотвратяване на разрушителни наводнения. Всички добре си спомняме годините, когато на много места в региона положението беше тревожно. Ето защо е важно регионите както по горното, така и по долното течение на реката да си сътрудничат посредством обща стратегия за региона на река Дунав в рамките на Европейския съюз с цел да се запази естественият характер на реката.
<P>
С това не искам да кажа, че не трябва да се обръща внимание на иновациите и напредъка. В крайна сметка е възможно да се поучим от грешките от миналото, а не да ги повтаряме. Ето защо корабите трябва да бъдат приспособени към реката, а не обратното. Тук е налице огромна възможност, защото разполагаме с техническата експертиза и потенциалът в региона е огромен. Това може да доведе до огромни иновации и световна маркетингова стратегия за целия регион на реката.
<P>
В този контекст също така ми се струва важно, че Европейският парламент трябва да коригира една точка от предложението на Комисията в резолюцията: подобно на региона на Балтийско море, вече съществува важно международно споразумение за съвместно сътрудничество по речни въпроси; това споразумение представлява консенсус и е довело до общо изявление, което позволява опазването на реката, като същевременно дава възможност за развитието й като транспортен маршрут за кораби. Много е важно Комисията да не отива по-далеч от това.
<P>
За да може да се случи това са необходими независими експерти и най-вече прозрачност. Опитът в района на Балтийско море показа, че прозрачността и участието на местните жители играят ключова роля, за да се гарантира, че мерките в крайречния район се ползват с широка подкрепа, че вършим работата си, като вземаме предвид бъдещите поколения, както и че този подход на сътрудничество е успешен.
<P>
Има много смисъл да се използват наличните фондове и да се прецени дали всички първоначално планирани мерки са били правилни и какви коригиращи мерки могат да се предприемат в интерес на рационално, екологично и икономическо балансирано сътрудничество и развитие в целия регион на река Дунав.
<SPEAKER ID="163" NAME="Oldřich Vlasák" LANGUAGE="CS">
Г-н председател, макрорегионалните стратегии са преди всичко политически инструмент, който представлява една от възможните форми на регионално сътрудничество. Те трябва да служат като инструмент за ефективно използване на съществуващите инициативи, програми, финансови инструменти, платформи за сътрудничество и институции. Макрорегионалните стратегии също така трябва да предоставят рамка за по-доброто функциониране на Съюза и вътрешния пазар, както и платформа за корпоративни мрежи. Те трябва да спомагат за рационализирането и по-доброто структуриране на достъпа до търговете, което е въпрос, пред който са изправени по-големите трансгранични географски единици в Европа. Както търговете, така и инструментите обаче трябва да бъдат ясно определени.
<P>
От гледна точка на нашата група, групата на Европейските консерватори и реформисти, от съществено значение е идеята за макрорегионалните стратегии на равнището на Европейския съюз да бъде решена по един структуриран и систематичен начин по отношение на другите политики. Ето защо е желателно да се избере стратегически подход към тези въпроси, особено по отношение на броя на стратегиите, както и на концентрацията и естеството на проектите и администрацията.
<P>
Подкрепяме идеята за макрорегионалните стратегии, включително тази за река Дунав, при условие че Съветът ще продължи да спазва одобрените принципи ("трите неутралности"): бюджетна и финансова неутралност, законодателна неутралност и институционална неутралност.
<P>
Ролята и бъдещето на макрорегионалните стратегии могат да са свързани с разискването за бъдещата употреба на европейските фондове, въпреки че според нас не е необходимо днешното разискване да преминава в дискусия за бъдещата архитектура на политиката на сближаване и очакването на евентуални финансови средства, определени за отделните държави в следващата финансова перспектива. Макрорегионалните стратегии не трябва да оказват влияние върху бъдещата архитектура на политиката на сближаване, с изключение на наднационалното сътрудничество, или върху финансовите средства за отделни цели.
<SPEAKER ID="164" NAME="Tamás Deutsch" LANGUAGE="HU">
Г-н председател, г-н член на Комисията, госпожи и господа, за какво точно става дума, когато говорим за европейската дунавска стратегия и споменаваме региона на река Дунав? Този регион свързва 14 европейски държави и 115 милиона европейски граждани. Може би няма да е преувеличено да се каже, че европейската стратегия за река Дунав е стратегията на бъдещето; не само бъдещото на Централна Европа, вероятно не дори бъдещото на Европейския съюз, а бъдещето на Европа в по-широк смисъл. Тя не само обръща поглед назад, не само се стреми да разреши проблемите, които донесохме с нас от миналото, а се стреми да създаде рецепта за сътрудничество, което може да се справи с предизвикателствата на бъдещето. При разработването на стратегията за региона на река Дунав ползвахме метод, използван за последно много отдавна, чрез който може би наистина успяхме да сближим Европейския съюз, инициативата на Европейския съюз и европейските граждани, защото на Комисията отне твърде дълго време да разработи концепцията си, която обяви през декември миналата година, като изслуша и разгледа становищата на изключително голям брой заинтересовани страни.
<P>
Също така друг особено важен въпрос е, че държавите и областите на региона на река Дунав, хората, които живеят тук, бяха сериозно засегнати от кризата, икономическата и финансова криза, така че стратегията за региона на река Дунав трябва да бъде стратегия на възстановяване от кризата, в основата на която да е увеличаването на заетостта. Смятам, че всички ние тук в Европейския парламент можем да приветстваме подхода на настоящото унгарско председателство на Европейския съвет, за което стратегията за един развиващ се, все по-проспериращ Дунавски регион, от една страна, и стратегията за един обитаем Дунавски регион, от друга, са от изключително значение. От тази гледна точка, от съществено значение за реализиране на стратегията за сътрудничество е да разполагаме с европейските фондове, които все още не са били използвани от държавите-членки, участващи в стратегията за региона на река Дунав, за изпълнението на тяхната политика на сближаване.
<SPEAKER ID="165" NAME="Йоханес Хаан" LANGUAGE="DE">
Г-н председател, Комисията е много ентусиазирана. Ето защо бяхме толкова доволни да поемем задачата за изготвяне на стратегия със съответните региони и държави-членки. Представихме проект с цел значително да се увеличи сътрудничеството между регионите и държавите-членки и да се подобри жизнения стандарт. Налице е широк консенсус във връзка с приоритетите на стратегията, а именно мобилността, околната среда и нейното подобряване, както и повишаване на благосъстоянието.
<P>
Много съм доволен, че Парламентът многократно одобри и подкрепи интегрирания подход, възприет в тази нова макрорегионална стратегия. Както показва и стратегията за региона на Балтийско море, активното участие на всички участници е жизнено важно - от местно, национално и регионално равнище до европейско равнище. Гражданското общество, бизнес общността и т.н. обаче трябва да изиграят своята роля. Това, изглежда, е случаят с региона на река Дунав. Това, което е необходимо, е действително устойчиво развитие. Така например, три от единадесетте приоритетни области са свързани с подобряване на качеството на водата, опазването на природата и въпроса с управлението на риска и екологично устойчиви мерки за предотвратяване на наводненията не само на река Дунав, но и на нейните притоци.
<P>
Изправени сме пред невероятна възможност тук. Нека не забравяме, че река Дунав несъмнено е най-международната река в света. Реката преминава през десет държави. Няма друга река в целия свят с толкова много граничещи държави по поречието й. Поради тази причина е много важно да използваме възможностите за институционално сътрудничество и за създаване на нови институции - особено с оглед на факта, че тази макрорегионална стратегия включва осем държави-членки на Европейския съюз и шест държави извън Съюза.
<P>
Нека се спра на финансирането: важното тук е, че трябва да се използват вече наличните средства. Има много възможности за това в действащото програмно планиране. Въпросът е да се свържат оперативните програми по един интелигентен начин, така че да може да се работи паралелно по определени проекти, които могат да се изпълнят само на трансрегионално ниво. В много дискусии, били те многостранни или двустранни, казвам на хората, че трябва вече да започнат своята подготовка за следващия кръг на подаване на заявления за финансиране, като разгледат кои проекти могат да бъдат изпълнени на общ принцип и какви финансови средства може да са необходими.
<P>
Въпросът е също така да се използват съществуващите допълнителни средства в региона като 30-те млрд. евро от Европейската инвестиционна банка за три години. Сигурен съм, че все още ще можем да разгледаме един или два конкретни въпроса пряко днес. От страна на Комисията, ще наблюдаваме и подкрепяме стратегията, която се разви отдолу нагоре. Ще се свика група на високо равнище от всички държави-членки, на която ще бъдат представяни редовни отчети за напредъка. Ще има последващи конференции, доклади и т.н. Преди всичко, ще има план за действие с конкретни мерки и срокове и е важно тези въпроси да бъдат подкрепени.
<P>
И накрая, бих искал да ви призова в качеството ви на местни представители да гарантирате, че вече разгледаните, оценени и одобрени днес мерки наистина ще бъдат изпълнени, така че всички наши общи намерения действително да дадат резултат.
<SPEAKER ID="166" NAME="Marian-Jean Marinescu" LANGUAGE="RO">
Г-н председател, групата на Европейската народна партия (Християндемократи) приветства изготвения от Комисията документ и ще даде одобрението си по време на унгарското председателство. Смятаме, че в общи линии има три предпоставки за ефективно изпълнение на стратегията: списък с приоритети и общи проекти, координация на равнището на Комисията и подходящо финансиране, така че да можем да постигнем желаната от всички нас цел.
<P>
Защо да се включва списък с приоритети? Причината е, че този списък трябва да се предостави на всички засегнати държави, списък с проекти, които ще бъдат съвместно изпълнени, по едно и също време, което ще спомогне за подобряване на икономическото развитие на региона, а оттам и ще го направи по-привлекателен. Всички партньори трябва да изпълнят тези ясно определени проекти, които ще имат набор от общи приоритети и ще бъдат приложени едновременно от всички заинтересовани страни. Следващата точка е координацията. Опитът на Европейския съюз със стратегията за региона на Балтийско море предостави доказателство за необходимостта от адекватна рамка на равнището на Европейския съюз с цел да се гарантира съгласуваността на стратегията. Рамката за координация не трябва да засяга регионалните и местните отговорности, а да гарантира изпълнението на съответните приоритети.
<P>
Вярно е, че не са необходими повече средства, нови институции или ново законодателство. Необходима е обаче стратегия, която ще се основава на общ списък с приоритети, добра координация и ефективно финансиране. Този план трябва да бъде приложен и вече заделените средства в структурните програми трябва да бъдат допълнени както от страна на участващите държави, така и чрез възможността от преразпределение на неизползвани средства от други сегменти.
<P>
Г-н член на Комисията, Вие предложихте договор за бъдещата политика на сближаване. Може би бихте могли да повторите това упражнение и за изпълнението на стратегията за река Дунав.
<SPEAKER ID="167" NAME="Csaba Sándor Tabajdi" LANGUAGE="HU">
Г-н председател, имаме късмет, че г-н Хаан е членът на Комисията, отговарящ по тези въпроси. Той също е от дунавска държава и със сигурност унгарското председателство и Европейската комисия ги очаква много работа, за да се хармонизират 11-те области на политиката. Има прекалено много приоритети, г-н член на Комисията и членове на Парламента. Как ще бъде възможно да се постигне баланс и хармонизация между различните приоритети? Казвам това не от съмнение, защото и аз бих искал стратегията да бъде успешна, а най-хубавото нещо в тази стратегия е, че тя насърчава и принуждава държавите в региона на река Дунав да си сътрудничат в области, където това се е налагало често. В същото време е спорно как понякога противоречащи си цели от дунавската стратегия като качеството на водите, подобряването на състоянието на околната среда, корабоплаването, потреблението на енергия или екотуризма, могат да бъдат хармонизирани. Поради тази причина Комисията е изправена пред огромен обем работа, за да се създаде хармония между 11-те държави и 11-те политики след приемането през юни.
<SPEAKER ID="168" NAME="Филиз Хакъева Хюсменова">
от името на групата ALDE. - Стратегията за Дунавския регион предстои да бъде одобрена от Съвета на министрите през април, което ще е сигнал към широката общественост, че няма пречки за старта на нейното изпълнение.
<P>
На практика обаче пред държавите-членки и нечленки от региона стоят множество предизвикателства, свързани с реалното изпълнение и координиране не само по приоритетите, но и по механизмите за финансиране, за възлагането, отчитането и контрола на изпълнението. Това се отнася особено за големи трансгранични инфраструктурни проекти.
<P>
Смятам, че Комисията трябва да разгледа с внимание въпроса за мониторинга на проектите, които се изпълняват по Дунавската стратегия, не само по отношение на финансовата дисциплина, но също и по спазване на срокове, договорености и качество на постигнатите резултати. Трябва да бъдат установени ясни отговорности относно това кой, как и кога наблюдава изпълнението на ангажиментите, респективно как се докладва за проблеми, техния анализ за решаване.
<P>
Още един съществен въпрос е комуникацията и популяризирането на резултатите, постигнати по време на изпълнението на стратегията. Прозрачността и достъпът до информация за хода на проектите е от изключителна важност, както за обективното протичане на административните процеси вътре между координаторите и изпълнителите на проекти, така и за гражданите на Европейския съюз.
<P>
Преди създаването на стратегията ние проведохме широки дискусии и консултации по въпроси, които касаят приоритетите и реалните проекти по стратегията. Това повиши заинтересоваността на европейските граждани. Как те ще се информират за напредъка на стратегията или липсата на такъв, какъв ще е механизмът за обществен контрол? Това е въпрос, който очаква отговор и на европейски ниво.
<P>
Ето защо считам, че дебатите и информационните кампании трябва да бъдат продължени, за да може да се поддържа обществената ангажираност към този амбициозен европейски проект, който всички бихме искали да видим осъществен.
<SPEAKER ID="169" NAME="Barbara Lochbihler" LANGUAGE="DE">
Г-н председател, важно е изготвянето на стратегията да бъде открит процес и да не се позволява на малък брой влиятелни страни да диктуват резултата. Това означава, че трябва да намерим и решения за противоречащи си интереси. Не е възможно да се съгласуват всички форми на развитие за водните пътища с цел да се опази уникалното природно наследство на региона на река Дунав. Въпросът трябва да бъде да се използват техническите възможности, с които разполагаме, и да приспособим корабите към реката, а не обратното.
<P>
Тук имам предвид река Дунав, защото тя тече свободно през Бавария. Смятам, че трябва да отправим сериозни критики към факта, че съобщението на Комисията не се стреми да следва пътя на технически възможното и най-екологично съвместимото. Противно на препоръките към днешна дата, Комисията сега се ангажира с развитие, което ще позволи на плавателни съдове от тип 4B целогодишно да плават по реката до 2015 г. Неизбежно ще се стигне до конфликт, въпреки че това няма да е необходимо, ако се достигне до консенсус за това как да се използват наличните технически възможности, като същевременно се опазват природните места за отдих. Това предварително решение трябва да се оттегли на всяка цена.
<P>
И накрая, също така бих призовала стратегията на Европейския съюз за интеграцията на ромите да бъде свързана със стратегията за региона на река Дунав. Това трябва да бъде отразено и в резолюцията на Парламента.
<SPEAKER ID="170" NAME="Jaroslav Paška" LANGUAGE="SK">
Г-н председател, в края на миналата година Европейската комисия представи съобщение - план за действие на стратегията на Европейския съюз за региона на река Дунав. В част 2,1 от съобщението става дума за предизвикателствата и възможностите, които един общ, координиран подход на засегнатите държави може да доведе до развитието на региона.
<P>
Една от тях е използването на дунавския воден път за ефективен и екологичен транспорт на стоки. Знаем, че настоящият капацитет за транспорт на реката е далеч под това, което може да бъде. Във връзка с изграждането на широка железопътна линия за превоз на стоки от Владивосток през цяла Азия, региона на Каспийско море, Русия, Украйна и чак до пристанището на Виена в близост до Братислава обаче значението на дунавския воден път със сигурност ще се увеличи рязко. Ето защо според мен, в интерес на съживяване и увеличаване на икономическия растеж в региона, е необходимо отново да се разгледат планираните проекти за екологична водна инфраструктура, които ще дадат възможност не само да се намалят рисковете и последиците от наводнения, но и да се подобри корабоплаването по реката, като същевременно се произвежда евтина, чиста електроенергия от възобновяеми източници. За такъв вид инфраструктура със сигурност си заслужава и да се усвоят съществуващите неизползвани средства, особено от Кохезионния фонд, ако може да се намери подходящ механизъм за това.
<SPEAKER ID="171" NAME="Lambert van Nistelrooij" AFFILIATION="PPE">
(NL) Г-н председател, добре е, че ускоряваме стратегията за региона на река Дунав. Налице са сериозни проблеми, знаем това, екологични проблеми, свлачища, качество на водата и - което е по-важно - не използваме напълно потенциала, който предлага тази област на гражданите и предприятията.
<P>
Като нидерландски член на Парламента знам, че имахме подобен подход към река Рейн. Подобренията на качеството на водата, функционирането на транспорта и туризма и селското стопанство вървят ръка за ръка. След като конфронтацията не дава резултат, един интегриран подход може наистина да помогне.
<P>
Да се спрем и на правното основание. В Договора се предвижда правно основание за по-голямо териториално сближаване. Този нов член предлага възможност за добро сътрудничество между и отвъд границите на четиринадесетте участващи държави-членки. Инструментите, цел 3 от политиката на сближаване, предлагат отлично основание, защото обхващат общинските райони, дружествата и гражданите. Групата на Европейската народна партия (Християндемократи) казва "да" на тази стратегия. При тези три условия, както членът на Комисията току-що заяви: няма нови структури, няма нови законодателни рамки и няма нови отделни фондове. Въпреки това "да" на използването на наличните средства и "да" на средствата на Европейската инвестиционна банка.
<P>
Макрорегионите, които все още са на експериментален етап, не трябва да усложняват администрацията в Европа. Не, регионът, самата държава-членка, ще продължи да бъде отправната точка и тези пари и тези инструменти ще бъдат усвоени по-ефективно. Тогава според мен ще бъдем в състояние да работим ефективно по тези програми за действия, които предлагат консултации и помощ и които се подкрепят от Европейската комисия.
<P>
При тези условия в момента постигаме напредък по отношение на Балтийско море. Това функционира безпроблемно - сега река Дунав скоро Атлантическото крайбрежие.
<P>
Тази сутрин говорих със "Schuttevaer", нидерландско сдружение на капитаните; според тях 10% от транспорта по река Рейн идва от река Дунав. Можем лесно да увеличим този процент, ако използваме по-ефективно този широк воден път между Северно и Черно море. Това ще е от полза както за Изтока, така и за Запада.
<SPEAKER ID="172" NAME="Евгени Кирилов" AFFILIATION="S&amp;D">
(EN) Г-н председател, Дунавската стратегия трябва да се превърне в непрекъснат процес и в инструмент за координация между партньори, които са изправени пред сходни предизвикателства. Тя трябва да подобри изпълнението на общите цели и да помогне на нашите граждани, които живеят по поречието на тази важна европейска артерия, която, както вече беше споменато, беше сериозно засегната от настоящата криза, да усетят въздействието й.
<P>
От съществено значение е Дунавската стратегия да се основава на подход "отдолу-нагоре". Това партньорство трябва да бъде проследено в бъдещото развитие на програмните документи на политиката на сближаване. Активното участие на местните и регионални заинтересовани страни е гаранция, че те признават за свои приоритети действията и проектите, включени в стратегията. С това имам предвид реална собственост на процеса. Готовността на дунавските региони да отделят средства от собствените си програми за общи проекти е предпоставка за успешното постигане на целите им, но те също така трябва и да засилят координацията на съществуващите трансгранични програми. Това е единственият начин, по който стратегията може да се превърне в добър пример за междурегионално сътрудничество.
<SPEAKER ID="173" NAME="Olga Sehnalová" AFFILIATION="S&amp;D">
(CS) Г-н председател, Дунавската стратегия е втората макрорегионална стратегия в подкрепа на териториалното сътрудничество, където са налице общи характеристики и съвместни предизвикателства.
<P>
Ние със сигурност споделяме мнението, че основната цел е да се гарантира устойчиво развитие, работни места и просперитет в региона на река Дунав. Също така трябва в максимална степен да се използват съществуващите инструменти и политики. Ето защо аз напълно подкрепям така наречения принцип на трите "не"та - без ненужна бюрокрация, без нови институции и без нови или допълнителни средства. В същото време обаче за Комисията възниква един конкретен въпрос относно тези цели. Как може да се гарантира, че стратегията се изпълнява правилно при тези условия?
<P>
Регионалните и общински органи, в сътрудничество с доброволческия сектор, трябва да изиграят особено важна роля в рамката на принципа на субсидиарност. Тези органи трябва да си сътрудничат ефективно и дейностите им трябва да се наблюдават и оценяват от Комисията. Изпълнението трябва да бъде регулирано чрез план за действие на Комисията. Комисията обаче изготвя ли съкратен и по-лесно разбираем вариант на този документ, който ще представи основните практически предимства на стратегията директно на гражданите и на местните и регионални органи? Един последен въпрос: каква връзка може да има между Дунавската стратегия и новата финансова рамка за 2014-2020 г.? Има ли припокриване?
<SPEAKER ID="174" NAME="Karin Kadenbach" AFFILIATION="S&amp;D">
(DE) Г-н председател, г-н член на Комисията, бих искала да изкажа искрената си благодарност на Вас и една от забележките Ви, че "Комисията е много ентусиазирана".
<P>
Стратегията за региона на река Дунав действително е процес "отдолу-нагоре". Независимо в коя държава-членка, но особено в общностите по поречието на река Дунав, навсякъде се споделя мнението, че тази стратегия е от съществено значение.
<P>
Ако се вслушаме в днешните обсъждания, става ясно какви са най-големите страхове. Сътрудничеството в културната сфера не е голям проблем - това е нещо, което ще работи. Дунавският регион има голям опит в сферата на културното сътрудничество. Страховете се отнасят до устойчивостта и заплахата за самия Дунав.
<P>
Днес чухме, че река Дунав трябва да се развие като транспортен маршрут, защото ние - тук говоря и в качеството си на член на комисията по околна среда, обществено здраве и безопасност на храните - наистина считаме това за алтернативен начин ако не да намалим емисиите от въглероден двуокис, то поне да не го увеличаваме. Ние обаче признаваме голямата заплаха за река Дунав като цяло.
<P>
Ако разглеждаме река Дунав и притоците й като една голяма екосистема, тогава виждаме, че стратегията за региона на река Дунав представлява голяма възможност, въпреки че, от друга страна, изисква голяма далновидност по отношение на начина, по който се изготвя.
<P>
Налице са призиви за повече средства и наистина ще се изисква финансова подкрепа. Вие и Комисията, както и от Парламента, обаче ще трябва да гарантирате, че всички отделени средства действително ще спомогнат да се гарантира, че екосистемата, която се състои от река Дунав, нейните притоци, горите, сухите ливади и мочурите, ще бъде запазена за в бъдеще. Това е основно изискване, ако Европа иска да се развива.
<P>
Стратегията за региона на река Дунав наистина предлага възможност за инвестиции в екологична енергия и за постигане на устойчивост "отдолу-нагоре". Вече имаме възможност да използваме ентусиазма на населението, заинтересованите страни и другите отговорни лица. Заедно трябва да се възползваме максимално от тази възможност, защото тук можем да дадем отличен пример.
<SPEAKER ID="175" NAME="Ивайло Калфин" AFFILIATION="S&amp;D">
Още от самото начало Дунавската стратегия трябва да даде конкретни резултати, които да са видими и убедителни за гражданите от дунавските страни.
<P>
Има много идеи в страните по река Дунав, но са важни приоритетите, с които ще започне стратегията. Проекти за изграждане на общи туристически маршрути, за развитие на транспорта, екологията и контактите между университетите могат да бъдат видими и да дадат облика на Дунавската стратегия.
<P>
Бих искал специално да отбележа необходимостта от активно включване на структурите на гражданското общество още в самото начало на изпълнението на стратегията. Тя ще бъде успешна тогава, когато гражданите по течението на Дунав усетят, че има конкретни форми, в които те могат да се включат в сътрудничеството.
<P>
В този смисъл бих искал да призова както Комисията, така и колегите от Европейския парламент от страните по река Дунав, да съдействаме за откриването на информационни офиси и да подпомогнем специално неправителствените организации, общините и университетите да реализират конкретни проекти.
<SPEAKER ID="176" NAME="Miroslav Mikolášik" AFFILIATION="PPE">
(SK) Г-н председател, Дунавската стратегия ще представлява само празни приказки, ако не се приложи заедно с финансиране. Тази вечер обсъждаме и този въпрос.
<P>
От друга страна обаче, е добре, че комбинираният транспорт е един от основните акценти. Така например знам, че речните пристанища по река Дунав, както във Виена, така и в Братислава, след като бъдат модернизирани, ще допринесат значително за областта на комбинирания транспорт, като ще се гарантира, че не всичко се превозва само чрез камиони, защото това, разбира се, вреди на околната среда. Неотдавнашната конференция за дунавската стратегия в Братислава, на която присъства словашкият заместник министър председател и министър на транспорта Ян Фигел, очерта основните тенденции и участието на всички държави на река Дунав, които са включени в стратегията. Въпросите за околната среда, чистотата на подземните води, както и предотвратяването на природни бедствия и екологични катастрофи, са все теми, които трябва да бъдат включени по един разумен начин. Според мен стратегията няма да има влияние върху бъдещото разпределение на структурните фондове за други региони.
<SPEAKER ID="177" NAME="George Sabin Cutaş" AFFILIATION="S&amp;D">
(RO) Г-н председател, присъединяванията през 2004 г. и 2007 г. ни позволиха да говорим за Дунавския регион като област в Европейския съюз. В резултат на това, след искането на Европейския съвет през юни 2009 г., Комисията изготви стратегията за региона на река Дунав. Бих искал да поздравя отделеното от документа внимание на 11 ключови области, които, при условие че бъдат приложени правилно, ще доведат до постигане на устойчиво развитие и създаване на работни места и сигурност в региона. Смятам, че едно от условията за гарантиране на успеха на стратегията е да се преодолее бездействието на различните региони чрез усилено финансово и институционално сътрудничество и чрез осигуряване на по-добър достъп до съществуващите средства на регионално равнище.
<P>
Не на последно място, един фактор, който може да изиграе важна роля за успеха на стратегията, е енергетиката, Фрагментирането на енергийните пазари води до високи цени и липса на реална конкуренция. Ето защо призовавам за диверсификация на доставките чрез междусистемни връзки и истински регионални пазари, които могат да гарантират по-висока енергийна сигурност.
<SPEAKER ID="178" NAME="Franz Obermayr" AFFILIATION="NI">
(DE) Г-н председател, г-н член на Комисията, стратегията за региона на река Дунав има за цел, наред с други неща, да насърчи дългосрочното сътрудничеството, за да се подобри транспортната мрежа и инфраструктура за по-голямо опазване на околната среда. Това със сигурност ще включва пречиствателни станции и проекти за насърчаване на екологичните технологии и биологичното разнообразие. Това е нещо добро.
<P>
И все пак, това, което според мен липсва от точката за околната среда, г-н член на Комисията, е въпросът за безопасността на околната среда в контекста на ядрената енергия. В крайна сметка, някои от най-спорните атомни електроцентрали в Европа - "Моховце", "Темелин", "Белене" - се намират в Дунавския регион и до голяма степен методите на изграждане, използвани там, са още от съветския период, така че електроцентралите имат някои сериозни и опасни недостатъци. Въпреки сериозните международни последици на политиката на ненамеса в областта на ядрената енергетика, не се обръща достатъчно внимание на прилежащите райони на съседните държави, които не са включени в екологичните оценки в необходимата степен. За съжаление, това води до напрежение между съседните държави и региони по отношение на политиката за околната среда. Смятам, че стратегията за региона на река Дунав ще предостави отлично основа за разрешаването на тези въпроси.
<SPEAKER ID="179" NAME="Alajos Mészáros" AFFILIATION="PPE">
(HU) Г-н председател, когато в детството ми плувах в Дунава, винаги излизах покрит с нефт и миризмата му, така че се надявам, че това ще се промени в бъдеще. Днес ситуацията е напълно различна и в бъдеще, когато дунавската стратегия постигне успех, аз смятам и се надявам, че чрез пречистването на река Дунав различията между регионите също ще изчезнат постепенно. Съжалявам, че няма отделна финансова рамка и че беше сложена при политиката на сближаване, което иначе е съвсем правилно, защото ако вървите по поречието на река Дунав, ще видите ужасно големите разлики, които съществуват между различните региони. Друга причина, поради която стратегията е добра, е защото река Дунав свързва старите и новите държави-членки, и това ни вдъхновява да хомогенизираме тези региони и да ги поведем към развитие. Макрорегионът на балтийските държави е много добър пример за нас, като можем да транспонираме множество положителни импулси на практика въз основа на техния опит, по-специално по въпросите на околната среда.
<SPEAKER ID="180" NAME="Vasilica Viorica Dăncilă" AFFILIATION="S&amp;D">
(RO) Г-н председател, стратегията на Европейския съюз за региона на река Дунав, изготвена въз основа на модела на стратегията за Балтийско море, предлага средство за координация на политиките на Европейския съюз в голям брой области. Тази стратегия ще трябва да отговори на предизвикателствата, пред които са изправени държавите в региона: икономически и социални различия между различните региони в държавите, граничещи с река Дунав, увеличаването на корабоплаването, изменението на климата, културното разнообразие и въпросите в областта на околната среда и биологичното разнообразие.
<P>
В тази връзка смятам, че стратегията на Европейския съюз за региона на река Дунав ще предостави постоянна платформа за диалог между държавите-членки на Европейския съюз и държавите извън Съюза, както и инструменти за постигане на дългосрочни ползи на национално, регионално и местно равнище. Искаме подходяща стратегия, която се основава на нови технологии, иновации и инвестиции и която след като бъде приложена, в крайна сметка ще подобри качеството на живот за всички европейски граждани в региона на река Дунав.
<SPEAKER ID="181" NAME="Йоханес Хаан" LANGUAGE="DE">
Г-н председател, не е възможно да разгледаме всичко в краткото време, с което разполагаме, но ми позволете да се спра на два или три въпроса. Първият от тях се отнася до въпроса за корабоплаването. Това е въпрос, на който трябва да намерим интелигентно, екологично приемливо и икономическо оправдано решение.
<P>
Съществуват два подхода, които могат да бъдат интелигентно съчетани. На първо място, трябва активно да започнем работа, като например разработване на корпуси на корабите, за да се намали потреблението на енергия и да се ограничи отрицателното въздействие върху речните корита. На второ място - смятам, че твърде малко внимание е обърнато на това до този момент, и споделям мнението на тези, които смятат, че корабите трябва да бъдат приспособени към реката, а не обратното - трябва да се разделим с идеята, че корабите трябва да бъдат с едни и същи размери по цялото протежение на река Дунав. Корабите, които плават в Средиземно море, не са същите кораби, които плават в Атлантическия океан, и обратно. Знаем, че средното разстояние за товарни превози е около 800 километра и аз съм убеден, че ако изборът на разположение е достатъчно привлекателен, тогава и това разстояние може да бъде намалено. Ето защо си струва да се разгледа и дали би било възможно в тази връзка да създадем или предложим адекватен избор по отношение на размера на корабите за различните отсечки на реката.
<P>
Един въпрос, който също ще бъде от значение в този контекст и който беше споменат вече няколко пъти, е така нареченото "многостепенно управление". В тази връзка, ние сме в състояние да опитаме подход, който възнамеряваме да въведем доста енергично в следващия програмен период, и по-специално опит за активно участие на всички части от обществото в развитието, но по-специално и в изпълнението на стратегията. В тази връзка аз напълно споделям оценката на г-жа Kadenbach и другите. Тук е налице невероятен ентусиазъм, от който трябва да се възползваме, за да се създаде съответната добавена стойност. Личи си, че действително съществува плам и страст сред населението.
<P>
В общи линии, сега заедно трябва да осъществим това, което вече фактически обещахме. В този смисъл мога единствено отново да приканя всички да приложим на практика интервенциите, които планирахме заедно. Преди всичко бих искал още веднъж да подчертая, че по принцип има достатъчно средства, поне за момента. Това, което трябва да направим, е да създадем съответната добавена стойност за региона на река Дунав и гражданите му, всички 115 милиона от тях, които живеят по поречието на реката.
<SPEAKER ID="182" NAME="Председател">
Разискването приключи.
<P>
Гласуването ще се проведе в четвъртък, 17 февруари 2011 г.
<P>
Писмени изявления (член 149)
<SPEAKER ID="186" NAME="János Áder" AFFILIATION="PPE">
в писмена форма. - (HU) В научните среди има един изтъркан израз, според който има три основни стратегически богатства, заради които човек дори би воювал. Тези богатства са нефтът, храните и запасите от прясна вода. В Европа Дунав е реката с най-големи водни запаси. Всички други нейни предимства - от транспорт до производство на енергия - могат единствено да бъдат второстепенни с оглед на значението на водата като стратегическа стока. Както подчертах в няколко от моите изказвания в Парламента, именно поради тази причина според мен Дунавската стратегия трябва преди всичко да бъде средство за опазване на запасите от питейна вода. По една случайност мнението ми съвпада с усилията на Европейския съюз, насочени към гарантиране на спазването на изискванията за качество на водата на Европейския съюз, посочени в Рамковата директива за водите. Ето защо смятам, че ако по време на прилагането на стратегията на практика интересите на защитата на водните източници и производство на енергия или защита на водните източници и вътрешното корабоплаване и транспорт евентуално си противоречат, в това отношение трябва да се направят отстъпки като основен приоритет. С оглед на всичко това се учудвам, че съобщението на Комисията включва конкретни цели в обхвата на развитието на корабоплаването в река Дунав, които предвиждат, че трябва да има 2,5-метрова водоизместимост за плавателните съдове по реката през всеки ден от годината. Една от причините това условие да е особено странно е защото, доколкото знам, то не получи одобрението не само на унгарските водни специалисти, но и на техните колеги от Австрия и Германия.
<SPEAKER ID="185" NAME="Iosif Matula" LANGUAGE="RO">
От дълго време река Дунав служи не само като естествена граница между държави и региони, но и като бъдещ източник на енергия и малко използвано средство за транспорт. Дунавската стратегия се основава на принципа на намаляване на тези вътрешни бариери до премахването им с цел да се подобри сътрудничеството между държавите, граничещи с реката. Басейнът на река Дунав е основан на една устойчива макрорегионална структура. Европейската стратегия в тази област е насочена към общностите, регионите и европейските държави, хармонизиране на техните нужди за икономическо, социално и културно развитие, като също така отговаря на екологичните стандарти на естествените местообитания на река Дунав. Последователното развитие на този макрорегион ще спомогне за намаляване на различията между регионите и постигане на целта на Европейския съюз за териториално сближаване. Стратегията ще предостави платформа за укрепване на партньорствата между органите на различни равнища, както и между органите, частния сектор и гражданското общество. Без конкретното участие на всички гореспоменати заинтересовани страни, изпълнението на една такава сложна и всеобхватна структура като Дунавската стратегия ще си остане само един стремеж. Развитието на регионалния енергиен пазар е друга област на интерес за държавите, граничещи с река Дунав. Стратегическите връзки между съседните държави ще окажат положително влияние върху енергийната сигурност и опазването на околната среда, като се има предвид потенциала на дунавския макрорегион като източник на устойчива енергия.
<SPEAKER ID="183" NAME="Andreas Mölzer" LANGUAGE="DE">
Река Дунав е връзка от съществено значение, която, въпреки обединяването на Европа, изглежда все още образува разделителна преграда, като Дунавският регион фактически представлява затворена културна зона от Пасау до Черно море. Дунавската стратегия има за цел да подобри начина, по който реката, която тече през осем държави-членки на Европейския съюз и шест държави извън Съюза, се използва като транспортен маршрут, което вероятно ще наложи разширяване на плавателните канали. Освен това Дунавската стратегия обхваща и сферата на енергетиката, която в някои случаи може да включва увеличение на водноелектрическата енергия. Също така стратегията има за цел да представлява важен стимулиращ фактор за икономиката. Трябва да се надяваме, че новият водещ проект на Европейския съюз, а именно Дунавската стратегия, впоследствие действително ще включва известно видимо и осезаемо съдържание. Доколко този проект ще бъде успешен със сигурност ще зависи, наред с други неща, от това как ще бъде разрешено напрежението между целите на опазването на околната среда и обединяването на Дунавския регион и дали река Дунав ще е достатъчно свързващо звено за изпълнението на този гигантски проект. Обхватът на Дунавската стратегия няма да се ограничава до отчитане на екологичните аспекти с цел предотвратяване на по-нататъшни щети върху дунавската екосистема. Ще бъде добре, ако сътрудничеството с Хърватия като част от Дунавската стратегия може да доведе до напредък по отношение на реституционните претенции на дунавските шваби, изселени след Първата световна война.
<SPEAKER ID="184" NAME="Georgios Stavrakakis" AFFILIATION="S&amp;D">
в писмена форма. - (EL) Стратегията за региона на река Дунав е свидетелство за изключителното значение на един "интегриран подход" към развитието на области, които са изправени пред общи предизвикателства - предизвикателства, които не спират на границите на Европейския съюз и които изискват общи действия, ако искаме те бъдат разгледани ефективно. Чрез координиране на политиките, финансовите механизми и агенциите, които участват на различни нива на управление, ще сме в състояние да формулираме интегрирани отговори на редица предизвикателства: неизползвания потенциал за речно корабоплаване, липсата на пътища и железопътни линии и заплахите за околната среда. Всички трябва да спомогнем да се гарантира, че стратегията за региона на река Дунав се изпълнява възможно най-бързо и ефективно. Тя и стратегията за Балтийския регион ще представляват пилотни проекти и ще осигурят най-добрите методи и механизми за тяхното прилагане спрямо други "макрорегиони". Предизвикателствата, които стратегията за региона на река Дунав трябва да разгледа, явно съществуват в други, по-широки географки области, като Балканите и региона на Адриатическо море. Не е необходимо да споменавам последиците, които изменението на климата се очаква да има върху тези области и техния потенциал по отношение на развитието на "зелена" икономика, транспорт и възобновяеми енергийни източници. Европейската комисия трябва да отговори на тези предизвикателства, като приеме подобни "макрорегионални стратегии".
<SPEAKER ID="186" NAME="Csanád Szegedi" LANGUAGE="HU">
"Jobbik", Движението за по-добра Унгария, смята, че е важно и необходимо стратегията на Европейския съюз за региона на река Дунав да бъде стартирана възможно най-скоро. Основният проблем обаче, както винаги, е предизвикан от въпросите за прозрачност и финансиране. Огромните помощи, отпуснати от Кохезионния фонд и на разположение от регионалните програми за сътрудничество, трябва да бъдат получени на местно равнище. Настоящите регионални различия могат да бъдат ограничени единствено чрез прилагането на една внимателно обмислена и прозрачна стратегия, която ефективно разпределя неусвоените средства в пряка подкрепа на местните предприемачи и инвестиции. Държавите, които искат да се присъединят към Европейския съюз, като Хърватия, а по-късно и Сърбия, също ще представляват естествени партньори на Дунавския регион. Поради тази причина стратегията трябва да отдаде много по-голямо значение на трансграничното сътрудничество и ролята на новите държави-членки.
