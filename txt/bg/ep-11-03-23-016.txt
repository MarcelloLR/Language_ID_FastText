<CHAPTER ID="016">
Подготовка на заседанието на Европейския съвет (24-25 март 2011 г.) (разискване) 
<SPEAKER ID="067" NAME="Председател">
Следващата точка са изявленията на Съвета и на Комисията относно подготовка на заседанието на Европейския съюз, което ще се проведе на 24 и 25 март 2011 г.
<SPEAKER ID="068" NAME="Енико Гьори">
действащ председател на Съвета. - (EN) Г-н председател, г-н Барозу, г-н член на Комисията, уважаеми колеги, горещо приветствам възможността да застана пред вас преди следващото заседание на Европейския съвет. Както ви е известно, това заседание ще бъде доста напрегнато поради непредвидените събития от последните две седмици.
<P>
Позволете ми в началото да ви запозная с основните въпроси от дневния ред на Европейския съвет. Той ще включва три основни точки: първо, всеобхватен икономически пакет, който се надявам, че ще бъде приет от държавните и правителствените ръководители; второ, Либия и южните ни съседи; и трето, Япония.
<P>
Ще започна с въпросите, свързани с икономическата политика. Европейският съвет, надявам се, ще приеме този пакет, за да отговори на икономическата и финансовата криза. Пакетът се състои от шест основни елемента, като първият е приключването на първия етап от европейския семестър с приемането на приоритетите за фискална консолидация и структурни реформи. Както ви е известно, цикълът на европейския семестър започна рано тази година с представянето на годишния обзор на растежа, изготвен от Комисията. Той събира на едно място различни препоръки, свързани с политиките, които са необходими за укрепване на възстановяването, които да подпомогнат на Европа да запази международната си конкурентоспособност и да постигне целите от стратегията "ЕС 2020".
<P>
Първият етап от европейския семестър сега ще приключи с приемането от Европейския съвет на приоритетите за фискална консолидация и структурни реформи в съответствие с изводите, изготвени от Съвета по икономически и финансови въпроси и от Съвета по заетостта, социалната политика, здравеопазването и защитата на потребителите. Темата на този доклад - изготвен от председателството - получи одобрение от Съвета по общи въпроси миналия понеделник. Държавите-членки ще вземат под внимание тези най-общи направления на политиките при изготвянето на програмите си за стабилност и конвергенция, като националните програми за реформи ще трябва да бъдат представени през април.
<P>
Въз основа на оценката на Комисията след това през юни Съветът ще представи на държавите-членки своята оценка и насоки: с други думи, в момента, когато в повечето държави-членки важни бюджетни решения са на подготвителен етап. Целта на унгарското председателство е да приключи първия европейски семестър преди Европейския съвет през юни 2011 г.
<P>
Вторият елемент е укрепването на икономическото управление и в това отношение Европейският парламент има решаваща роля. Съветът вече предприе важна стъпка напред: министрите по икономическите и финансовите въпроси одобриха общия подход на Съвета по отношение на шестте законодателни предложения относно укрепването на икономическото управление. Това постижение дава възможност на председателството да започне преговори с Парламента.
<P>
Както ви е известно, Съветът трябва да спази краен срок, определен от Европейския съвет - юни 2011 г. - за постигане на политическо споразумение относно пакета. Четири от шестте предложения са предмет на процедурата на съвместно вземане на решение. Знаем, че крайният срок, посочен от Европейския съвет, не обвързва по никакъв начин Европейския парламент, но все пак използвам тази официална възможност да призова Парламента към сътрудничество с цел да постигнем политическо споразумение преди месец юни. Това би изпратило успокоителни сигнали към пазарите и, което е най-важно, към нашите граждани, които очакват от нас да защитаваме еврото, а с него и европейската икономика. Следователно по този въпрос имаме обща отговорност с Европейския парламент.
<P>
Предстои нашият министър-председател да се срещне с докладчиците и координаторите, отговорни за този пакет, и изразявам надеждата си, че ще имаме изключително ползотворно сътрудничество в Парламента.
<P>
Третият елемент е възстановяването на стабилността на банковия сектор посредством амбициозен нов стрес тест.
<P>
Четвъртият елемент е пактът за еврото, разширяването му, така че да обхване държави-членки извън еврозоната, които желаят да се присъединят към него, и евентуалното обявяване на първите национални планове за действие за неговото изпълнение.
<P>
Петият елемент е завършване на работата по бъдещето на европейският механизъм за стабилност (ЕМС) и по укрепване на Европейския инструмент за финансова стабилност (ЕИФС), основавайки се на съгласието, постигнато на заседанието на министрите от Еврогрупа Плюс, проведено на 21 март, като на всички ви е известно, че в мандата на европейския механизъм за стабилност се посочва фактът, че на Парламента ще бъде предоставена информация. Изразявам особеното си задоволство по този повод.
<P>
Шестият елемент е изменението на Договора, по което гласувахте преди малко, и официалното приемане на решенията за изменение на Договора за функционирането на Европейския съюз по отношение на създаването на бъдещия ЕМС. Искам да благодаря на Парламента за положителния резултат от гласуването: считам, че това беше много важен принос от ваша страна.
<P>
Както сами виждате, постигнат е реален напредък в борбата с кризата. Европейският съвет ще завърши работата по този въпрос на следващото си заседание и ще приеме всеобхватен пакет от мерки в отговор на кризата, за запазване на финансовата стабилност и за поставяне на основите за устойчив растеж, който създава работни места.
<P>
Сега ми позволете да се спра на въпроса за Либия и южните съседи. Въз основа на резолюция на Европейския парламент от 10 март 2011 г., заключенията на Европейския съвет от 11 март 2011 г. и Резолюция 1973 на Съвета за сигурност на ООН, Съветът изрази своята загриженост относно настоящото положение в Либия и осъди грубото и систематично нарушаване на правата на човека, насилието и бруталната репресия, извършена от режима срещу либийския народ.
<P>
Основните цели на Европейския съюз са защита на цивилното население и подкрепа на либийския народ за осъществяване на неговите стремежи за демократично общество. Полковник Кадафи трябва незабавно да се оттегли от властта. Неговият режим загуби легитимност и вече не може да взаимодейства с Европейския съюз. Какво предприема Съветът с оглед на създалата се ситуация?
<P>
Първо, няколко думи относно санкциите. На 28 февруари 2011 г. - за рекордно време - Съветът прие решения, свързани с ограничителни мерки срещу режима. На 10 март бяха наложени допълнителни санкции, включително замразяване на активи, допълнителна забрана за пътуване, оръжейно ембарго и ембарго на оборудване, което може да се използва за вътрешни репресии - като по този начин надхвърлихме мерките, наложени от приетата преди това резолюция на Съвета за сигурност на ООН.
<P>
Позволете ми да посоча и трети елемент: трети кръг от санкции. Действайки съгласно мандата, предоставен от Съвета по външни работи на 21 март, днес чрез писмена процедура Съветът прие предложението на унгарското председателство за разширяване на ограничителните мерки и включването на повече либийски физически и юридически лица, като тези санкции вече обхващат и националната петролна корпорация на Либия.
<P>
Какво друго направи Съветът освен тези санкции? Унгарското председателство включи в дневния ред въпроса за сигурността на спешните доставки. Министрите разискваха въздействието на политическата криза върху енергийния пазар, енергийната сигурност и доставките. Те споделиха становището, че Европейският съюз има достатъчни запаси от петрол и газ. Все пак обсъждането отново подчерта уязвимостта на Европа и необходимостта от още по-стабилна обща енергийна политика, включително мерки като например диверсификация на пътищата на доставка.
<P>
Съветът изрази задоволството си след приемането на Резолюция 1973 на Съвета за сигурност на ООН и подчерта своята решимост да допринесе за нейното изпълнение. Съветът също така приветства срещата на високо равнище в Париж като решителен принос за нейното изпълнение. Допринасяйки в няколко направления, Европейският съюз и държавите-членки са решени да действат заедно и решително с всички международни партньори, по-специално с Арабската лига и други регионални заинтересовани страни, за да изпълнят изцяло тези решения. Съветът и държавите-членки ще подкрепят действия съгласно резолюцията на Съвета за сигурност на ООН, за да защитят зоните с цивилни лица и цивилно население, които са заплашени от нападения.
<P>
Европейският съюз ще продължи да предоставя хуманитарна помощ на всички засегнати и, разбира се - на по-късен етап - ще трябва да помогнем на Либия за изграждането на демократична държава и за развитие на принципите на правовата държава.
<P>
Европейският съюз се подготвя да окаже подкрепа в областта на общата външна политика и политика на сигурност и хуманитарна помощ в отговор на искане от Службата на ООН за координация по хуманитарни въпроси под координиращата роля на ООН. Такива действия са в пълно съответствие с Насоките на ООН относно използването на военни сили и средства, както и на сили и средства на гражданската защита. От върховния представител беше поискано да разработи по-нататъшен план съгласно Резолюцията на ООН и на декларацията на Европейския съвет от 11 март относно подкрепа за операции за хуманитарна помощ и защита на цивилното население, включително използването на морски ресурси за тази цел. Всичко следва да бъде извършено във възможно най-тясно сътрудничество с ООН, НАТО и други. Върховният представител ще поддържа връзка с генералния секретар на ООН и държавите в региона, включително Египет и Тунис, като той заяви, че този процес следва да бъде извършен спешно, за да се позволи допълнително обсъждане от Европейския съвет до края на тази седмица.
<P>
Освен това държавите-членки отново подчертават солидарността си с онези от тях, които са засегнати в най-голяма степен от миграционните движения, и отново потвърждават своята готовност да предоставят необходимата подкрепа с развитието на ситуацията. Унгарското председателство постави този въпрос на Съвета по правосъдие и вътрешни работи, проведен на 24 и 25 февруари 2011 г., а в рамките на Frontex беше стартирана съвместната операция "Хермес", като в нея с ресурси участват няколко държави-членки.
<P>
Позволете ми да спомена какво се случи при евакуация. Още на 23 февруари председателството задейства механизма на Европейския съюз за гражданска защита, за да подкрепи евакуацията от Либия на граждани на Европейския съюз - решение, подкрепено и от върховния представител. Вдъхновено от принципа "отговорност за защита", посочен в резолюцията на Европейския парламент, унгарското председателство прави всичко възможно да координирана текущата работа, по-специално що се отнася до въпросите на бежанците и миграцията. Унгарският министър на външните работи, Янош Мартони, и членът на Комисията Малмстрьом в момента са на посещение в Египет и на общата му граница с Либия. Министър Мартони е посетил границата и е разговарял с местните органи, и в изявление, направено по-рано там, той казва, че ако не са били проведени въздушните удари, положението е щяло да се влоши.
<P>
В момента положението е под контрол благодарение на египетските органи. От три дни няма поток от бежанци; някои либийци са взели решение да се завърнат, но несъмнено положението все още е нестабилно и не знаем дали ще има друг бежански поток.
<P>
На 3 март бях на тунизийско-либийската граница, придружена от члена на Комисията Георгиева, за да се запознаем с положението на място. Ситуацията все още беше изключително сериозна: 1 000 души на час влизаха в Тунис през тази граница. Евакуацията беше най-важният въпрос на 3 март и остава все така важно държавите-членки да окажат помощ с репатрирането на лица, които не са граждани на Европейския съюз, предимно мигриращи работници.
<P>
Тъй като няма постоянна делегация на Европейския съюз, Европейският съюз се представлява от унгарския посланик в Триполи. Той се намира там и няма да напуска; занимава се с координирането на консулските и дипломатическите усилия от името на държавите-членки.
<P>
Относно южните съседи: на извънредното си заседание на 11 март Европейският съвет декларира, че демократичните въстания водят до дълбоки промени в южните съседи, дават нова надежда и възможност за изграждане на бъдеще, основано на демокрация, плурализъм, на принципите на правовата държава, правата на човека и социалната справедливост. Трябва да се каже, че агресия се осъществява не само в Либия: следва да сме наясно, че в Бахрейн и Йемен хората също са подложени на агресия и трябва пределно ясно да заявим, че агресията е категорично неприемлива където и да е.
<P>
Държавите от региона сами трябва да решат бъдещето си по мирен и демократичен начин. Европейският съюз ще подкрепи всички стъпки за демократичен преход към политически системи, които ще дадат възможност за мирни промени, растеж и просперитет и по-пропорционално разпределение на ползите от икономическото развитие. Европейският съюз ще се консултира със страните от региона, които са загрижени относно финансовата и техническата подкрепа за подобряване на контрола и управлението на границите, както и относно мерките за улесняването на завръщането на мигрантите в страните им на произход.
<P>
Съветът, в сътрудничество с Комисията, беше приканен да представи преди заседанието на Европейския съвет през юни план за развитието на капацитета за управление на миграцията и потоците от бежанци. Европейският съвет приветства широко съвместното съобщение от Комисията и върховния представител, което предлага партньорство за демокрация и споделен просперитет в Южното Средиземноморие след диференциран подход, основан на стимули, обединяващ всички инструменти на Европейския съюз. Съветът беше приканен в кратки срокове да проучи предложенията, съдържащи се в съобщението, и по-специално да обсъди как може да бъде увеличена подкрепата на Съюза на неговите партньори.
<P>
В заключение, ще представя накратко идеите, по които е необходимо да бъдат предприети спешни бързи действия. Трябва да повишим тавана за дейностите на Европейската инвестиционна банка в страните от Средиземноморието, които провеждат политически реформи - Парламентът ще има определена роля по този въпрос и разчитам на вашето сътрудничество. Трябва да приемем предложението на Комисията да разреши на ЕЦБ да реинвестира в рамките на средствата от Механизма за Евро-средиземноморски инвестиции и партньорство, които идват от минали операции. Съвместно с останалите заинтересовани страни трябва да проучим условията, при които Европейската банка за възстановяване и развитие би могла да работи в южните ни съседи и трябва да приемем незабавно предложението относно паневропейско-средиземноморските правила на произход, което е от ключово значение за по-нататъшното развитие на региона. В заключение, считам, че приемането преди юли 2011 г. на регламент за повишаване на капацитета на Frontex е задължително.
<P>
С това завършвам. Няма да говоря за Япония, защото имаме нова точка в дневния ред. Съжалявам, ако изказването ми продължи малко по-дълго. Причината е, че се случиха много неща и исках Парламентът да добие цялостна представа за всички въпроси.
<SPEAKER ID="069" NAME="Жозе Мануел Барозу">
председател на Комисията. - (EN) Г-н председател, както казах миналата седмица пред Парламента, онова, което Европа ще приеме на заседанието на Европейския съвет на 24-25 март, ще бъде повратно събитие по отношение на икономическото управление.
<P>
С други думи, това ще бъде крайъгълен камък в цялостния ни отговор на кризата и ще бележи началото на пълното му изпълнение с определяне на нова рамка за икономическо управление - и, надявам се, Европейският паричен съюз (ЕПС) ще бъде по-стабилен (паричният съюз и икономическият съюз) и няма да изостава.
<P>
Икономическата политика на всяка държава-членка сега се признава като въпрос, който следва да засяга всички държави-членки и всички европейски институции. За пръв път - с европейския семестър - разполагаме с необходимите ни инструменти за ранна и силна координация на икономическите си политики и структурни реформи, преди всяка държава-членка да определи собствените си политики и бюджет за следващата година. Не само имаме предварителна координация, но можем да я осъществим успоредно с икономическата и бюджетната политика.
<P>
Първият европейски семестър започна по-рано през януари с изготвения от Комисията годишен обзор на растежа, който представя 10 приоритета за тази година, като всички са заложени в стратегията за растеж и работни места "Европа 2020".
<P>
Тяхната цел е да насърчат фискална консолидация, да коригират макроикономическите дисбаланси и да гарантират финансова стабилност - всички те са предпоставки за стабилен растеж. Тези политики сами по себе си няма да донесат растеж, но е съвсем ясно, че без тези предпоставки няма да постигнем растежа, който ни е необходим: устойчив приобщаващ растеж.
<P>
Пактът за еврото, договорен между държавните и правителствените ръководители на еврозоната и отворен за всички държави-членки, които желаят да се присъединят, отразява приоритетните действия от нашия годишен обзор на растежа, но сега пактът за еврото във вида, в който беше договорен, е също в пълно съответствие с Договора и ще бъде изцяло включен в европейската система за икономическо управление. Искам отново да благодаря на Парламента, защото считам, че ясните позиции, възприети от Парламента, изиграха много важна роля, за да се гарантира, че общностният подход също би могъл да бъде признат в пакта за еврото. Пактът за еврото също така признава работата на Комисията по данъчното облагане и финансовото регулиране. Всъщност както ви е известно, Комисията работи по предложение за данъчно облагане на финансовия сектор.
<P>
При изпълнението на Пакта за стабилност и растеж всяка държава-членка трябва да следва препоръките на Комисията. Както беше решено мината седмица, при вземането на решение относно стъпките в Пакта за стабилност и растеж от Съвета се очаква по принцип да следва препоръките на Комисията или да обясни становището си писмено. Това е принципът от 11 март 2011 г. Считам, че това е изключително важен политически принцип, който може да бъде добавен към приетите важни законодателни решения и към онези, които подготвяте в момента.
<P>
Сама по себе си фискалната консолидация не е достатъчна. Без фискална консолидация няма доверие. Без доверие няма инвестиции. Без инвестиции няма растеж. Както обаче съм казвал неколкократно в Парламента, нашата цел е растеж: устойчив приобщаващ растеж.
<P>
За тази цел трябва също така да подобрим бизнес средата. Трябва да завършим вътрешния пазар. Една от целите, които сме си поставили във вътрешния пазар, е именно различните основни по отношение на данъчното облагане. Тъкмо поради тази причина Комисията предложи и вече внесе за разглеждане законодателно предложение за обща консолидирана корпоративна данъчна основа.
<P>
Трябва действително да използваме пълния потенциал на единния пазар и Комисията скоро ще представи Акт за единен пазар с набор от дванайсет приоритетни предложения, чрез които да се възползваме реално от най-ценния ни актив, който да създаде растеж и работни места, и да повиши конкурентоспособността на Европа.
<P>
Трябва също така да положим повече усилия за насърчаване на заетостта. Трябва ни повече трудова мобилност, а не по-малко мобилност. Трябва да насърчим по-активно данъчни стимули за работещите и искаме растеж, който увеличава и благоприятства заетостта.
<P>
В тясно сътрудничество с Комисията държавите-членки в момента завършват националните си програми за реформи, както и програмите си за стабилност или конвергенция. Позволете ми да подчертая, че наличието на ясни, конкретни, амбициозни, национално изготвени програми е от ключово значение за успешното изпълнение на европейския семестър. Следователно сега от всяка държава-членка зависи да успее да свърши тази важна работа до края на април.
<P>
Миналата седмица Съветът съгласува своя общ подход към законодателния пакет на Комисията относно засилено икономическо управление. Искам отново да благодаря на унгарското председателство за всичките му усилия, които доведоха до постигането на успешен компромис.
<P>
Сега започват преговорите с Парламента. Знам, че Комисията може да разчита на силна подкрепа от Парламента и се надявам, че до юни ще имаме окончателно споразумение. След това новата ни икономическа рамка ще бъде завършена изцяло и всички нейни инструменти ще могат да бъдат използвани за оценка на националните бюджети, на програмите за конвергенция и стабилност, както и на националните програми за реформи до 2012 г.
<P>
В заключение, с текущия Европейски фонд за финансова стабилност, а до 2013 г. и с постоянния европейски механизъм за стабилност (ЕМС) ще разполагаме с предпазен инструмент, който да гарантира стабилността на еврозоната като цяло в случай на необходимост. Миналия понеделник финансовите министри се договориха да създадат европейски механизъм за стабилност от юни 2013 г. с ефективен капацитет за отпускане на заеми от 500 млрд. евро Това е важна стъпка напред за Европейския съюз, която, както ви е известно, беше силно насърчавана от Комисията. След нашите предложения споразумението за бъдещия ЕМС ясно посочва централната роля на Комисията в този процес, както и участието на Европейския парламент.
<P>
Комисията, съвместно с Европейската централна банка (ЕЦБ), ще бъде тази, която ще взема решения дали е налице риск за финансовата стабилност на еврозоната като цяло и дали да бъде извършен анализ на устойчивостта на публичния дълг на засегнатата държава-членка. Освен това Европейската комисия ще има водеща роля при оценката на действителните финансови нужди на получаващата заема държава-членка, както и естеството на необходимото участие на частния сектор. Европейската комисия ще бъде и тази, която да предложи на Съвета решение, с което се приема план за подобряване на макроикономическото положение.
<P>
Европейската комисия заедно с МВФ и съвместно с ЕЦБ ще отговаря за мониторинга на спазването на условията на политиката, изисквани от плана за подобряване на макроикономическото положение.
<P>
Условията на политиката, установени съгласно програма за засилен надзор или план за подобряване на макроикономическото положение, ще бъдат в съответствие с рамката за наблюдение на Европейския съюз и трябва да гарантират спазването на процедурите на Европейския съюз, а по този начин ще бъде зачетена и ролята на Европейския парламент.
<P>
За тази цел Комисията има намерение да предложи регламент на Европейския парламент и на Съвета въз основа на чл. 136 от Договора, който да посочва ясно необходимите процедурни стъпки, чрез които условията на политиката да залегнат в решенията на Съвета и да гарантира последователност с рамката за многостранно наблюдение на Европейския съюз. Съветът и Комисията ще осведомяват редовно Европейския парламент за установяването и работата на ЕМС.
<P>
Уважаеми колеги, искам само потвърдя казаното в писмо до Вас, г-н Buzek, от г-н Рен и председателя на Еврогрупата, Жан-Клод Юнкер. Считам, че в крайна сметка имаме споразумение, което напълно отговаря на общностния подход и искам отново да благодаря на Парламента за интереса и ангажимента му по отношение на този подход.
<P>
Относно въпроса за финансово стабилизиране, държавите-членки впоследствие признаха степента на взаимна зависимост на икономиките си. Европейският съюз вече предприе множество действия в посока към възстановяване на банковата система, но в това отношение трябва да направим още много. Стабилна банкова система е предпоставка за устойчиво икономическо възстановяване.
<P>
Следващият кръг от стрес тестове на банки в целия Европейски съюз ще се проведе през следващите няколко месеца от наскоро създадения Европейски банков орган (ЕБО). Прозрачността е от ключово значение, за да могат създателите на политики и инвеститорите да вземат информирани решения; а също така е важна и готовността да се изпълнят докрай тежки неизбежни решения.
<P>
Считам, че след доста изчерпателния и добър доклад на г-жа Гьори, представляваща унгарското председателство, няма нужда да се спирам подробно на въпросите, свързани с Либия и Южното Средиземноморие.
<P>
Позволете ми все пак да кажа, че що се отнася до компетентностите на Европейската комисия, ние участваме активно в координацията на европейския отговор на ескалиращата хуманитарна криза по либийските граници. Мобилизирали сме 30 млн. евро, с които да предоставим помощ на бежанците и мигрантите и както ви е известно, на място разполагаме с няколко екипа и поддържаме активни контакти със страните на произход и донорите. Механизмът на Комисията за гражданска защита (МГЗ) също продължава да подкрепя работата на консулствата на държавите-членки; а работата в тясно сътрудничество с унгарското председателство и г-жа Малмстрьом и г-жа Георгиева по този въпрос също е много интензивна.
<P>
Военните действия в зоната, забранена за полети, които се изпълняват съгласно Резолюция 1973 на Съвета за сигурност на ООН, създадат нови обстоятелства, които трябва да бъдат взети под внимание, когато се извършват доставки на хуманитарна помощ по сигурен и ефективен начин на нуждаещите се, било то по границите или във вътрешността на Либия. Тя донесе нова надежда, а също и отговори на необходимостта да бъдат спасен животът на невинни граждани.
<P>
В хода на работата по справянето с тези краткосрочни предизвикателства на това бързо променящо се и изключително сложно положение не забравяме за дългосрочната ни цел за постигането на демократично, стабилно и проспериращо Южно Средиземноморие въз основа на предложението на Комисията за Партньорство за демокрация и споделен просперитет.
<P>
Механизмът на Комисията за гражданска защита осъществява също така координация на отговора на Европейския съюз на искането за помощ от Япония. От миналия петък насам засилваме присъствието си на място чрез екип за гражданска защита, съставен от логистични и ядрени експерти.
<P>
Що се отнася конкретно до въпросите, свързани с ядрените съоръжения, важно е да бъдат извлечени поуки от събитията в Япония. Ето защо Европейската комисия предложи да преразгледа безопасността на ядрените обекти и да изготви цялостна оценка на риска и безопасността ("стрес тест") на всички европейски ядрени обекти. Тези стрес тестове следва да бъдат проведени и във всички съседни на нас държави и отвъд тях съгласно отговорността на МААЕ. Надявам се, разбира се, че Европейският съвет ще потвърди и приеме тези насоки.
<P>
Уважаеми колеги, както виждате, имаме доста дълъг дневен ред за следващия Европейски съвет и Комисията работи усърдно по разработването на този всеобхватен европейски отговор на кризата извън нашите граници, но също така и по отношение на икономическото положение.
<P>
Ние, заедно с Европейския парламент, ще играем централна роля при изпълнението на всеобхватния отговор на икономическата криза. Ще го направим, придържайки се във всеки един момента към духа на Договора от Лисабон, т.е. в тясно сътрудничество с Парламента. Можете да бъдете уверени, че винаги ще изпълним и това свое задължение.
<SPEAKER ID="070" NAME="Joseph Daul" LANGUAGE="FR">
Г-н председател, госпожи и господа, Европейският съвет се подготвя да заседава за втора поредна седмица в условията на международна несигурност и напрежения. Има несигурност в Япония, където мащабът на човешките загуби все още е трудно да бъде установен, а и несигурност в Средиземноморието, където продължават народните въстания срещу режимите там, в Бахрейн и както споменахте, г-н действащ председател на Съвета - в Йемен.
<P>
Неизбежно всички тези събития имат своите последици за нас тук, в Европа. Съгражданите ни следят непосредствено развитието на драмата в Япония. Към съчувствието, което изпитваме към хилядите скърбящи семейства, тъкмо в този момент се добавят и страховете, свързани с проблемите с атомната електроцентрала във Фукушима, и ужасът от опасностите, пред които можем да се изправим при сходна или подобна ситуация.
<P>
Тези събития определено следва да бъдат взети под внимание от всички страни, които имат атомни електроцентрали, и приветствам факта, че Парламентът организира разискване относно ядрената безопасност, макар че не трябва да забравяме факта, че в Европа трябва да увеличаваме, а не да намаляваме енергийната независимост. Това е тема, към която ще се връщаме на следващата ни месечна сесия.
<P>
Този уикенд 27-те държавни и правителствени ръководители ще обсъждат решението на ООН да се намеси в Либия, за да защити бунтовниците от неизбежно нападение от страна на режима. Искам да подчертая факта, че европейските държави са поели инициативата в тези операции и бяха първите, които се намесиха в рамките на мандата на ООН, който сам по себе си беше по инициатива на няколко европейски държави. Те без съмнение са чули онова, което ние в Парламента казахме на последната ни месечна сесия тук, в Брюксел.
<P>
Моята група иска Съветът да се възползва от тази възможност за допълнително развитие на Средиземноморската стратегия на Европейския съюз, като в същото време запази целта си да подпомага и подкрепя, но никога да не налага. Това е дългът ни като съседи.
<P>
Г-н председател, госпожи и господа, след проведената миналата седмица среща на високо равнище на еврозоната, на която бяха положени основите, водещите мерки на Комисията тази седмица ще са свързани с укрепването и постигането на напредък по икономическото управление.
<P>
Групата на Европейската народна партия (Християндемократи) подкрепя увеличаване на наличните средства за подкрепа на еврото и постоянния характер на специалния инструмент, който приехме миналата година за подпомагане на Гърция и Ирландия. Тази политическа воля отразява отговорното отношение, възприето от държавите-членки при справянето с тази безпрецедентна криза в историята на единната ни валута.
<P>
Искаме обаче да подчертаем много ясно, че тези извънредни обстоятелства, които бяха предизвикани от загубата на контрол върху публичните финанси, не трябва да се разглеждат от Съвета като възможност за възприемане на различен метод за управление на европейските въпроси. Общностният метод трябва да продължи да бъде правилото, а междуправителственият метод да остане като изключение. Огромното мнозинство в Парламента подкрепя този принцип, а Комисията на г-н Барозу също ни подкрепя в този подход, просто защото това е от жизненоважно значение за бъдещето на Европейския съюз. Изразявам увереността си, че председателят Ван Ромпьой ще успее да убеди в това държавните и правителствените ръководители.
<P>
Пактът за еврото следва също да бъде приет в петък. Приветстваме го дотолкова, доколкото въвежда разпоредби, за които призовавахме месеци наред, а именно конвергенция между бюджетните, социалните и фискалните политики на държавите-членки.
<P>
Ще подчертая за пореден път: европейската солидарност ще бъде възприета от нашите граждани само ако считат, че е справедлива и заслужена. Това може да се случи единствено ако условията на труд отговарят на изискванията и ако предприятията ни могат да инвестират и наемат служители при съпоставими фискални условия.
<P>
На последно място, групата ни призовава Съветът да постигне бърз напредък по отношение на пакета за икономическо управление и да отчете надлежно становището на Европейския парламент като съзаконодател по четири от шестте обсъждани предложения.
<P>
Европа трябва да се върне на пътя на растежа и заетостта, и мерките, които са в процес на изготвяне, са насочени именно в тази посока. При условие че са планирани в рамките на Общността, те ще дадат солидна основа на Европа за ново начало и обещаващо бъдеще.
<SPEAKER ID="071" NAME="Martin Schulz">
от името на групата S&D. - (DE) Г-н председател, на първо място искам да отправя благопожелания към председателя на Комисията по повод на рождения му ден днес. Заслужавате поздравления по този повод.
<P>
(Ръкопляскания)
<P>
Не мога да споделя оптимизма ви преди тази среща на високо равнище. Считам, че тя се провежда в най-лошия момент за Европейския съюз, когато той е в най-лошо състояние. На първо място е Либия. Рядко е имало кампания, подготвена толкова набързо и толкова хаотично като тази, която всъщност има добра цел и се стреми да помогне на хората, но която към момента се оказва дипломатически и - вероятно, макар да се надявам да не е така - военен провал: припряна, некоординирана, хаотична. Европа бяга от нея във всички посоки, а Турция - кандидатът за присъединяване към нас - блокира всичко. Да ни е честито!
<P>
В този ключов момент трябва да направим равносметка. Тази криза продължава вече година, а през последната година същият процес беше наблюдаван многократно. Първо, онова, което е необходимо, бива оспорено, но четири или пет месеца по-късно бива прието. Преди година хората казваха "Гърците трябва да се справят сами. Няма нужда да им помагаме." Четири месеца по-късно: спасителни мерки. "Не ни трябва спасителен пакет. Сумата, която осигурихме, е достатъчна." Четири месеца по-късно: "Трябват повече пари". "Не ни трябват еврооблигации. Еврооблигациите са безсмислица." Сега всички обсъждат еврооблигации. Ще стигнем и до еврооблигации - в това съм убеден. Вероятно след четири месеца. "Не се нуждаем от икономическо управление. Европа не се нуждае от икономическо управление." Същите онези, които твърдо защитаваха това становище, сега на Европейския съвет са въодушевени от факта, че най-сетне имаме икономическо управление. Не са ни най-малко смутени, че говориха и правеха точно обратното на казаното преди това.
<P>
Не знам също така дали сме успели да спасим общностния метод. Надявам се, че сме, и подкрепяме усилията Ви в тази посока, г-н Барозу. Правим го не просто като подарък за рождения Ви ден, а защото Европа трябва да защитава общностния метод, тъй като виждаме, че ако изберем към другия метод, който канцлерът Меркел нарича "нов европейски метод", ще се получи точно онова, което описах преди малко. Всички правят нещо, а на следващия ден правят тъкмо обратно на обявеното завчера. Това е реалността. Не става въпрос за криза на еврото; става въпрос за криза на правителствата на държавите от еврозоната. Това е ключова разлика.
<P>
По отношение на Португалия - всички говорят и се надяват, че правителството ще успее да изпълни мерки, които на практика са невероятно тежки. В допълнение това е правителство - каквато е и ситуацията в Гърция - което отчасти действа в противоречие на волята на собствения си електорат, а наблюдаваме и тактически ходове от страна на опозиционната партия, която оказва натиск на правителството.
<P>
В Германия финансовият министър - проевропейски настроен - предлага пакет, от който всички се нуждаем, само няколко дни преди тази среща на високо равнище, а след това министърът на вътрешните работи и канцлерът казват: "Е, първо ще трябва отново да го обсъдим". Миналия петък имах възможност да разговарям с много водещи специалисти от европейския финансов свят по въпроса "Ползва ли се еврото с доверие?". Отговорът на лицата от Франкфурт, с които разговарях - включително председателя на Европейската централна банка и председателя на Еврогрупата, но и много други водещи банкери - беше следният: "Да, еврото е стабилна валута. Еврото се ползва с доверие, а и ние имаме доверие в еврото. Ние обаче нямаме доверие в правителствата на държавите, които използват еврото. Как може човек да има доверие в правителство, което не може да остане на едно и също мнение дори три дни?" Това е проблемът, с които се опитваме да се справим в Европа. Поели сме грешния курс. Еврото е силна валута. То е и израз на икономическата мощ на еврозоната в конкуренция с останалите континенти. При въвеждането си еврото струваше 1,17 щатски долара. Вижте колко струва днес. Еврото е стабилна валута в междуконтиненталната конкуренция между икономическите зони, но се дестабилизира отвътре, защото няма стабилна форма на управление. Именно поради тази причина общностният метод не е само тема на разискване в Европейския парламент, но и осигурява основата за стабилизиране на валутата, и е израз на огромната икономическа мощ на еврозоната. Тази икономическа мощ обаче не може да се развива, защото се управлява от хора, за които последната анкета за отношението за следващите регионални избори е по-важна от бъдещето на европейската валута. Това е реалността, пред която сме изправени.
<P>
Изразявам надеждата си, че всичко ще се увенчае с успех този уикенд. Надявам се, че обявеното от вас ще бъде изпълнено. Надявам се, че ще се върнем от успешно приключила среща на високо равнище. Все пак имам известни съмнения и се опасявам, че ще продължим да бъдем свидетели на онова, което се случваше през последната година. Съжалявам, но трябва да кажа, че ръководството на Европейския съюз върви слепешката.
<P>
(Ръкопляскания)
<SPEAKER ID="073" NAME="Guy Verhofstadt" LANGUAGE="FR">
Г-жо председател, първо искам да отправя поздрави към г-н Барозу. Той е зодия Овен като мен и Marielle de Sarnez, и Joseph Daul. Заобиколен съм от хора от тази зодия; все пак всички имаме какво да кажем относно пакта за Европа, г-н Барозу.
<P>
Съвсем сериозно, макар да е добре, че всички вече са съгласни, че се нуждаем от икономически съюз и реално икономическо управление, трябва да зададем основния въпрос: ще създаде ли действително пактът за еврото икономически съюз? Ще създаде ли действително този пакт икономическо управление?
<P>
Не считам, че действително ще го създаде, поради простата причина, че Комисията няма водещо място в процеса: отново се разчита на държавите-членки. Това не са мои думи. Пред мен е текстът от 11 март, който ще бъде одобрен утре и вдругиден. Какво се казва в него? В него се казва, че целите ще бъдат определени от държавните или правителствените ръководители, дейностите ще се извършат от държавните или правителствените ръководители и мониторингът ще бъде осъществяван от държавните и правителствените ръководители. На практика Комисията ще участва само в техническия мониторинг и нищо друго. На Съвета са предоставени всички правомощия. Именно това доведе до неуспеха на Лисабонската стратегия и то ще провали и тази стратегия.
<P>
Г-н Барозу, нека отново отправя искане към Вас: този уикенд каквото трябва да бъде одобрено, ще бъде, но моля Ви, съберете се с г-н Рен възможно най-скоро, за да изготвите реален план за икономическо управление, основан на акт на Общността, който предоставя всички правомощия на Комисията и който се основава на кодекс за конвергенция, и го предложете на Съвета. Знам, че ще го отхвърлят. Те винаги правят така. Все пак продължете да се борите заедно с нас и не приемайте тази процедура или внесеното предложение за известно време, тъй като то няма да постигне целта и няма да стабилизира еврото през следващите месеци или години. Това е първото, което исках да кажа.
<P>
Второ, което искам да кажа, г-жо председател, е свързано с арабските протести и последващото обсъждане, което проведохме тук преди седмица. В момента можем да направим първоначална оценка на действията на Европейския съюз и трябва да кажа, че тази първоначална оценка е някак равнодушна. Първо, спомняте си, че в началото не бяхме много ентусиазирани да говорим за тези арабски протести поради страх от ислямски фундаментализъм. Това беше първата ни реакция в органите на Европейския съюз.
<P>
Сега при събитията в Либия демонстрирахме липсата на единство в Европейския съюз. Считам, че буди възмущение фактът, че всички държави-членки на Европейския съюз не приеха една и съща позиция в Съвета за сигурност на ООН: три я подкрепиха, а една се въздържа. Това е в противоречие с Договора от Лисабон. Член 34 от Договора посочва, че по отношение на органи, разискващи външна политика, държавите-членки на Европейския съюз са длъжни да се координират помежду си и да постигнат обща позиция. Направили ли са това? Не мисля и считам, че те дори са нарушили чл. 34 от Договора.
<P>
Трето, огледайте се какво става пред очите ни. Вчера баронеса Аштън се яви пред комисията по външни работи и считам, че трябваше задължително да присъства и тук днес, когато обсъждаме толкова важен въпрос. Аз лично виждам липса на стратегия от страна на Европейския съюз, що се отнася до арабските революции. В институциите на Европейския съюз бяха взети някои скандални решения.
<P>
Например в понеделник преди заседанието на комисията по външни работи един от колегите на баронеса Аштън, г-н Cooper, дори в един момент каза, че трябва да осъзнаем ситуацията в Бахрейн и че органите съвсем правилно са взели мерки за възстановяване на мира и реда, като се има предвид, че четирима души са били убити и двеста са били ранени. Това ли е позицията на Европейския съюз?
<P>
Ето и още един пример: външните министри на Съюза се срещнаха в понеделник на Съвета и какво заявиха? Те също призоваха демонстрантите - в Бахрейн имам предвид - да се въздържат от каквито и е действия на умишлено сплашване. Ето защо вместо тези революции да получат подкрепа в рамките на Европейския съюз и да бъдат подкрепени онези, които са излезли на улицата и водят борба, и загиват, те направиха точно обратното. Те им казват да бъдат спокойни и да внимават.
<P>
Искам от баронеса Аштън да присъства на следващата месечна сесия и да обясни посоката и стратегиите, които възнамеряваме да следваме в Бахрейн, в Сирия и в Йемен, и какви санкции планираме да въведем и спрямо кого. Това е позицията, която трябва да възприемем, а не жалката позиция, в която се намират много европейски лидери към момента по този въпрос.
<SPEAKER ID="074" NAME="Jan Zahradil">
от името на групата ECR. - (EN) Г-жо председател, със съжаление трябва да заявя, че както изглежда Европейският съвет може да направи някои опасни промени и трябва да сме загрижени за това. Под флага на т.нар. икономическа координация, икономическо управление, стабилност за еврозоната ставаме свидетели на подкрепа на данъчна хармонизация в целия Европейски съюз и фискално уеднаквяване за целия Европейски съюз. За съжаление, Парламентът участва много активно в това.
<P>
Позволете ми да заявя съвсем ясно. Предложението на Комисията за обща консолидирана корпоративна данъчна основа е рискован ход, който ще подкопае здравословната данъчна конкуренция сред държавите-членки, ще се окаже вреден за икономиката и ще отблъсне деловите среди от онези, които наложат тази политика. Всичко това отиде твърде далеч и трябва да бъде спряно.
<P>
Онова, на което също станахме свидетели през последните няколко дни, е опит на няколко държави-членки да се намесят във фискалната и данъчната независимост на останалите. Знаете какво имам предвид: изключително безсрамният тормоз от страна на Ирландия. Не трябва да допускаме това да се повтори.
<P>
Що се отнася до Либия, събитията там отново ни напомнят, че не трябва да очакваме твърде много от т. нар. обща политика на Европейския съюз в областта на външните работи и сигурността. Националните лидери, а не лидерите на Европейския съюз, демонстрираха международно лидерство. Министър-председателят Камерън и президентът Саркози взеха определени решения и ги изпълниха - те, а не представителите на Европейския съюз. Считам, че това ясно показва, че има ограничения за интеграцията в тази област - но и не само в нея. Никоя държава-членка не трябва да се чувства задължена да прави повече от онова, което счита за правилно. Това е в сила както за външната политика, така и за икономическата политика.
<P>
Европа трябва да остане гъвкава, когато това е възможно, а не отново да бъде тласкана от скована догма за интеграция и е крайно време за промяна на парадигмата за интеграция на Европейския съюз. Това е очевидно. Това е разбираемо и се надявам, че Европейският съвет ще се заеме с този въпрос.
<SPEAKER ID="075" NAME="Philippe Lamberts" LANGUAGE="FR">
Г-жо председател, г-на Барозу вече си тръгна, но както каза той, доверието е в основата на всичко.
<P>
Мога да ви кажа, че доверието на гражданите ни се изпарява бързо като водата в резервоарите на електроцентралата "Фукушима". Да, гражданите ни знаят, че определени неща трябва да се променят и че не можем да продължим по същия начин като преди. Да, трябва да спрем препускането към несигурност и по-голямо неравенство. Да, трябва да сложим край на зависимостта си от енергия, добивана от изкопаеми горива, и от опасна енергия. Да, трябва да се върнем към положение, при което финансите са в служба на икономиката, а икономиката е в служба на гражданите; и не, не можем повече да градим икономиките си върху дълг, било то публичен или частен, върху дефицит и спекулация.
<P>
Съгражданите ни знаят всичко това. Знаят също така, че това ще изисква задълбочена и коренна промяна от страна на правителствата, деловите среди и самите граждани. Знаят това и го предчувстват.
<P>
Знаят, че тези коренни промени са и сложни. Както ми каза вчера Marianne Thyssen, те са сложни и не можем да свършим всичко наведнъж. Трябва да започнем отнякъде.
<P>
Проблемът обаче е, че от гледна точка на нашите съграждани ние винаги започваме от едно и също място: винаги започваме със съкращаване на публичните разходи, които, както ни е известно, са в полза на най-уязвимите. Винаги започваме, като правим пазарите на труда по-гъвкави. Вярно е, че когато хората говорят за намирането на нов баланс между гъвкавост и сигурност, всички много добре осъзнаваме, че това означава повече гъвкавост и по-малко сигурност.
<P>
На нашите граждани им дойде до гуша от двойните стандарти, които определят тази политика. В крайна сметка тя осигурява спокойствието на онези, които натрупаха печалби от хазартната икономика от последните 20 години на спокойствие.
<P>
Ето защо онова, което искаме от Съвета - разбира се, освен всичко останало, което се изисква към днешна дата - е смела инициатива, чиято цел е да осигури на държавите-членки и на Европейския съюз стабилни, справедливи данъчни приходи. Това, разбира се, означава данък върху финансовите транзакции, плюс данъци върху енергията и предприятията - и ако обичате, не се опитвайте да ни пробутвате общата данъчна основа като панацея за всичко или като най-добрата фискална политика - и на последно място, това означава борба с измамите и данъчните убежища.
<P>
Без подобна инициатива мога да ви обещая, че всичко, предложено във връзка с икономическото управление, ще се срине и ще повлече и еврото със себе си. Госпожи и господа, няма пример от историята за паричен съюз, който да е успял без солиден фискален съюз, който да го подкрепя.
<P>
Стига вече оценки на въздействието, стига вече увъртания, стига вече национален егоизъм: действайте, за бога!
<P>
На последно място, що се отнася до финансовия сектор, нови стрес тестове в тази област няма да доведат до по-голяма сигурност от проведените такива в ядрената промишленост, ако ми позволите да бъда толкова дързък. Виждали сме колко безполезни бяха предишните стрес тестове. Предполагаше се, че всичко е наред дори в Ирландия. Необходими са ни нови задължителни правила, а не правила, за които ни се казва, че ще влязат в сила на 1 януари 2019 г. Крайно време е злият дух на финансовия сектор с хищническите му действия да бъде върнат обратно в бутилката и нашите граждани вече няма да ни чакат търпеливо.
<P>
Това цената, която трябва да се плати за доверието на съгражданите ни и е от жизненоважно значение ние като европейци да имаме това доверие, за да можем да се завърнем в ХХІ в. с оптимизъм и високо вдигнати глави.
<SPEAKER ID="076" NAME="Lothar Bisky">
от името на групата GUE/NGL. - (DE) Г-жо председател, госпожи и господа, икономически и паричен съюз без ефективна координация на икономическата политика не би проработил. Пактът за стабилност и растеж се провали - с това са съгласни много експерти от целия политически спектър. Проблемът е, че политиката изглежда не е постигнала съществен напредък. Всъщност на хоризонта няма нови политически концепции.
<P>
Нека ви напомня, че ограничението от 3 %, посочено в пакта за стабилност, е нарушавано 73 пъти от 1999 г. насам, 46 пъти по начин, който е на ръба на допустимото съгласно Договора - и въпреки това няма нито един единствен пример за наложена санкция. Този неработещ пакт няма нужда от преразглеждане; той просто трябва да бъде изпълняван в по-голяма степен - или по-скоро трябва на първо място да започне да се изпълнява.
<P>
Естествено всяко лице, което е глава на домакинство, и всеки предприемач знае колко е важно да има устойчиви бюджети. Страхувам се обаче, че в предстоящите решения относно икономическото управление и европейския механизъм за стабилност ще става дума единствено за съкращения. Това не е същото като устойчив бюджет. Никоя държава, която е задлъжнява дотолкова, че да се намира на ръба на неплатежоспособността, може да се измъкне от капана на дълга, ако продължи да финансира този дълг, вземайки назаем средства при високи лихвени проценти. Независимо колко успява да спести, дългът й ще продължава да се увеличава - още повече ако заплатите, обезщетенията за безработица и пенсиите трябва да бъдат намалени, работното време да бъде удължено, а публичните инвестиции в инфраструктура, образование, здравеопазване и т.н. да бъдат намалени. Ако няма потребление, производството също ще се срине. Следователно нито въвеждането на по-строги изисквания в Пакта за стабилност и растеж, нито т.нар. строги условия на бъдещия механизъм за стабилност ще ни доведат до целта ни.
<P>
Онова, което следва да бъде подчертано по-ясно в цялостния пакет от мерки, е допълнителната необходимост от инвестиции по-специално в страните, засегнати от кризата, като това трябва да бъде отвъд малки отпуснати кредити и леки намаления на лихвените проценти. Посочването на необходимостта от намаляване на макроикономическите дисбаланси ще бъде проблемно, тъй като то се изисква само от икономически слабите държави, но в същото време на онези, които са икономически силни, се позволява да продължат както и преди. Не само че ключовата дума "солидарност" не се появява никъде, но също така се забравя, че разходите и търговските дефицити от една страна са приходи и търговски излишъци от друга.
<SPEAKER ID="077" NAME="Nikolaos Salavrakos" LANGUAGE="EL">
Г-жо председател, казаното от г-н Барозу в общи линии представлява предложение за укрепване на икономическото управление и стабилността на еврото. Това означава ускоряване на политиката на икономическо управление в Европа.
<P>
Разбира се, работата, която върши г-н Барозу, подпомаган от г-н Рен, върви много добре и я приветстваме. Изразяваме надеждата си, че този пакт ще съумее да отговори на икономическите и фискалните предизвикателства, пред които е изправена Европа, и ще изпрати правилното послание до пазарите. За съжаление, пазарите са непосредственият ни проблем.
<P>
Това ново икономическо управление идва след криза, тежка криза под формата на публичен дълг на държавите-членки. Считам, че предвид факта, че Съединените американски щати печатат пари в размер на малко над три трилиона долара, не виждам защо Европа да не реши своите проблеми, като напечата пари в размер на един трилион евро, но не за да ги излее на пазара, а за да създаде фонд, онова, което наричаме "механизъм за подкрепа". Каквото и да става, изглежда, че все още не е дошъл моментът за такава идея, поне не и докато идеите на г-жа Меркел властват над Европа.
<P>
Трябва все пак отново да подчертаем факта, че Европейският съюз е принуждаван да създава нови системи и ценности в неблагоприятна обстановка.
<P>
Въвеждането на паричен съюз без цялостна стратегия за икономическо управление и координация между държавите-членки беше риск, който беше изпробван в практиката и беше управляван съгласно общи насоки. Считам, че е дошло времето Съюзът да вземе по-смели решения и да извърши необходимите структурни промени.
<P>
Както казах, разбира се, ние като цяло приемаме решенията на Съвета относно пакта за еврото и считаме, че еврото остава добра валута. Все пак трябва да гарантираме не само постигането на целта за стабилност в еврозоната, но и че постигаме високо равнище на растеж и конкурентоспособност в Европа, и че увеличаваме и запазваме работните места за европейските граждани, по-специално за младите хора. Трябва да съсредоточим вниманието върху младите хора.
<SPEAKER ID="078" NAME="Hans-Peter Martin" AFFILIATION="NI">
(DE) Г-жо председател, като непоколебим проевропеец - каквито са и повечето от моите 500 000 преки гласоподаватели - намирам за трудно да приема затрудненото положение, в което се поставихте. От една страна, ние се нуждаем от стабилност и трябва да предприемем нещо, за да преборим със спекулациите; от друга страна, начинът, по който го правите, отново илюстрира в доста драматични краски дефицита на демокрация в Европейския съюз. Процедурата повече напомня на приемане на спешно законодателство, отколкото на онова, което искаме да видим в една прогресивна Европа. Ето защо е съвсем естествено, че недвусмислено подкрепих изменение 34, внесено от левицата, което призовава за прилагането на обикновена процедура за преразглеждане на Договора. Всеки път, когато възникне спешна ситуация, вие винаги успявате да направите нещо, което на практика допълнително увеличава пропастта между гражданите.
<P>
Искам също така да използвам възможността да отхвърля категорично начина, по който г-н Schulz се отнася към мен в Парламента.
<SPEAKER ID="079" NAME="José Ignacio Salafranca Sánchez-Neyra" AFFILIATION="PPE">
(ES) Г-жо председател, кризата в Северна Африка поставя на изпитание механизмите, установени в Договора от Лисабон.
<P>
По време на вчерашното явяване на върховния представител пред комисията по външни работи подчертахме положителните аспекти на действията на Европейския съюз: в съобщението на баронеса Аштън се прави разлика между кратко-, средно- и дългосрочните перспективи; бързо прилагане на Резолюция 1970 на Съвета за сигурност на ООН; възможността за преговори с Арабската лига; и заседанието на Европейския съвет.
<P>
Без преувеличение обаче трябва да кажем тук днес, че европейската общественост все още задава определени въпроси, а следователно ги задават нашите граждани.
<P>
Г-жо действащ председател на Съвета, г-н Verhofstadt е напълно прав. Как е възможно в днешно време четирите държави-членки, които са част от Съвета за сигурност на ООН, да не гласуват по един и същ начин, а съвсем различно?
<P>
Как е възможно в днешно време да обсъждаме дали резолюцията на ООН да бъде прилагана от Европейския съюз, от НАТО или от международната коалиция, когато става въпрос за едни и същи ресурси, които се осигуряват от едни и същи данъкоплатци; за едни и същи кораби и тяхното използване в един район на бойни действия?
<P>
Ясно е, че ни предстои да подобрим много неща по отношение на капацитета си за координация и по отношение на процеса на вземане на решение.
<P>
Има една известна филмова реплика, която гласи, че "винаги ще имаме Париж". Някои по време на разискването каза, че реакцията на Европейския съюз е била прибързана. Ако не беше смелостта, решимостта и последователността на Франция - и именно това трябва да се каже - когато призна на бунтовниците, когато изпрати министъра на външните работи и европейските въпроси в Съвета за сигурност, когато свика срещата на високо равнище в Елисейския дворец, по отношение на прилагането на резолюцията, г-жо Аштън, войниците на полковник Кадафи щяха вече да са в Бенгази.
<SPEAKER ID="080" NAME="Кристиян Вигенин" AFFILIATION="S&amp;D">
Г-жо председател, уважаеми колеги, бих искал да се концентрирам малко повече върху една от горещите теми, която ще бъде обсъждана утре, а именно ситуацията в Либия.
<P>
Прави са колегите, че последните дни създават едно усещане за абсолютен хаос или най-малкото непредвидимост в решенията и поведението на Европейския съюз и преди всичко на държавите-членки. Особено това, че едни страни се присъединяват към коалицията, след това спират участието си, невъзможно е да се постигне съгласие в рамките на НАТО.
<P>
Това, освен че създава голяма несигурност у нашите партньори, че сме наясно какво искаме всъщност да постигнем и как да го постигнем, създава големи проблеми и пред европейското обществено мнение, което не може да бъде убедено, че Европейският съюз, също и неговите лидери, са на висотата на отговорностите си, които имат към нашите партньори в южното Средиземноморие.
<P>
Много бих искал Европейският съвет в следващите дни да излезе с ясни и солидни решения по отношение на Либия, но не само Либия, а също така и по отношение на останалите страни, където всъщност имаме сходна ситуация, като Бахрейн, Йемен, донякъде и Сирия. Ние някак си пропускаме, че това, което правим в Либия, ще бъде оценявано и през призмата на нашето поведение към останалите страни в региона.
<P>
Бих искал Европейският съвет да вземе ясни решения какво иска да постигне Европейският съюз в Либия, което до голяма степен ще облекчи и въпроса как да го постигнем. Мисля си, че ние трябва да бъдем наясно с факта, че ситуацията в Либия ще има много тежки последици и върху съседните страни, ако сегашната ситуация продължи дълго.
<P>
Така че ние трябва да бъдем готови да подпомогнем, както Египет, така и Тунис не само със справяне с хуманитарната ситуация, но и да имаме готовност за икономическа финансова подкрепа в следващите буквално дни, седмици и месеци, защото ситуацията там ще се отрази на икономическото състояние в тези две страни.
<SPEAKER ID="081" NAME="Alexander Graf Lambsdorff" AFFILIATION="ALDE">
(DE) Г-жо председател, спомена се, че не еврото е в криза, а държавите-членки, които са натрупали дълг. Това е същината на кризата - безотговорна задлъжнялост, която е продължила много години. Именно на това трябва да сложим край сега. Тъкмо поради тази причина е правилно Европейският механизъм за стабилност да бъде строг. Ето защо е правилно тази строгост да се прилага и по отношение на взетите спасителни мерки. Тъкмо затова е правилно Ирландия да не получи намаляване на лихвите.
<P>
Трябва да бъде сложен край на тази задлъжнялост. Отново чувам социалдемократите да говорят за разлики между добър и лош дълг. Естествено, че инвестициите са различни от потреблението, но в един момент твърде много добър дълг става и лош дълг. Трябва да бъдем лоялни към бъдещите поколения, трябват ни устойчиви публични финанси - а след това и еврото ще възвърне стабилността си.
<P>
Пактът за еврото предвижда твърде ограничено използване на общностен метод. Това беше посочено тук и при това съвсем основателно. Споделям това становище.
<P>
Искам да кажа няколко заключителни думи за Либия. Съветът подкрепи резолюция 1973. Сега трябва да гледаме напред. Съгласен съм с г-н Salafranca Sánchez-Neyra, когато казва, че Франция изигра много положителна роля. Ако обаче Турция беше поканена на срещата на високо равнище в Елисейския дворец, нямаше да имаме тези проблеми в НАТО, а положението щеше да бъде значително по-леко за всички нас. Освен това изразявам надеждата си, че наскоро назначеният ръководител на преходното правителство в Либия ще ни посети скоро тук, в Европа.
<SPEAKER ID="082" NAME="Konrad Szymański" AFFILIATION="ECR">
(PL) Г-жо председател, всички цели, които си постави Еврогрупата и които понякога са напълно обосновани, могат да бъдат постигнати успешно с помощта на икономическите, социалните и данъчните политики на държавите-членки. Следователно възниква въпросът защо днес толкова бързаме да изменим Договора, за да прехвърлим тези компетентности - поне частично - на равнище Съюз.
<P>
Считам, че има два отговора: както обикновено искаме да споделим отговорността за непопулярни решения с Европейския съюз или искаме да използваме възможността - вероятно под претекста за реформи - просто да прехвърлим повече правомощия на Брюксел. Съмнявам се, че това ще доведе до желаните резултати, като се вземе под внимание фактът, че повече държави-членки от Еврогрупата имат по-голям публичен дълг и по-малко конкурентна данъчна система, отколкото останалите държави-членки.
<P>
Разбира се, над обсъждането е надвиснала опасността от Европа на две скорости. Искам да предупредя онези, които искат да бързат. Освен еднаква скорост, онова, което е необходимо, е и правилна посока. Движението с твърде висока скорост, но в погрешната посока създава опасност всичко да приключи по един единствен начин - многократно увеличение на мащаба на катастрофата. Аз поне виждам именно това да се случва по пътищата на Европа.
<SPEAKER ID="083" NAME="Miguel Portas" AFFILIATION="GUE/NGL">
(PT) Г-жо председател, португалският парламент днес ще гласува против четвъртата по ред програма за стабилност, внесена от правителство за последните 12 месеца. Мнозинството от членовете на португалския парламент ще гласуват против този документ предвид съдържанието на пакета, но и защото той беше представен в Брюксел, преди да стане бъде оповестено неговото съществуване, преди да бъде обсъден или одобрен в Португалия.
<P>
Това е и основанието за първия ми въпрос към унгарското председателство: в светлината на този опит, то възнамерява ли да защитава заедно със своите партньори задължителния характер на предварителното парламентарно одобрение на тези документи или не?
<P>
Вторият ми въпрос е следният. Утре Съветът ще вземе решение относно механизма за финансиране за периода след 2013 г., но той не ни казва нищо за текущия механизъм за финансиране, а тъкмо това ни интересува. Предвид факта, че Португалия навлиза в период на предсрочни парламентарни избори, неизбежно ще има значително увеличение на публичния дълг и лихвените проценти. Какво възнамерява да направи Съветът, за да предотврати спекулациите с публичния дълг на Португалия? Не казвайте обаче, че това е португалски въпрос, защото ако всички трябва да намаляваме разходите, то това е така, защото решенията са и ваши.
<SPEAKER ID="084" NAME="Bastiaan Belder" AFFILIATION="EFD">
(NL) Г-жо председател, върховният представител вчера следобед посочи в комисията по външни работи, че иска да предложи конкретна подкрепа за онова, което започнахме да наричаме "новия Египет", като контекстът беше масовият недостиг на жилища. Всеки, който има и най-малка представа от огромния социално-икономически недоимък, в който живее огромната част от египтяните, вече няма повод за еуфория. Тук става въпрос да демонстрираме истинско европейско съчувствие.
<P>
Ето защо горещо приветствам всички европейски усилия, насочени към подобряване на условията на живот в Египет. Още повече, че това се случва в момент, когато страната се намира в нестабилен преходен период след оттеглянето на президента Мубарак и когато Кайро изглежда е на път да се изправи пред финансова и хранителна криза. Считам, че европейската помощ за Египет следва да бъде придружена от удвоени усилия от страна на Съвета.
<P>
В новия Египет всички граждани независимо от религията им трябва да бъдат равни пред закона, да има равни права за всички. Освен това Кайро трябва да спазва мирния договор с Израел и дори да го доразвие още. Ако поставим тези две условия, ще бъде постигнато укрепване както на вътрешната, така и на външната стабилност на новия Египет.
<SPEAKER ID="085" NAME="Barry Madlener" AFFILIATION="NI">
(NL) Г-жо председател, помислих, че сте ме пропуснали. Благодаря Ви, че ми давате думата. Създаваме механизъм за стабилност, постоянен фонд за подпомагане, средствата в който ще трябва да бъдат осигурени от обикновените хора, от хората, които няма да получат никакви безплатни подаръци. Бенефициентите обаче са хората, които ще получат безплатен подарък. Отсега нататък ще възнаграждаваме измами, онези, които не спазват обещанията си и онези, които подправят цифри.
<P>
Преди десет години Пактът за стабилност и растеж беше подписан с тържествено обещание да поддържа реда на публичните финанси. Пактът беше нарушен от Германия, Франция, Гърция и други. Не бяха взети никакви мерки за решаване на проблема с огромните дефицити. Сега обаче отново се дават тържествени обещания, че новият пакт ще проработи на практика. Сега Брюксел ще решава какви възнаграждения ще получават нидерландците, кога да се пенсионират и колко да получават от пенсиите си. Тук отново сметката я плащат данъкоплатците, от хората, които не получават безплатни подаръци.
<P>
Г-жо председател, постоянният фонд е скъпа играчка, която дава възможност на политическия елит да прикрие факта, че на някои държави не може да се има доверие в един паричен съюз. Има държави, които искат да се възползват от предимствата на еврото, но не искат да споделят тежестта, държави, които не успяват да поддържат финансите си в ред. Тези държави, г-жо председател, следва да напуснат еврозоната. Това е единствената корекция, която искаме да бъде направена в Пакта за стабилност и растеж.
<SPEAKER ID="086" NAME="Mario Mauro" AFFILIATION="PPE">
(IT) Г-жо председател, госпожи и господа, дълбоките промени в Южното Средиземноморие, чиито мащаб непрекъснато се увеличава, не следва да отклоняват вниманието ни от средносрочните икономически и други цели, които са поставени отдавна. Международното безпокойство вместо това следва да ускори напредъка към растеж на икономиката ни: приветствам факта, че решенията за изпълнение на стратегията "ЕС 2020" трябва да бъдат взети бързо; още на заседанието тази седмица.
<P>
Не знаем какво ще се случи след конфликта в Либия, но можем да сме сигурни, че нищо няма вече да е същото. Ето защо Европа се нуждае от пакет от мерки, който да даде възможност на икономиките на държавите-членки да си поемат дъх при навлизането в нов период на несигурност. Най-големият въпрос обаче определено е свързан с положението в Средиземноморието. Средиземноморие във война е най-ужасната катастрофа, който светът може да си представи към момента. Държавите, които счетоха, че е жизненоважно да бъдат предприети действия при тези обстоятелства, постъпиха разумно, но все пак станахме свидетели на огромното противоречие на един Европейски съюз, който изглежда се чувства неловко, ако не и разделен по въпроса какво да се направи.
<P>
Поради тази причина призовавам унгарското председателство: Парламентът, а и аз също считаме, че Комисията е близка с това председателство, което има възможността да превърне кризата в нещо, което няма просто да завърши с подкопаване на Европейския съюз.
<P>
На плещите ни лежи огромна отговорност: да превърнем сегашната криза във възможност да произвеждаме, да позволим външна политика, която да даде възможност на света да живее и диша. С нашите отговорности, съмнения и грешки се оказваме на вълната на текущи събития и считам, че трябва да поемем тази отговорност изцяло, като гарантираме, че решенията, които ще вземе Съветът утре и вдругиден, са разумни, но преди всичко смели. Благодаря ви.
<SPEAKER ID="087" NAME="Edite Estrela" AFFILIATION="S&amp;D">
(PT) Г-жо председател, вече беше казано, че, за съжаление, в този момент в португалския парламент правителството може да падне. Ако правителството падне, това ще бъде в резултат от политическата нестабилност, причинена от опозиционните партии, които не подкрепиха пореден пакет за намаляване на разходите.
<P>
Вярно е: това е четвъртият пакет за няколко месеца. Причината за това не е, че предишните не са били спазени: напротив. По-скоро това се дължи на факта, че условията, които бяха наложени, се влошиха благодарение на т. нар. желания на пазарите. Изпълнението на бюджета на Португалия през месеците януари и февруари регистрира излишък, при 3 % намаляване на разходите и ръст на приходите от 11 %.
<P>
Политическите сили, които създадоха настоящата политическа криза, отхвърляйки тази програма за намаляване на разходите, внесена от правителството и подкрепена от Европейската комисия, Съвета и Европейската централна банка, могат да бъдат много доволни от това. Задоволството им от това положение обаче е резултат единствено от неблагоразумие, тъй като за страна от еврозоната е ужасно да има проблеми с дълга. Това е лошо за страната, не е честно спрямо португалците и е поредният удар за устойчивостта на мащабния проект, какъвто представлява единната валута.
<P>
Не се намираме в криза на еврозоната: намираме се в разгара на огромна криза на еврозоната. Искам да попитам португалските си колеги каква е алтернативата? Всички държави-членки трябва да представят плановете си за намаляване на разходите до април. Нуждае ли се или не Португалия от допълнителни мерки за намаляване на разходите с цел намаляване на дефицита и публичния дълг; да намали дефицита през 2012 г. и 2013 г., съответно с 3 % и 2 %? Отказахте да преговаряте, но не представихте алтернативи. Отхвърлянето не е решение, а е проблемът, който налага да бъдат правени допълнителни жертви от португалците.
<SPEAKER ID="089" NAME="Marielle De Sarnez" AFFILIATION="ALDE">
(FR) Г-н председател, следващото заседание на Съвета вероятно ще бъде последният шанс за лидерите на Европа да си припомнят, че основахме Европа с цел да отстояваме ценности и да работим заедно, когато е налице опасност за жизненоважни въпроси. Когато съдбата на един народ зависи от благоволението на кръвожаден лидер, това е жизненоважен въпрос.
<P>
Благодарение на усилията на Франция и Обединеното кралство беше приета резолюция. Успяхме да спрем полковник Кадафи да не достигне Бенгази. Буди тревога обаче липсата на единство на Европа. Утрешното заседание на Съвета трябва да изпрати ясен сигнал; той трябва да подкрепи извършваната в момента намеса, да признае либийските бунтовници, за да им окаже подкрепа и да изолира полковник Кадафи дори още повече с цел да падне режимът.
<P>
Жизненоважни въпроси са в опасност и когато погледнем случващото се в Бахрейн, Йемен и Сирия. Когато видим цикъла на насилие, който отново се разпалва в Близки Изток, това също е от жизненоважно значение.
<P>
В Европейския парламент очакваме европейските лидери да действат, преди да е станало твърде късно. В по-голямата част от света протичат исторически събития. Политическа смелост означава приемане на това предизвикателство: именно това очакваме от Европа и от онези, които я ръководят.
<SPEAKER ID="090" NAME="Peter van Dalen" AFFILIATION="ECR">
(NL) Г-н председател, гаранцията на Нидерландия от много милиарди евро стана повод бившият министър на финансите, г-н Рудинг, да заяви, че пътят към бюджетен ад е постлан с гаранции. Всъщност гаранциите, които бяха дадени, бяха твърде големи и твърде рисковани. Те няма да спомогнат за избягване на кризата, защото не се насочват там, където има нужда от тях.
<P>
Текущата европейска криза беше причинена от онези, които безотговорно позволиха да бъде натрупан дълг, и онези, които не спасиха договореностите. Ако не решим тези основни въпроси, можем да си даваме колкото искаме гаранции, но те няма да помогнат.
<P>
Имаме Пакт за стабилност и растеж. Още през 2004 г. този пакт беше отхвърлен с насмешка от Германия и Франция. Имахме възможност да укрепим пакта, по-специално с автоматични санкции, но какво се случва? Санкциите остават въпрос на взимане на политическо решение. Това не е за вярване. Германският писател Ханс Енценсбергер правилно предвиди събитията. Той прогнозира, че сегашното положение ще накара гражданите да гледат на европейския политически елит с цинизъм и презрение.
<SPEAKER ID="091" NAME="Ilda Figueiredo" AFFILIATION="GUE/NGL">
(PT) Г-н председател, пътят, по който вървят лидерите на Европейския съюз, е неприемлив, с увеличаваща се експлоатация на работници и с нови антисоциални мерки, които изострят неравенствата, увеличават безработицата и несигурността на работните места, увеличават бедността и социалното изключване; всичко това е в услуга на групите в Европейския съюз, които имат икономически и финансови интереси, чиито печалби не спират да нарастват.
<P>
Под претекста на кризата те искат да сложат поредната примка на врата на държавите, които са по-слаби в икономическо отношение, използвайки създадените условия за прилагането на европейски механизъм за стабилност с истинската цел да превърнат независими държави в обикновени протекторати.
<P>
Поради тази причина работниците и народите се възпротивяват на такива мерки, както се случи в събота в Португалия на демонстрация, в която участваха над 300 000 души, и както се случва днес в португалския парламент, в който мнозинството от членовете му определено ще направят същото и с четвъртия пакет за намаляване на разходите.
<P>
Все пак, г-н председател, искаме също така да кажем "не" на бомбардировките, провеждани от международните сили в Либия, както казахме "не" на репресиите на борещите се народи във всяка държава от региона, включително Либия, Бахрейн и Йемен.
<SPEAKER ID="092" NAME="Jaroslav Paška" AFFILIATION="EFD">
- (SK) Г-н председател, отговорното управление на финансови ресурси е основна предпоставка за доброто и стабилно функциониране на домакинства, производствени или търговски дружества, региони, национални държави, а и федерации от държави.
<P>
Ето защо е съвсем естествено, че ако група от държави от Европейския съюз реши да създаде единна обща валута, трябва да намери механизъм, който да възпира популистки политици да обременяват общата валута с неустойчиви пасиви - дългове, които се използват за подпомагане на закупуването на краткосрочна подкрепа на гласоподаватели. Пактът за конкурентоспособност определя някои параметри, към които трябва да се придържат по-специално държавите от еврозоната. Проблемът обаче е свързан с изпълнението на тези добронамерени правила.
<P>
Поради тази причина изразявам твърдото си убеждение, че е дошло времето да прилагаме механизми за автоматични санкции за неспазване на договорените общи правила за управление, така че тези санкции да не стават обект на политически пазарлъци в Европейския съвет, където правителствените ръководители компенсират многобройните си и различни политически грешки, опрощавайки взаимно санкциите си.
<SPEAKER ID="093" NAME="Jacek Saryusz-Wolski" AFFILIATION="PPE">
(EN) Г-н председател, искам да разгледам два въпроса. Първо, приветствам раждането на Пакта Европлюс, което е положително събитие. Създава се нова архитектура, почти като икономически Шенген. Важното тук е, че той следва да бъде приобщаващ и отворен за онези, които имат възможност и желаят да участват, и че той не следва да създава Европа на две скорости. За съжаление, пактът ще бъде полуотворен, защото изменението на чл. 136, както беше разисквано и гласувано в нашата комисия по конституционни въпроси, не беше прието. В него се казва: "призовава за отваряне на механизма за стабилност от самото начало за държавите-членки, чиято парична единица не е еврото, но които желаят да участват в механизма". Той ще бъде полуотворен, защото ще бъде открит за поемане на ангажименти. Няма да бъде открит за онези, извън еврото, които желаят да се възползват от правата.
<P>
Онова, което ни обединява, е единният пазар, и то много повече, отколкото еврото. Това не е криза на еврото; това е криза на някои държави-членки, които използват еврото. Всяка държава-членка, която не използва еврото, може да има същия финансов проблем. Ето защо няма логика и последователност.
<P>
Няколко думи за Либия и Южното Средиземноморие. Първо, искам да ни поздравя - всъщност не Съюза, а някои държави-членки, които са на предната линия в защита на правата на човека и демокрацията в Либия. Трябва да благодарим на Франция и на нейния лидер, Никола Саркози, за това, че води тази борба.
<P>
Считам, че това е началото на промяна във външната ни политика от такава, основана на интерес, към външна политика, основана на ценности. Трябва да предприемем две стъпки. Трябва да преустроим политиката спрямо съседите и да я насочим към обществата и правителствата си, и да постигнем онова, което в Централна и Източна Европа наричаме преход, или преустройство. Спешно се нуждаем и от преустройство, реформа и укрепване на общата политика за сигурност и отбрана, за да осигурим на Съюза общ команден и военен капацитет.
<SPEAKER ID="094" NAME="Liem Hoang Ngoc" AFFILIATION="S&amp;D">
(FR) Г-н председател, госпожи и господа, утрешният 24 март ще бъде знаков ден. На първо място, той ще бъде белязан от изменението на Договора от Лисабон, по което току-що гласувахме, което ще позволи създаването на постоянен европейски механизъм за стабилност. Този механизъм позволява на Европейския съюз да създаде първите еврооблигации, които са предназначени за финансирането на държавен дълг при ниски лихвени проценти в случай на спекулативни атаки.
<P>
В това отношение е жалко, че процесът беше спрян наполовина. За да се справи с нелогичните настроения на пазарите, преразглеждането на Договора трябваше да бъде възможност на Европейската централна банка да бъдат дадени правомощия да направи онова, което правят Съединените американски щати, и да изкупи обратно публичен дълг в случай на напрежения, свързани с обменния курс. Процесът е дори още по-фрагментарен, тъй като необходимата компенсация е да бъде изпълнен Пактът за конкурентоспособност, Пактът за еврото да бъде препокръстен. Това е второто утрешно знаково събитие. Пактът се подкрепя единодушно от Съвета, Комисията и Европейската централна банка.
<P>
Госпожи и господа, на всички ви е познат консенсусът от Вашингтон: всички го харесвате. Е, 24 март изглежда ще се превърне в рождена дата на "консенсуса от Брюксел". "Консенсусът от Брюксел" е сляпото, грубото прилагане на неолиберална догма: изстискване на обществените услуги и на социалната държава; намаляване на възнагражденията и минимално регулиране на финансовите пазари.
<P>
Госпожи и господа, Съветът, Комисията и ЕЦБ имат къса памет. Предлагат да се транспонира Пактът за еврото в пакета за управление, така че в системата ни да залегнат тъкмо онези политики, които доведоха до икономическата криза. В Испания, в Обединеното кралство, в Ирландия и на други места увеличаването на дълговете на домакинствата, което е насърчавано от финансовия сектор, е причинено именно от кризата на покупателната способност, което от своя страна е резултат от ограничаване на заплащането, вихрещо се в продължение на 20 години. За съжаление, Пактът за еврото предлага намалението на възнагражденията да придобие постоянен характер.
<P>
Що се отнася до публичния дълг, освен че е последица от икономическата криза, той също така е резултат от безсмислени намаления на данъци навсякъде, които са защитавани от либерали и консерватори. В Европа нямаше главоломно нарастване на публичните разходи: тъкмо обратното. Намаляването на бюджетите и възнагражденията, съчетано с повишаване на лихвените проценти, вече планирано от Европейската централна банка, ще доведе до свиване на вътрешното търсене в Европа и ще спре възстановяването, без да намали дефицитите. Утре ще бъдем рамо до рамо с работниците, за да демонстрираме срещу този "консенсус от Брюксел": това е третото знаково събитие на 24 март. За да не станем свидетели на завръщането на елементи, подобни на кафявите ризи, срещу които беше създадена Европа, избраните от народа представители трябва да застанат заедно с народа и да заклеймят политики, които са колкото несправедливи, толкова и неефективни.
<SPEAKER ID="095" NAME="Anneli Jäätteenmäki" AFFILIATION="ALDE">
(FI) Г-н председател, създаването на постоянен механизъм за управление на кризи за Европа е обосновано, в случай че в бъдеще отново има кризи. Никой от нас не желае други кризи, но такива могат да настъпят. Все пак не е удачно, че планът предвижда създаване на постоянен механизъм за управление на кризи извън институциите на Европейския съюз. Механизмът следва да бъде възможно най-близо до институциите на Европейския съюз, така че те да могат да наблюдават използването му. Освен това всички евентуални санкции следва да се прилагат автоматично, а не след обсъждания и преговори.
<P>
Искам да кажа няколко думи за т.нар. външна политика и Либия.
<P>
Положението в Либия и в международната общност е объркано. Положително беше решението по отношение на зоната, забранена за полети, с цел да се защитят цивилни. Европейският съюз също участва в това. Сега, след като са атакувани сухопътни сили, считам, че е налице обоснована причина да се постави въпросът дали тази зона, забранена за полети, беше създадена точно за това. В това отношение ситуацията е близо до повратен момент, след който това няма да бъде само война.
<SPEAKER ID="096" NAME="Derk Jan Eppink" AFFILIATION="ECR">
(EN) Г-н председател, г-н Schulz каза, че военните операции бяха стартирани набързо. Тъкмо обратното - проведоха се твърде късно. Западът изчака твърде дълго. Той можеше да изолира Кадафи в Триполи и да го принуди или да си тръгне, или да бъде унищожен. В случая успяхме да действаме тъкмо навреме, за да се избегне масово убийство в Бенгази.
<P>
На какво станахме свидетели? Франция и Великобритания - две национални държави - поеха инициативата. Моите поздравления! Германия - очевидно - е страна с твърда валута и мека власт. Постът на министър на отбраната в Германия е най-рискованата професия в страната. Междувременно Турция се противопостави на НАТО, а САЩ е в отстъпателна позиция и се държи като зрител.
<P>
Опасявам се, че сега - както се случи и на Балканите - не можем да излезем от безизходицата без отговорно американско ръководство: ръководство, което за съжаление Европейският съюз не може да осигури. Единственият политик, който знаеше как да се справи с Кадафи, беше Роналд Рейгън. Рейгън е бил прав през цялото време.
<SPEAKER ID="097" NAME="Nikolaos Chountis" AFFILIATION="GUE/NGL">
(EL) Г-н председател, точно преди година лидерите на Европейския съюз и гръцкият министър-председател взеха решение Гърция да играе ролята на икономическо и социално опитно зайче. Тогава бяха предприети крайни, антисоциални мерки под претекста за намаляване на публичния дефицит и дълга и за подобряване на конкурентоспособността. В края на този експеримент публичният дълг е малко под 150 %, безработицата е 15 %, а безработицата сред младите хора е 30 %, инфлацията е близо 4,4 %, а икономиката се е свила с 6,6 %.
<P>
Г-н Рен, гръцкият експеримент се оказа провал и Вие унищожихте опитното зайче икономически, социално и политически. Лидерите на Европейския съюз замислят същата съдба и за други държави-членки, които смятат да се присъединят към пакта за еврото, който е европейската версия на меморандума за Гърция. Ние сме против този пакт, защото не желаем да унищожаваме работници, пенсионери и безработни.
<P>
Г-н Рен, когато меморандумът за Гърция беше подписан, Вие пожелахте на гърците да бъдат смели. Ако сте последователен в пожеланията си, в петък или събота трябва да пожелаете смелост и на европейските работници.
<SPEAKER ID="098" NAME="Hans-Gert Pöttering" AFFILIATION="PPE">
(DE) Г-н председател, госпожи и господа, американският политолог Самюел Хънтингтън веднъж предрече сблъсък на цивилизациите. Ако действително е смятал, че това ще се случи, самите ние щяхме да участваме в предизвикването на този сблъсък на цивилизации като част от това самоизпълняващо се пророчество. Ние, Европейският парламент, винаги сме работили за сътрудничество с арабските държави и техните народи. Сега сме свидетели как народите от арабския свят се борят за ценности, които представляваме и ние: демокрация, свобода и принципите на правовата държава. Кой можеше да си помисли, че само преди няколко седмици Арабската лига ще иска от нас, западната и международната общност, да спрем тиранина в Либия? В арабския свят се извършват колосални промени. Не трябва да допускаме грешки в това отношение. Не трябва просто да се съгласяваме привидно с народите от арабските държави, а трябва да ги подкрепяме чрез своите действия.
<P>
Тази вечер пътувам до Тунис от името на фондацията "Конрад Аденауер", на която съм председател, в което си качество посетих и Кайро преди две седмици и половина. Искам отново да подчертая думите на Конрад Аденауер, първия канцлер на Федерална република Германия, който казва, че ние сме на страната на свободата. Сега трябва да кажем на арабските народи: "Ако това е, което желаете, ние искаме да ви помогнем, като предложим солидарност и съвети за демокрация, за да се подготвите за избори".
<P>
С известна тревога научихме, че в Йерусалим е било извършено терористично нападение и че са били ранени много хора. Осъждаме това най-категорично, независимо кой е отговорен. Казваме обаче и че между Израел и Палестина е време да има мир. Ако вятърът на свободата духа в арабските държави, трябва тази възможност да бъде използвана, за да се установи мир и между Израел и Палестина, така че Израел да може да съществува в сигурни граници, а и палестинците, които заслужават същото уважение, както и израелците, също да могат да живеят в сигурни граници. В контекста на протичащите дълбоки промени в арабския свят задачата ни се състои именно в това: да допринесем като Европейски съюз и да го направим обединени и решителни.
<P>
(Ръкопляскания)
<SPEAKER ID="099" NAME="Pier Antonio Panzeri" AFFILIATION="S&amp;D">
(IT) Г-н председател, госпожи и господа, освен обявените мерки, питам се дали европейската политика прави достатъчно. Естествено е Европейският съюз да се нуждае от време, за да поеме ръководството, по-специално във външната политика, но както ни е известно, възникват определени ситуации и за съжаление те не ни осигуряват цялото време, което бихме искали да имаме, а на практика налагат предприемането на бързи действия и поглед в перспектива.
<P>
Сега е ясно, че все още не изпълняваме изискванията, що се отнася до събитията в Средиземноморието и по-специално тези в Либия: трябва да помислим по-задълбочено, за да признаем, че вероятно ще трябва да предприемем по-активни действия, за да осъзнаем случващото се и че ще трябва да действаме съгласувано по отношение на Средиземноморието.
<P>
Всъщност на всички е ясно, че ако погледнем Либия, ще забележим съществена разлика между общи европейски действия и действия, предприети само от желаещите държави, какъвто е случаят в момента. Не, моето послание към представителите на Съвета и на Комисията е, че все още не сме постигнали това.
<P>
Съветът не е отговорил на определени въпроси и сега трябва да го направи бързо. Питам се, освен хуманитарното усилие, дали наистина знаем какво да правим, в случай че Резолюция 1973 не е достатъчна и ако някои държави надхвърлят мандата си.
<P>
Второ, бих искал да науча становището на Съвета по въпроса за оперативното командване: НАТО ни каза, че играе техническа роля, но не предоставя политически насоки. Смятаме ли, че можем да приемем това, без да се стремим към по-силен и по-единен глас на Европейския съюз, вместо да пробутваме задачата на онези, които са склонни да я изпълнят?
<P>
В заключение, в рамките на текущите операции и отношенията с Арабската лига и Африканския съюз е от ключово значение да не допуснем намесата ни в крайна сметка да бъде счетена за погрешна с опасност от създаване на несигурност и опасни размествания. Осъзнаваме ли това? Като цяло вероятно не: това са въпроси, които не заслужават бюрократични отговори, а се нуждаят от правилни реакции по отношение на политики, като се започне с утрешното заседание на Съвета.
<SPEAKER ID="100" NAME="Olle Schmidt" AFFILIATION="ALDE">
(SV) Г-н председател, критиците на еврото в моята страна казват, че положението в Гърция и Ирландия показва, че еврото не работи. Казват, че е по-добре да бъдем извън еврозоната. Грешат.
<P>
За десетгодишната си история еврозоната създаде стабилност, ниска инфлация и на практика милиони работни места. Постоянният механизъм при кризи ще действа като възможно най-крайна мярка, в случай че дадена държава изпадне в мащабни икономически трудности.
<P>
Еврото не е причината за кризата, както обикновено правилно посочва г-н членът на Комисията. Тъкмо обратното, общата валута е важна част от решението и това е същественото, що се отнася до Швеция. Ето защо изразявам дълбокото си съжаление поради факта, че мнозинството в шведския парламент не подкрепи присъединяването на Швеция към Пакта за еврото. Това намалява влиянието на моята страна. Ако Швеция желае да бъде част от вътрешния кръг на Европейския съюз, както шведското правителство твърди, не е добре да остава извън заседателните зали. Дания и датското правителство и парламент подкрепят еврото. Би следвало и Швеция да го подкрепи.
<SPEAKER ID="101" NAME="Georgios Toussas" AFFILIATION="GUE/NGL">
(EL) Г-н председател, Гръцката комунистическа партия осъжда новата незаконна империалистическа война, подпалена в Либия от Съединените американски щати, Франция, Великобритания и НАТО.
<P>
Демонстрираната заинтересованост за предоставяне на хуманитарна помощ е безсрамно двуличие. Истинската цел на империалистите е петролът, природният газ и богатите ресурси на Либия, Северна Африка и на региона като цяло. Империалистическата агресия от страна на САЩ, НАТО и Европейския съюз засилва рисковете, на които са изложени хората в региона като цяло. Новият пакт и икономическото управление, което обединява еврото, ще доведат до масова безработица и бедност още с въвеждането им. Европейският механизъм за подкрепа е механизъм за контролирана несъстоятелност и сигурна неплатежоспособност на нации, за да се запазят печалбите на плутокрацията.
<P>
Това представлява свободният свят на САЩ. Това е Европейският съюз на демокрация и свобода. Истинската дилема е следната: дали да фалира народът или плутокрацията? Народът не трябва да плаща за последиците от империалистическото варварство и капиталистическата криза. Народът не трябва да бъде обричан на постоянна безработица и бедност и затова призоваваме хората да въстанат и да се противопоставят на тази империалистическа намеса, и да се борят за съвременните си права и за алтернативен път към растеж, който е в служба на обикновените хора, а не на печалбите на монополистите.
<SPEAKER ID="102" NAME="Paulo Rangel" AFFILIATION="PPE">
(PT) Г-н председател, на първо място, искам да насоча вниманието към важното значение, което групата на Европейската народна партия (Християндемократи), и по-специално португалските членове на групата, счита, че има предстоящият Съвет, решението, което беше намерено - което, честно казано, е по-добро от очакваното към онзи момент - и по-специално важността на работата на колегите ми, г-н Brok и г-н Gualtieri, които изготвиха доклада от името на Парламента в съответствие със становищата на Комисията, като по този начин доближиха фонда по-близо до вида, който ясно се придържа към метода на Съюза и го отдалечава от формата, която предвиждаше междуправителствено решение.
<P>
На второ място, искам да кажа на всички колеги - в момент, когато Португалия преживява политическа криза - че Португалската социалдемократическа партия (PSD), която е част то групата на PPE, е готова да управлява след изборите. Освен това ние ще управляваме в съответствие с критериите, които са критерии за еврозоната, като постигнем всички определени целеви равнища и освен това ще направим онова, което Португалската социалистическа партия (PS) не успя да свърши за 13 години; повтарям, 13 години.
<P>
Правителството на Португалската социалистическа партия претърпя зрелищен провал. Всичко, случващо се в Португалия, беше предвидено от PSD по време на изборите през 2009 г. Участвах в тази кампания и предупреждавахме, че това ще се случи. Ето защо сега сме тук да заявим, че даваме всички гаранции на Европейския съюз, и по-специално на нашите партньори в еврозоната, че ще изпълним всички критерии, които ще изискват много усилия, и ще накараме португалците да направят жертви. Тогава поне ще има авторитетно правителство за разлика от настоящото португалско правителство, което трябваше да внесе четири програми за стабилност и растеж и което постоянно търси нови решения, без да може да даде на пазарите отговор, достоен за доверие; да даде отговор, който е в интерес на Португалия и на Европа.
<P>
(Ораторът приема да отговори на въпрос, зададен чрез вдигане на синя карта, съгласно член 149, параграф 8 от Правилника)
<SPEAKER ID="103" NAME="Edite Estrela" AFFILIATION="S&amp;D">
(PT) Г-н председател, искам само да попитам г-н Rangel - предвид факта, че тук заявява, че следващото португалско правителство ще представи същите мерки за намаляване на разходите и ще се ангажира със същите целеви равнища, които бяха договорени с Брюксел - дали според него е наивно и неразумно да се провокира политическа криза; дали той счита, че Португалия ще плати твърде висока цена и че ще се изискват твърде много жертви от португалците? Именно на тези въпроси искам да получа отговор. Нима това им отношение не е продиктувано от жаждата за власт?
<SPEAKER ID="104" NAME="Paulo Rangel" AFFILIATION="PPE">
(PT) Г-н председател, с удоволствие ще отговаря, макар да не ми се искаше да превръщам разискване на Европейския парламент в разискване на политиката в Португалия. Всъщност ако г-жа Estrela желае да разисква именно политиката в Португалия, за нея има простичко решение: трябва да проведем избори, тя трябва да се кандидатира за португалския парламент и ще има възможността, бидейки в опозиция, да разисква политиките, планирани за Португалия, с Португалската социалдемократическа партия.
<P>
Ще кажа единствено следното: не можем да понесем още едно правителство, което се провали четири пъти за две години. Това е невъзможно, неустойчиво е и пазарите няма да подходят с доверие: вече няма решения, при които Португалската социалистическа партия да е на власт.
<P>
(Ораторът приема да отговори на въпрос, зададен чрез вдигане на синя карта, съгласно член 149, параграф 8 от Правилника)
<SPEAKER ID="105" NAME="Liisa Jaakonsaari" AFFILIATION="S&amp;D">
(FI) Г-н председател, няма да имам възможността да задам този въпрос в португалския парламент и затова ще Ви попитам директно: защо португалската група на Европейската народна партия (Християндемократи) не подкрепя това много важно предложение? Цялата еврозона и Европейският съюз могат да изпаднат в криза, ако решенията се забавят? Защо не подкрепяте предложените решения, тук и сега?
<SPEAKER ID="106" NAME="Paulo Rangel" AFFILIATION="PPE">
(PT) Г-н председател, Португалската социалдемократическа партия (PSD) отговорно подкрепи всички пакети за намаляване на разходите за разлика от много други партии в други държави от Съюза. След зрелищния провал на правителството - и то вече няма никакви извинения, то не може да покаже един едничък резултат след цели две години - а положението на пазара остава непроменено, PSD няма друг вариант, освен да бъде на страната на решението. Решението е нови избори, ново правителство, нов авторитет за Португалия, а също и за Европа и еврозоната.
<SPEAKER ID="107" NAME="Simon Busuttil" AFFILIATION="PPE">
(MT) Г-н председател, преди две седмици Парламентът прие смела политическа резолюция, която, наред с другото, призовава за създаването на зона, забранена за полети, над Либия. Само преди седмица, когато Съветът за сигурност на ООН все още не беше одобрил тази резолюция, проведохме друго заседание, на което бяхме доста отчаяни поради неизбежното падане на Бенгази и в крайна сметка неуспеха на революцията, която се стреми към демокрация за Либия. Миналия четвъртък, един ден по-късно, резолюцията беше приета и вече изминаха четири дни от изпълнението й.
<P>
Г-н председател, считам, че е важно да продължим да изпълняваме тази резолюция и да продължим да подкрепяме либийския народ, като същевременно го защитаваме от по-нататъшни масови кланета и му помагаме към прехода към демокрация.
<P>
Трябва да решим и два други въпроса. Първо, трябва да продължим да предоставяме мащабна хуманитарна помощ на либийския народ и на бежанците, напускащи Либия, по-специално на Тунис и Египет. Второ, трябва да се подготвим за евентуален мащабен бежански поток към страните от Европейския съюз. В крайна сметка това не е отговорност само на държавите-членки на Европейския съюз от Средиземноморието, а и на всички нас.
<SPEAKER ID="108" NAME="Tunne Kelam" AFFILIATION="PPE">
(EN) Г-н председател, днес заседателната зала на групата на Европейската народна партия беше официално наречена на името на един от основателите на Европейския съюз: Алчиде де Гаспери. По негово време ключът към преодоляване на кризата е бил наднационален подход, грижа на първо място за общия европейски интерес. Той е бил сред държавниците, които макар да са били родени през ХІХ век, са съумели да развият визия за Европа на ХХІ век.
<P>
За да бъде постигнат обрат на кризата днес, е необходим държавнически подход, който да не бъде активизиран до следващите избори и да не се концентрира първо и основно върху национално спасение, а да бъде подход, който ще се погрижи за следващите поколения на Европа като цяло. Що се отнася до Европейския съюз, приветствам новия текст на механизма за стабилност, както и пакета от реформи за еврозоната.
<P>
Второ, изразявам надежда, че Пактът за конкурентоспособност ще се окаже достоен за доверие и ще привлече и страни, които не са членове на еврозоната. Важно е всяко правителство да поеме значителни национални ангажименти с цел подобряване на конкурентната ни позиция.
<P>
Трето, както и при единния пазар, изпитвам известна тревога, че неговите амбициозни целеви равнища бяха значително занижени, а оперативната му ефективност може да стане почти неактуална. Ето защо, когато вземаме решения относно нови стъпки, нека докажем политическата си воля и авторитет, като осъществим четирите свободи, които са в основата на европейската сътрудничество, включително вътрешния пазар, и да изпълним изцяло Директивата за услугите.
<SPEAKER ID="109" NAME="Wim van de Camp" AFFILIATION="PPE">
(NL) Г-н председател, първо искам да изкажа съчувствие и съболезнования на японския народ. Знам, че след малко ни предстои разискване относно Япония, но се надявам, че и през следващите дни Съветът ще се съобрази с всички искания от Япония за предоставяне на експертна помощ. Често говорим за развиващите се страни, но тук става въпрос за зона на бедствие във високо развита държава, в която все още може да е налице необходимост от допълнителна помощ.
<P>
Вторият въпрос, който искам да засегна, е Либия. Не считам, че която и да било от топлите думи, казани тук днес, дори и онези, казани от Комисията, могат да променят фактите, че Европейският съюз няма присъствие в Либия и че към момента той дори не е способен да спре кризата в градовете или действията на сухопътните сили на г-н Кадафи.
<P>
Искам да поздравя френския президент за това, че успя в последната минута да гарантира, че Европейският съюз действително е способен да постигне нещо в консултации с НАТО, но страданията на хората все още не са свършили и би било разумно от наша страна да описваме с по-скромни думи нашата роля. Европа се представя по-добре, когато предоставя помощ след криза, а не по време на криза, както вече съм казвал по предишни поводи.
<P>
В заключение, искам да се върна на Пакта за еврото. Считам, че всъщност предприехме важни стъпки напред. Г-н Барозу го нарече крайъгълен камък, но не считам, че крайъгълният камък все още стои достатъчно стабилно на мястото си, а през следващите месеци ще трябва да постигнем напредък. Този въпрос на практика няма да бъде решен утре.
<SPEAKER ID="110" NAME="Seán Kelly" AFFILIATION="PPE">
(EN) Г-н председател, както и г-н Барозу, аз също искам да се съсредоточа върху икономическото положение, по-специално предвид факта, че моята страна е получател на спасителни средства от Европейския съюз и МВФ точно в този момент. В Ирландия обаче имаме ново правителство и нова надежда. В първата си реч министър-председателят каза, че иска да построи мостове в Европа, да изплати задълженията ни и да изнесе тежестта - и именно това сме решени да направим.
<P>
Има обаче две неща, които по-специално трябва да направим. Първо, начисляваният лихвен процент е драконов и не е устойчив. Искаме да бъде намален с най-малко 1 % до 2 %. Второ, необходима ни е постоянна гаранция за финансиране на нашите банки, докато отново бъдат в състояние да функционират. Не искаме да ни се оказва натиск по отношение на корпоративния данък и най-вече не желаем да бъдем поучавани от хора като г-н Саркози, който изглежда се чувства доста удобно с ефективна ставка от 8,2 % във Франция, докато при нас ефективната ставка е на практика 11,9 %. Вероятно ще трябва да види гредата в собствените си очи, преди да отправя поглед през Ирландско море.
<P>
В какво се състои сделката? Първо, ще изготвим пакет за намаляване на разходите за дълбоко огорчение и болка на гражданите ни. Второ, при необходимост ще обсъдим пакт за дълга като този, който имат в Германия от 2009 г. насам. Трето, ще обсъдим също така независима европейска фискална агенция. Това е също много важно, защото не считам, че съществува такова нещо като независима национална агенция.
<P>
Също така ще поискам от г-н Барозу на рождения му ден, а и от неговите колеги, да помогнат на Ирландия да си помогне сама в този случай и няма отново да се обръщаме за помощ под формата на спасителни средства.
<SPEAKER ID="111" NAME="Krzysztof Lisek" AFFILIATION="PPE">
(PL) Г-н председател, заслужава да бъде приветстван фактът, че лидерите на Европейския съюз посветиха толкова много време през последните седмици и дни на случващото се в Либия и в останалите страни от Северна Африка. Уверен съм, че тези действия ще ни дадат възможност да предотвратим избиването на цивилни и също така съм уверен, че либийците сами ще свалят тиранина от власт.
<P>
Не може обаче да се отрече, че трябва също така да поговорим и за вътрешните предизвикателства - предизвикателства, свързани с начина, по който Европейският съюз и неговите институции работят; предизвикателства пред вътрешното функциониране, общата външна политика и общата политика за сигурност и отбрана. Разликата в становищата, която се очерта между някои от държавите-членки на Европейския съюз, показва колко сме далеч от тази цел, за да бъде действително обща политика, политика, която е съответствие с духа на Договора от Лисабон.
<P>
Това е предизвикателство и за цялата международна общност. Положителен е фактът, че работим заедно със Съединените американски щати и останалите членове на НАТО, положително е, че осъществяваме диалог с Арабската лига и Африканския съюз, и е положително също така, че сме в диалог с Израел. Смятам, че г-н Pöttering подчерта нещо много важно, а именно, че това, което се случва днес в Северна Африка, в Либия и в Египет, може да има много сериозни последици и че тези последици могат да засегнат и бъдещето на мирния процес. Трябва да запомним този съвет и да се погрижим да го следваме.
<P>
Следва да помислим и за бъдещето на тези държави и за насърчаване на демокрацията и правата на човека, а не да само да действаме като пожарна - да гасим пожари; трябва също така да помислим и за други страни около Европа, в които такива процеси - ужасни процеси - могат да се случат.
<SPEAKER ID="112" NAME="Michael Gahler" AFFILIATION="PPE">
(DE) Г-н председател, в своята покана към Европейския съвет г-н Ван Ромпьой посочва, че ще започнем работната си вечеря с преглед на събитията в Либия и в южните ни съседи. Надявам се, че никой няма да се задави, а вместо това ще изпратим своите ясни - а и единни- послания към полковник Кадафи и към либийския народ по отношение на целите си, а също и към нашата общественост, която е подразнена от липсата на единство пред лицето на диктатор, който се е вкопчил във властта.
<P>
Правилно е да разширим нашия черен списък и да включим определени лица, и да замразим сметките на националната петролна корпорация на Либия. Искаше ми се обаче Европейският съюз, а не НАТО, да си припомни своите решения, свързани с капацитет и възможности, и да може да изпълни оръжейното ембарго с помощта на военноморските сили на държавите-членки. В крайна сметка те са наши съседи. Ако бяхме направили това, щяхме да предотвратим неотдавнашния стрес, причинен от Турция в НАТО, и щяхме да освободим от тежестта нашите съюзници от САЩ.
<P>
Сега се надявам, че планирането на хуманитарните мисии на Европейския съюз ще се съсредоточи не само върху приемането на бежанци от войната от египетската и тунизийската страна на либийската граница, но и че активно ще оказваме хуманитарна помощ в онези части на Либия, които вече са освободени от властта на полковник Кадафи. Считам, че това е необходимо, за да направим ясни намеренията си за хората в Триполи.
<P>
На комунистическия член на ЕП от Гърция бих искал да кажа, че току-що от Москва съобщиха, че Сталин е мъртъв. От политбюро са издали нови инструкции, но очевидно все още на са достигнали до Вас.
<SPEAKER ID="113" NAME="Cristian Dan Preda" AFFILIATION="PPE">
(RO) Г-н председател, считам, че всички сме съгласни по отношение на крайната цел на намесата, която е в ход в Либия: да бъдат прекратени напълно недопустимите актове на насилие и тормоз, извършвани от режима на Кадафи спрямо цивилни лица.
<P>
Считам, че параграф 8 от Резолюция 1973 на Съвета за сигурност на ООН предоставя неоспоримо правно основание, за да се гарантира с всички възможни средства спазването на зоната, забранена за полети, създадена именно с цел защита на цивилни лица. Всъщност искам да посоча, че преди приемането на Резолюция 1973 Европейският парламент беше една от първите международни институции, която призова за създаване на такава зона на последното си пленарно заседание в Страсбург.
<P>
Предвид заседанието на Европейския съвет, което се открива утре, считам, че има два важни фактора, които да гарантират успеха на намесата в Либия. Смятам, че ключовите думи трябва да са "координация" и "яснота". Имам предвид най-вече координация на равнище Европейски съюз в духа на Договора от Лисабон, що се отнася до хуманитарните аспекти. Има и координация с НАТО: смятам, че действията ни трябва да допълват тези на НАТО. В заключение, координацията с Арабската лига е изключително важна, защото предоставяната в момента регионална подкрепа ще бъде ключов аспект от действията ни в Либия.
<P>
И накрая, трябва ясно да демонстрираме решителността си за прекратяване на насилието срещу цивилни лица. Успешният край зависи до голяма степен от яснотата на посланието ни.
<SPEAKER ID="114" NAME="Ildikó Gáll-Pelcz" AFFILIATION="PPE">
(HU) Г-н председател, г-н министър, уважаеми членове на Комисията, последните икономически данни показват, че Европа излиза от кризата. Следващата среща на високо равнище на Европейския съюз може допълнително да ускори този процес. Заседанието на Съвета тази събота и неделя може да донесе сериозен напредък в европейската политика, издигайки европейската солидарност на ново равнище. Важен елемент от пакета от мерки, предложен за приемане, представлява макроикономическият координационен цикъл, а именно европейският семестър, първият етап от който приключва със синтезирания доклад, изготвен от унгарското председателство. Този доклад също е важен, тъй като ни дава възможност да скицираме икономическата картина на Европейския съюз за периода след кризата, един конкурентен Европейски съюз. Освен това действащото председателство на Съвета изигра важна роля и миналата седмица при приемането на цялостните насоки на пакета от шест законодателни предложения и благодарение на това Парламентът може да започне и...
<P>
(Председателят отнема думата на оратора)
<SPEAKER ID="115" NAME="Csaba Sándor Tabajdi" AFFILIATION="S&amp;D">
(HU) Г-н председател, поздравявам унгарското председателство за дейността му през последните седмици. Това действително е пример за успех. Същевременно обаче това е успех и за Европа. Налице е всичко необходимо за постигане на окончателно споразумение за рамката на новата икономическа политика на Европейския съюз по време на предстоящото заседание на Европейския съвет през втората половина на седмицата. Това може да спомогне цялата европейска интеграция да навлезе в нов етап. В обновената рамка за икономическо управление нашата отговорност и отговорността на Европейския парламент е огромна, защото би било добре тези шест законодателни предложения да бъдат приети на първо четене. Ако има закъснение, може да изгуби цяла Европа. Поздравявам г-н Brok и г-н Gualtieri за днешния доклад. Благодарен съм за гъвкавостта на Съвета, а Европейският парламент не само сега...
<P>
(Председателят отнема думата на оратора)
<SPEAKER ID="116" NAME="Pat the Cope Gallagher" AFFILIATION="ALDE">
(GA) Г-н председател, подкрепям действията на ирландското правителство, насочени към намаляване на лихвения процент съгласно програмата на Европейския съюз и МВФ за Ирландия. Европейската комисия ясно посочи, че има готовност да подкрепи намаляване на лихвения процент и очаквам, че 27-те държави-членки ще постигнат консенсус по отношение на преразглеждането на този въпрос.
<P>
(EN) В интерес както на Ирландия, така и на Европейския съюз е да гарантират, че дългът ни е устойчив. От ключово значение е ценовите равнища на механизма на Европейския съюз за финансова помощ да бъдат достъпни и справедливи.
<P>
Появи се доста информация за това, че много страни се стремят да получат отстъпки от Ирландия в замяна на намаляване на лихвения процент. Изглежда, че върху Ирландия се оказва натиск да увеличи например корпоративния си данък - нямам време да разглеждам въпроса за ефективния данък в сравнение с корпоративния -
<P>
(Председателят отнема думата на оратора)
<SPEAKER ID="118" NAME="Andrew Henry William Brons" AFFILIATION="NI">
(EN) Г-н председател, Европейският съвет ще приеме решението за изменение на Договора по отношение на Европейския механизъм за стабилност, но се предполага, че ще помогне на някои държави да останат в еврозоната. Разбира се, той ще се провали: не защото няма пари, които да бъдат налети за решаване на проблема, а защото проблемът е ендемичен. Това е механизъм, който ще се опита да накара водата да тече нагоре!
<P>
Външната стойност на валутата на дадена държава следва да отразява търсенето и предлагането на тази валута, от което, разбира се, следва, че трябва да отразява търсенето на изнасяните от нея стоки, видимо и невидимо, и търсенето на внасяните от нея стоки, видимо и невидимо, както и капиталовите движения.
<P>
Не е възможно една и съща стойност на валутата да отразява икономическите условия в 17 различни държави. Въобще не се нуждаем от механизъм, който да крепи изпадащите държави в еврозоната, а ни е необходим механизъм, който да ги освободи от нея. Дори и държавите, за които еврозоната е донесла успехи, ще бъдат по-добре извън нея с преоценени валути.
<SPEAKER ID="119" NAME="Petru Constantin Luhan" AFFILIATION="PPE">
(RO) Г-н председател, считам, че е от жизненоважно значение като част от обсъжданията на Европейския съвет на 24 и 25 март да бъде завършен авторитетен законодателен пакет за укрепване на икономическото управление в Европейския съюз.
<P>
В това отношение политиката на сближаване заедно с общата селскостопанска политика е приоритетна област с оглед на преговорите за новия бюджет на Европейския съюз за периода след 2013 г.
<P>
Жизненоважно е голяма част от бюджета на Европейския съюз за периода след 2013 г. да бъде запазена за политиката на сближаване, за да се гарантира, че Европейският съюз ще постигне амбициозните си цели и ще осигури подходяща подкрепа за изпълнението на стратегията "Европа 2020".
<P>
Политиката на сближаване обаче трябва да направи инвестициите ефективни по-специално чрез стратегическо планиране на средства, тематична концентрация на цели и опростяване на правилата за изпълнение.
<SPEAKER ID="120" NAME="Zigmantas Balčytis" AFFILIATION="S&amp;D">
(LT) Г-н председател, днес одобрихме изменението на Договора от Лисабон, което ще улесни създаването на постоянен механизъм за стабилност на еврото. Демонстрирахме солидарност, приемайки изменението на договора и осъзнавайки, че се намираме в трудно икономическо и финансово положение и че трябва да предприемем съвсем конкретни действия по отношение на икономическата координация и контрол. Този механизъм, както и гаранционният фонд, са предназначени единствено за членовете на еврозоната, а държави, които са извън нея, ще останат встрани от него, което ще създаде риск от разпокъсване на Европейския съюз и отхвърляне на общностния метод. Ето защо Европейският съюз трябва да покаже по-голяма солидарност, като предостави помощ и на страните извън еврозоната, така че те да станат членове на клуба и да възстановят всички права, свързани с вземането на решение в Европейския съюз, като по този начин ще отстраним временно несъответствие в договора за присъединяване към Европейския съюз.
<SPEAKER ID="121" NAME="Monika Flašíková Beňová" AFFILIATION="S&amp;D">
- (SK) Г-н председател, г-н член на Комисията, искам да насоча вниманието към два въпроса, свързани с предстоящото заседание на Съвета.
<P>
Първият е, че много от мерките са с недемократичен характер. Ролята на националните парламенти и на Европейския парламент, като единствените избрани органи, ще бъде отслабена, а правомощията на централните изпълнителни органи ще бъдат укрепени. Строгите санкции и автоматичният им характер ограничават правомощието на националните парламенти за влияние върху икономическата политика. Считам за също толкова негативен факта, че Комисията изготвя законодателство за макроикономически показатели, без в това да участва Европейският парламент.
<P>
Второ, много от предложените мерки ще доведат до нежелани резултати. Как Комисията възнамерява да възстанови икономическия растеж и заетостта? Предлагате политики, които потискат вътрешното търсене и разчитат на износ. Почти сигурно е, че такова съчетание на политики няма да изведе Европейския съюз от кризата. Вместо недемократични и ограничителни политики, г-н член на Комисията, искам да изразя...
<P>
(Председателят отнема думата на оратора)
<SPEAKER ID="122" NAME="Liisa Jaakonsaari" AFFILIATION="S&amp;D">
(FI) Г-н председател, лошата новина днес е, че португалските консерватори отхвърлят този пакет с надеждата да бъдат проведени нови избори. По този начин има вероятност цялата еврозона да навлезе в криза, защото в този момент едно забавяне ще има катастрофални последици. Пазарите също наблюдават внимателно, за да видят дали Европейският съюз може да взима решения.
<P>
Изключително важно е да намерим решения. Това ще бъде историческо решение, защото в момента вървим от система на старомодна координация, в която само единици желаят да бъдат координирани, към управление, което е съвсем нов вид европейска икономическа архитектура и това е положителен факт. За съжаление, репутацията на целия този проект беше опетнена от демонстрираното от Саркози и Меркел неолиберално...
<P>
(Председателят отнема думата на оратора)
<SPEAKER ID="123" NAME="Оли Рен">
член на Комисията. - (EN) Г-н председател, позволете ми първо да благодаря на всички колеги за изключително отговорното разискване по предстоящото следващата седмица заседание на Европейския съвет. От името на Комисията искам да коментирам няколко изказвания, свързани с Либия и Япония, преди да продължа с коментари по икономически въпроси. Както ви е известно, Комисията няма компетентност по отношение на сигурността и отбраната, но извършваме координация на европейския отговор на задълбочаващата се хуманитарна криза по либийските граници. Военните действия по налагане на зона, забранена за полети, съгласно Резолюция 1973 на Съвета за сигурност на ООН създадоха нови обстоятелства, които трябва да бъдат взети под внимание, когато се предоставя хуманитарна помощ по сигурен и ефективен начин на онези, които имат нужда от нея, било то по границите или във вътрешността на Либия. Това даде и нова надежда, че ще бъде спасен животът на невинни цивилни лица.
<P>
Макар събитията в Япония да нямат преки здравни последици за гражданите на Европейския съюз, важно е да бъде извършен преглед на политиките на Европейския съюз в областта на ядрената безопасност, както и плановете за действие в извънредни ситуации и приетите мерки за безопасност. Комисията използва всички налични инструменти, за да следи въздействието, включително по отношение на бъдещата безопасност. Считам, че Япония ни кара да направим извода, че рисковете могат да се превърнат в реалност; онова, което се считаше за невъзможно, сега трябва да бъде включено в процеса ни на планиране. Европейски подход за цялостна оценка на безопасността и риска от ядрени съоръжения би увеличил в максимална степен ефектите на европейско равнище.
<P>
Преди да направим окончателни изводи, е необходимо да извършим цялостен анализ на инцидента в Япония; оценката следва да включва най-важните въпроси, като например изисквания за безопасност при земетресения, както и допълнително аварийно електрозахранване за охлаждане на реакторите.
<P>
По отношение на икономическата политика разискването ви също отрази степента на важност на въпросите, които ще бъдат обсъдени на утрешния Европейски съвет, и се надявам, че посланията, изпратени от тук, ще бъдат чути и взети под внимание във всички столици на Европа. Без преувеличение може да се каже, че Европейският съюз ще отбележи важен напредък след месец март. Финансовата криза, която се превърна в икономическа рецесия, а след това и в криза на държавния дълг и криза на банковия сектор, принуди Европа да търси нов начин за напредък, да обмисли всички възможности и да вземе решения с последици в дългосрочен план.
<P>
Както посочи и председателят Барозу във встъпителните си бележки, ние ще отговорим с цялостна стратегия, която се опира на силните страни, ценностите и институциите на Европейския съюз. Предизвикателствата, пред които сме изправени днес, са тъкмо онези, заради които е създаден Европейският съюз: за да можем да устоим заедно на бурите, за да можем чрез съвместни усилия да излезем от кризата по-силни от преди.
<P>
В резултат на изключително дълги преговори в продължение на няколко месеца елементите на всеобхватния отговор в областта на икономическата политика сега вече са напълно готови да бъдат представени пред лидерите на Съюза, които да ги приемат и да се ангажират с тях по време на Европейския съвет утре. Държавите-членки и по-специално всички държави-членки от еврозоната активно и решително се стремят към фискална консолидация и структурни реформи, насочени към стимулиране на растежа. Именно това в момента е първият и най-важен крайъгълен камък за постигане на напредък по тази стратегия.
<P>
Второ, както Съветът, така и Парламентът спазват ангажимента ви за завършване на законодателния пакет на Съвета относно икономическото управление до това лято. Укрепеното икономическо управление действително представлява крайъгълен камък на всеобхватния ни отговор.
<P>
Трето, постоянният Европейски механизъм за стабилност ще започне да функционира от юни 2013 г., като ефективният му капацитет за отпускане на заеми ще бъде в размер на 500 млрд. евро. С това решение ще създадем финансова гаранция с достатъчен задържащ ефект, който да отхвърли дори и най-малките съмнения за възможностите ни да действаме дори и в най-спешни ситуации.
<P>
Ролята на Комисията при осъществяването на операциите на европейския механизъм за стабилност ще бъде централна, връзката на ЕМС към институциите на Европейския съюз, разбира се, с участието на Европейския парламент, ще бъде установена ясно и категорично. Своевременно ще предложим регламент, основан на чл. 136 от Договора, който ясно да посочва стъпките за определяне на условията на политиката и да гарантира съответствие с рамката на Европейския съюз за надзора на страните.
<P>
Не на последно място, трябва да бъде завършено възстановяването на банковия сектор, за да се гарантира предоставянето на кредити на реалната икономика, на предприятията и на домакинствата. Следващият кръг от стрес тестове на банки трябва да се проведе в предстоящите месеци; резултатите ще послужат за ориентир за необходимото преструктуриране и евентуална рекапитализация на банковия сектор на Европейския съюз. Преди публикуването на резултатите всички държави-членки трябва да вземат решение и при необходимост да представят стратегиите си за евентуалното преструктуриране и рекапитализация на уязвимите си институции.
<P>
Действително е от ключово значение да предприемем мерки за паралелното решаване на тези два проблема; финансовото възстановяване трябва да бъде ускорено, банките да бъдат преструктурирани и, ако е необходимо, да бъдат рекапитализирани възможно най-скоро. Това е предварително условие за възстановяване и укрепване на доверието в европейската икономика, за подобряване на стабилността на банките и за гарантиране на запазването на икономическия растеж чрез предоставянето на кредити.
<P>
В заключение искам да кажа, че след като Европейският съвет потвърди пълната си ангажираност с всички тези елементи от всеобхватната ни икономическа стратегия за преодоляване на кризата, Европейският съюз ще бъде на правилния курс за промяна на икономическите тенденции през тази 2011 година. Това не означава, че всичко вече е наред, а още по-малко, че можем да се отпуснем. Но, да, това означава, че сме подготвени да се изправим пред проблемите и предизвикателствата и да избегнем бъдещи кризи.
<SPEAKER ID="125" NAME="Енико Гьори">
действащ председател на Съвета. - (HU) Г-жо председател, г-н член на Комисията, уважаеми колеги, благодаря ви за това разискване. Благодарна съм, че повечето от вас в Парламента и ораторите в разискването признаха необходимостта от шестте елемента, които ще съставляват съвместния отговор на Европейския съюз на икономическата криза и които, надявам се, държавните и правителствените ръководители ще одобрят с решението си в четвъртък и петък. С това можем да сложим край на кризата; с това можем да положим основата, чрез която възникването на подобни кризи ще бъде изключително ограничено. Напълно съм съгласна с ораторите, които казаха, че не самият Европейски съюз е в криза, а част, доста голяма част, от държавите-членки са се оказали в мрежата на дългова криза, на дългова спирала. Именно това трябва да прекратим. Това е най-важната приоритетна задача за всички нас, за всяка държава-членка.
<P>
Живеем обаче в единен Съюз и имаме обща парична политика и обща валута. Ето защо дълговата криза на която и да е отделна държава-членка е общ проблем за всички. Поради тази причина са ни необходими общи решения. Беше дадено началото на интересно разискване, който считам, че трябва да продължим, когато започнем официалните преговори, както и по шестте законодателни предложения относно икономическото управление. Разискването засяга разграничението между добър и лош дълг. Има ли такова нещо като добър дълг? Изключително интересно разискване. Г-н членът на Комисията подкрепя казаното от мен, тъй като обсъдихме това в Европейския съвет и Съветът беше доста скептично настроен дали въобще съществува добър дълг. Тук също един от членовете на Европейския парламент каза, че в много случаи дълг, който в началото е бил добър, може да се превърне в доста лош дълг.
<P>
Трябва да продължим това разискване, но считам, че за да излезем от дълговата криза веднъж завинаги, трябва да потърсим други начини за стимулиране на икономиката и за стартиране на растеж, които са различни от увеличаване на дълга. Не трябва да се стремим да правим добри инвестиции за сметка на бъдещите поколения. Ето защо според мен е важно също така да се каже, че, както спомена и г-н Барозу, разполагаме с инструменти: по-нататъшно развитие на единния пазар, премахване на все още съществуващите пречки, както и стратегията "Европа 2020".
<P>
Искам да кажа няколко думи относно положението в Португалия и Ирландия. Добре съзнаваме, че това ще бъде обсъждано на заседанието на Европейския съвет. Що се отнася до Португалия, искам само да посоча, че обявеният от Португалия пакет от мерки беше приветстван от държавните и правителствените ръководители по време на срещата на високо равнище на Европейския съюз на 11 март, а също и от председателя на Европейската централна банка. Следователно това само по себе си беше положително послание за пазарите. Същевременно е много важно да се каже, че всеки план за действие е полезен до степента, до която се изпълнява. Освен това много е важно, че следва да има политически ангажимент и недвусмислена подкрепа зад всяко действие.
<P>
Що се отнася до Ирландия, искам само да отбележа, че представителят на новото ирландско правителство сътрудничи много активно в Съвета по общи въпроси, проведен в понеделник, и че съм уверена, че решение на ирландския проблем ще бъде намерено и на Европейския съвет. Много хора направиха съпоставка между общностния метод и междуправителствения метод, като загатнаха, че междуправителственият подход е бил причината за провала и на Лисабонската стратегия. Считам, че постигнахме значителен напредък от 4 февруари насам. На 4 февруари голям брой държави-членки и много членове на Европейския парламент, с които разговарях тогава, изразиха тревога за посоката, която сме поели, и за това, какво би станало с Европейския съюз, ако възложим решаването на важни въпроси на външни участници. Считам, че положението се подобри значително и се завърнахме към общностния подход. Още от самото начало задачата ни като председателство беше да се опитаме да насърчим постигането на жизнеспособно решение между външните участници и онези, които желаят да останат единствено в рамките на Общността.
<P>
Унгарският министър-председател предложи и поиска още на 4 февруари в заключенията на Европейския съвет да бъде направена препратка и към изпълнението на т.нар. Пакт за конкурентоспособност в съответствие с договорите. С огромно задоволство мога да кажа, че определено сме се завърнали към общностния подход. Европейската комисия, един от най-общностно ориентираните ни органи, има важно участие във всеки елемент от всеобхватния ни икономически отговор от шестте закона и поради тази причина Европейският парламент получи и гаранции, че ще има достъп до информацията. И така, изминахме дълъг път, при това в положителна посока. Пактът за еврото е отворен и определени държави-членки, като моята например, ще имат възможност да се присъединят, ако желаят. Това не е затворен клуб на избрани.
<P>
В заключение, като последно искане ще повторя желанието си да водим разискването относно пакета от шест законодателни предложения за икономическото управление във възможно най-конструктивния дух. Подготвени сме за това и искам да посоча, че стремежът ни при формулиране на становището на Съвета беше да вземем под внимание докладите на членовете на Европейския парламент, които вече бяха готови през януари.
<P>
По отношение на Либия и Средиземноморието - войната и нестабилността са възможно най-голямата трагедия за хората, които живеят в региона и за Европейския съюз. Струва ми се, че тук цитирам думите на г-н Mauro, с които съм напълно съгласна. Пред себе си имаме възможност и задача да използваме тази криза, за да създадем възможност да гарантираме, че трагедия от такова естество няма никога вече да се случи в Средиземноморието. Без преувеличение може да се каже - и считам, че е добре нещата да се кажат в прав текст - че Парламентът взе по-бързо решение, отколкото Съветът. В крайна сметка коалицията успя да организира операция в последната минута, която спаси живота на изключително много хора в Бенгази.
<P>
Що се отнася до въпроса доколко единни сме и колко е ефективна общата външна политика и политиката на сигурност на Европейския съюз, тук отново ще кажа нещата в прав текст. Не сме стопроцентово единни. Все пак успяхме да се споразумеем за доста неща, които бяха от ключово значение в неотдавнашния период. На 11 март, на проведената тогава среща на високо равнище, държавните и правителствените ръководители ясно декларираха, че Кадафи трябва да напусне властта; че трябва да бъдат установени отношения с Преходния национален съвет в Бенгази и че либийските органи трябва да бъдат призовани да позволят допускането на хуманитарна помощ в страната. Още в онзи момент взехме решение, че трябва да разгледаме отношенията си с южните съседи. Условие за това беше началото на демократични промени.
<P>
Още тогава се договорихме, че финансовата подкрепа трябва да бъде увеличена посредством включването на подходящи условия, че търговските отношения трябва да бъдат задълбочени и че трябва да улесним социалните промени в региона. Областта, в която трябва да постигнем напредък, се състои от три аспекта - пазарен достъп, мобилност и пари. След това, на 21 март, министрите на външните работи, лицата, отговарящи за областите на общата външна политика и политика за сигурност, общата политика за сигурност и отбрана, отново подчертаха решимостта си. Към онзи момент Резолюция 1973 на Съвета за сигурност на ООН беше вече факт. Приветствахме това и можахме да приветстваме и решенията на срещата на високо равнище в Париж. Бързо приехме решение за налагане на санкции и подчертахме решимостта си да помогнем на цивилните лица.
<P>
Общата външна политика и политика за сигурност може и да не работи безупречно, но считам, че бяха взети някои изключително важни решения, макар това да се случи в последната минута. Благодаря Ви много, г-жо председател.
<SPEAKER ID="126" NAME="Председател">
Разискването приключи.
<P>
Писмени изявления (член 149)
<SPEAKER ID="127" NAME="Ivo Belet" AFFILIATION="PPE">
в писмена форма. - (NL) Срещата на високо равнище това лято е от изключителна важност за всички европейци. Тук ще поставим основата за стабилно евро и за цялостно укрепване на икономическото сътрудничество в Европа. Пактът за еврото, който е пред нас, за щастие е много по-балансиран, отколкото първоначалните варианти. За този пакт зачитането на модела на социални консултации има централно значение. Тъкмо това е правилният подход, защото това представлява основата на европейския ни модел от Райнланд.
<P>
Време е да предприемем следващата важна стъпка, защото европейският проект не може да се ограничи само и единствено до финансово-паричен проект. Това впоследствие ще се окаже вредно и ще доведе до намаляване на обществената подкрепа за Европа. Ето защо повече от всякога Европа се нуждае от привлекателен, нов проект, ориентиран към бъдещето, който ще вдъхне отново ентусиазъм на хората.
<P>
Не е необходимо да търсим другаде, защото предложенията вече са пред нас. По-специално трябва да се съсредоточим върху трансграничните инвестиции във възобновяема енергия. Това ще бъде възможно единствено ако открием пътя и за еврооблигации. Това ще даде живителна сила на икономиката ни, на заетостта и на околната среда, разбира се, и е напълно осъществимо според изчисленията от Пътната карта 2050 на Комисията. Нека се заемем с това.
<SPEAKER ID="128" NAME="Zita Gurmai" AFFILIATION="S&amp;D">
в писмена форма. - (EN) Предстоящото заседание на Съвета действително е изключително важно. В своята открита покана председателят Херман Ван Ромпьой отбелязва, че като важна стъпка в новата рамка на европейския семестър следва да дадем насоки за национални икономически политики с оглед изпълнението на нашата стратегия "Европа 2020". Не трябва да подминаваме тази точка от дневния ред като второстепенна спрямо икономическия пакет. На всички е известно, че ключът към европейски икономически растеж е заетостта. Стратегията "Европа 2020" се стреми към равнище на заетост от 75 % сред мъжете и жените на възраст между 20-64 години. Всички знаят, че на теория този праг от 75 % няма да бъде достигнат без мащабното участие и присъствие на жени на пазара на труда.
<P>
Ето защо искам две неща от Съвета преди предстоящото му заседание. Първото е да бъде амбициозен и пределно ясен, когато става въпрос за насоки за заетост, и по-специално що се отнася до заетост сред жените. Второ, искам отново да потвърдите ангажимента си към европейските цели и насоки, които позволяват мащабно участие на жени на пазара на труда, по-специално целите от Барселона за дневни грижи за децата, които, както знаем, далеч не са постигнати в Европейския съюз.
<SPEAKER ID="128" NAME="Cătălin Sorin Ivan" AFFILIATION="S&amp;D">
в писмена форма. - (RO) Считам, че е крайно наложително да бъдат направени инвестиции в образование, научни изследвания и иновации с подкрепата на всички държави-членки, за да бъдат постигнати целите на стратегията "Европа 2020", като по този начин икономическото възстановяване се осъществи на практика. Като представител на европейски граждани, декларирам подкрепата си за доклада на г-жа Balzani. Съгласен съм, че Европейският съюз трябва да подобри финансовите си ресурси, за да може да се конкурира на световната политическа и икономическа сцена в момент, когато текущите предизвикателства изискват от глобалните участници по-голяма конкурентоспособност. Не на последно място, за да имаме силна икономика, като основна цел трябва да бъде поставено насърчаването на заетостта. Европейският съюз се нуждае от квалифицирана работна сила във всяка област, от хора с подходящите знания и умения, и по-висока производителност във всички икономически сектори.
<SPEAKER ID="129" NAME="Niki Tzavela" LANGUAGE="EL">
През следващите няколко дни Европейския съвет ще завърши работата по Пакта за еврото. Основната цел на пакта е да насърчи конкурентоспособност, която ще доведе до увеличаване на заетостта в държавите от еврозоната. С цел постигане на горепосочените цели на европейско равнище предлагам определението и контролът на сухопътните и морските граници, както и на икономическите граници на държавите-членки на Европейския съюз да бъде включено в пакта. Това ще защити европейското производство от фалшифицирани стоки, внасяни от държавите от Изтока, които имат трудоемко производство. Внасянето на тези евтино произведени стоки е не само незаконно; то също така не дава възможност пазарите да функционират правилно, като по този начин намалява печалбите на европейските дружества. Така се забавя растежът и се намалява конкурентоспособността на европейските дружества и на Европа като цяло. В заключение искам да кажа, че са ни необходими нови стимули за държавите-членки на Европейския съюз, които да развият изключителни икономически зони. Необходима ни е европейска гаранция за цялата изключителна европейска зона, която не може да се оспорва от трети страни.
<SPEAKER ID="130" NAME="Angelika Werthmann" AFFILIATION="NI">
в писмена форма. - (DE) Няма такова нещо като добър или лош дълг; постоянното увеличаване на националния дълг трябва да бъде спряно. За съжаление, Съветът не успя да изпълни изцяло Пакта за стабилност и растеж. Гражданите ни обаче не могат да поемат тежестта на допълнителни структурни кризи. Съществуващият проблем с националния дълг може да бъде решен единствено чрез изисквания за строга бюджетна дисциплина. Процедурата, приета от държавите-членки, която предвижда прилагането на "ускорена процедура", трябва да бъде отхвърлена, но както г-н Gualtieri вече каза, за да можем да представим контрапредложение, трябва да се съсредоточим върху същността. Бих приветствала инициатива, която предвижда 143-те атомни електроцентрали в Европа да бъдат веднага изключени от мрежата и вместо това да бъдат използвани устойчиви енергийни източници. Няколко кратки бележки и по неизбежните стрес тестове на ядрените енергийни съоръжения: както беше подчертано многократно, тъй като подробните договорености относно безопасността на атомните електроцентрали са в компетентността на отделните държави-членки, не мога безрезервно да подкрепя тези стрес тестове на толкова ранен етап от преговорите. Предвид събитията, започнали през 1986 г. вследствие на симулация на криза в ядрения реактор на Чернобил, тези стрес тестове будят у мен голяма тревога, освен ако не бъдат извършени от Европейския съюз или от съпоставима институция и само след подробен анализ на състоянието и капацитета на натоварване на отделните реактори.
<SPEAKER ID="131" NAME="Véronique Mathieu" LANGUAGE="FR">
Докладчикът се стремеше да добави параграф, свързан с децентрализираните агенции на Европейския съюз в дял, озаглавен "Устойчивост и отговорност в основата на бюджета на Европейския съюз за 2012 г.".
<P>
Споделям представената основна идея, която е, че агенциите носят добавена стойност към политиките на Европейския съюз в голям спектър от области, като например професионално обучение, околна среда, вътрешна сигурност и железопътен транспорт. Също така споделям и идеята, че що се отнася до бюджетна устойчивост, системата от агенции може да бъде подобрена.
<P>
Всъщност задачите и правомощията на агенциите в някои случаи се дублират, а някои от тях имат големи оперативни разходи поради ограниченията, наложени от финансовите и бюджетните ни правила. Поради тази причина разходите за децентрализирани агенции могат да бъдат оптимизирани чрез система на споделени услуги, включително например помощ с бюджетния процес, помощ с тръжните процедури и правни консултации.
<P>
В заключение искам да кажа, че през последната процедура по освобождаване от отговорност Парламентът се стремеше да насочи вниманието към контрола на Комисията и Парламента върху децентрализираните агенции; той трябва да бъде укрепен, както показва опитът.
<SPEAKER ID="131" NAME="Marian-Jean Marinescu" LANGUAGE="RO">
Европа трябва да си направи изводи от ядрените инциденти в Япония и да предприеме стъпки, за да гарантира ядрената безопасност в целия континент. Енергийният микс все още е в правомощията на държавите-членки. Ядрената безопасност обаче се определя от европейското законодателство, което трябва да бъде преразгледано, като се вземат под внимание тестовете на безопасността на атомните електроцентрали, предложени наскоро от Комисията. Не трябва да забравяме, че Европейският съюз е изключително зависим от внос на енергия и че държавите-членки трябва да намерят решения, които да съдържат разпоредби относно собствените им енергийни източници. Европейският съюз се нуждае от обща енергийна политика, която трябва да се основава на постигането на идеален баланс между възобновяема енергия, нови технологии за конвенционални енергийни източници и необходимостта от производство на ядрена енергия в безопасни условия. Относно темата за Либия Съветът трябва да сложи началото на ново европейско партньорство с южните ни съседи. Това партньорство предвижда тясно политическо сътрудничество, което ще гарантира прехода на тези държави към демокрация. Освен това Европейската комисия трябва възможно най-скоро да представи план за управление на мигрантските потоци, който да вземе под внимание солидарността между държавите-членки и укрепването на техническите и оперативните възможности на Frontex. Този план обаче не трябва да отклонява вниманието на Европейския съюз от Източното партньорство.
<SPEAKER ID="131" NAME="Czesław Adam Siekierski" LANGUAGE="PL">
Току-що приехме изменения на Договора, които ще дадат възможност за въвеждането на постоянен механизъм за стабилност за еврозоната. Постигнахме огромен успех по отношение на предоставянето на ясна подкрепа за използването на общностния подход като основна форма на сътрудничество в рамките на механизма. Централната роля на Европейската комисия в процеса на оценка на финансовото положение на държавите-членки предвещава добро за бъдещето на сътрудничеството, защото това го защитава от нестабилността, която би го застрашила, ако беше избран междуправителственият подход. Можем само да се надяваме, че след приемането на изменението на Договора от Европейския съвет то ще бъде успешно ратифицирано в държавите-членки, което ще направи възможно създаването на постоянен механизъм в съответствие с плана. Включването на механизма за стабилност в Договора е само една от скорошните стъпки, която е насочена към подобряване на конкурентоспособността на еврозоната. На утрешното заседание Съветът ще приеме и Пакта за еврото, който беше приет на срещата на държавите-членки от еврозоната на 17 март. Уверен съм, че държавните и правителствените ръководители ще успеят да постигнат съгласие и тази схема ще влезе в сила, като по този начин ще направи възможно ускоряването на икономическото сътрудничество в области, включващи заетост и публични финанси. Заслужава приветствие фактът, че въпреки първоначалните опасения от страна на държави-членки извън еврозоната пактът беше изготвен като отворен за всички държави-членки, които желаят да се присъединят. Това поне до известна степен гарантира, че механизмът няма да доведе до Европа на две скорости.
<SPEAKER ID="131" NAME="João Ferreira" LANGUAGE="PT">
Това заседание на Европейския съвет се провежда в специфичен за Португалия контекст. Икономическата и социалната криза в страната се задълбочава до безпрецедентни равнища, което се дължи на пътя, по който вървят членовете на Европейския съюз и на приложените на национално равнище мерки, диктувани от тях: по-интензивни регресивни политики, увеличена експлоатация на работниците, нови антисоциални мерки, които задълбочават неравенствата, увеличаване на безработицата и несигурността на работните места, както и увеличаване на бедността и социалното изключване. Тъкмо в този контекст правителството - под натиск и с поздравления от Европейския съюз - внася поредния пакет от гореспоменатите мерки за намаляване на разходите - четвърти по ред.
<P>
Намерението на управляващите в Европейския съюз е ясно: да поставят поредната неоколониална примка на вратовете на страните, които са в по-слабо икономическо положение, атакувайки суверенитета им посредством очакваните условия за прилагането на европейския механизъм за стабилност. Всичко това се случва под претекста за запазване на привилегиите, от които се възползваха големите групи с икономически и финансови интереси - по-специално онези на страните на управляващите - за което допринесоха няколко инструмента на Европейския съюз, като например Пактът за стабилност и растеж, Икономическият и паричен съюз, както и еврото. Изправени пред тези факти, борещите се с трудности португалски работници дадоха необходимия отговор на това с масова национална демонстрация в събота.
