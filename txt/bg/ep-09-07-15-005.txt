<CHAPTER ID="005">
Представяне на работната програма на шведското председателство (разискване)
<SPEAKER ID="047" NAME="Председател">
Следващата точка е изявлението на действащия председател на Съвета относно представянето на работната програма на шведското председателство.
<SPEAKER ID="048" NAME="Фредрик Рейнфелд">
действащ председател на Съвета. - (SV) Г-н председател, уважаеми колеги, позволете ми първо да ви поздравя за избора на новия ви председател. Очаквам с нетърпение да работим с Jerzy Buzek по време на шведското председателство, и, разбира се, и след това.
<P>
За мен е чест да се обърна към Европейския парламент като действащ председател на Европейския съвет. Знам, че близо половината от вас са избрани за първи път за членове на Парламента. Като цяло всички вие изразявате гласа на 500 милиона европейци. Към вас са насочени големи очаквания.
<P>
Обръщам се към вас в труден момент. Рядко сътрудничеството в рамките на ЕС е било изправяно пред толкова сурови и различни по характер изпитания. Поставили сме си за цел в краткосрочен план да осигурим гладък преход към нов договор - Договорът от Лисабон. Сега и в малко по-дългосрочен план ще трябва да продължим усилията за справяне с икономическата и финансова криза. Под повърхността се крие заплаха от задълбочаваща се криза с климата, която в дългосрочен план представлява най-голямото предизвикателство пред нас.
<P>
Едно е ясно. За да успее шведското председателство в многото предизвикателства, пред които е изправено, трябва да работим съвместно с вас - вие, които работите в центъра на европейската демокрация. Надяваме се на вашата подкрепа и сътрудничество и на това, че сте подготвени да приемете предизвикателствата заедно с нас.
<P>
Когато говорим за историята на ЕС, сме склонни да твърдим, че сътрудничеството е създало основа за мира в една Европа, която често се е характеризирала с противоречия. Бих искал да ви кажа, че моят дядо беше шведски войник, изпратен на границата с Норвегия по време на Втората световна война - война, в която Швеция зае неутрална позиция. Моят дядо е успял да се докосне до войната единствено като понякога е гледал - от безопасно разстояние. Отношенията на Швеция с Европа дълго време бяха такива: наблюдение от разстояние.
<P>
Макар Втората световна война да остави Европа в руини, Швеция беше незасегната. Икономически бяхме по-богати, но по отношение на Европейската общност бяхме бедни. Преди двадесет години бодливата тел между Австрия и Унгария беше прерязана. Берлинската стена падна и Европа се промени почти за една нощ. Тогава редица държави предприеха пътуване, което доведе до представителството на 27 държави, които днес заседават в тази зала. Швеция беше една от тези държави.
<P>
Ако сте започнали по-късно, се нуждаете от време, за да наваксате. В края на 80-те години на 20-и век в Швеция започна да узрява политическия ангажимент към Европа. Постигането на близостта и зависимостта на Швеция от Европа бавно нарасна. Външен министър на Швеция Карл Билд изигра решаваща роля в работата по интегрирането на Швеция в Европейската общност, с други думи, в приемането на откритостта, глобализацията и свободната търговия. Той се ръководеше от твърдото убеждение, че Швеция принадлежи на Европа.
<P>
Преди осемнадесет години подадохме молба за членство в Европейския съюз. Най-накрая в нас узря убеждението, че животът на хората и нашето бъдеще могат да просперират повече чрез сътрудничество и в общност с другите, че имаме с какво да допринесем, както и много да се учим. Вече не се страхувахме от сътрудничеството. Осмелихме се да сме част от Европа.
<P>
Периодът от средата на 80-те години на 20-и век нататък, който за Швеция беше революционно време, протече паралелно със задълбочаването на моята политическа ангажираност. Както мнозина шведски политици от моето поколение, аз силно копнеех за Европа. Спомням си как като млад, новоизбран член на шведския парламент, бях поканен да посетя Европейския парламент. Това беше знак за откритостта и достъпността на Парламента, въпреки факта, че по това време Швеция не беше член на Съюза.
<P>
Няколко години по-късно, през 1997 г., след като Швеция се присъедини към Съюза, участвах в обединението на младежката организация на групата на PPE, Младежката организация на EPP, и аз самият станах първият й председател. Това ми даде възможност да видя как на практика работи европейското сътрудничество. Заедно търсехме европейски решения на европейските проблеми. Ние не само се опознахме един друг, но и се запознахме с нашата история и култура. Това ми позволи да опозная столиците на Европа и ми е трудно да изброя църквите, които посетих в Европа в рамките на този процес.
<P>
В рамките на 20 години Швеция от страничен наблюдател се превърна в активен участник в европейското сътрудничество. Това на свой ред оказа влияние върху шведското население. Преди десет години, един от всеки трима шведи беше на мнение, че членството в ЕС е добро за държавата, но също толкова хора бяха на противоположно мнение. Днес тенденцията се обърна. Близо двама от всеки трима шведи считат, че членството в ЕС е добро за Швеция. На изборите за Европейски парламент през юни над 45 процента от шведите отидоха да гласуват. Това е с осем процента повече, отколкото през 2004 г. и е над средната активност за Европа. Днес Швеция е държава, която оценява и има положително мнение за членството в ЕС. Осъзнахме това малко късно, но работихме здраво, за да наваксаме. Това е победа за всички нас, които вярваме в европейското сътрудничество.
<P>
(Ръкопляскания)
<P>
Г-н председател, уважаеми колеги, изправени сме пред съдбовен за нашето поколение въпрос: социален проблем, който за разлика от много други, се разраства бавно и само в погрешна посока. Планетата ни има треска. Температурата й се покачва и наше задължение е да реагираме. Ледената покривка на Гренландия намалява с над 100 кубически километра всяка година. Ледената покривка в западната част на Антарктика се разтопява с все по-бързи темпове. Знаем, че само намаляването на ледовете на Гренландия може да доведе до повишаване на морското равнище до два метра. Последиците ще бъдат драматични. Ако морското равнище в световен мащаб се повиши само с един метър, само в Азия сто милиона души ще бъдат принудени да напуснат домовете си. Най-уязвими са хората в Бангладеш, Източен Китай и Виетнам.
<P>
Ще има и други сериозни последици. Времето ще се измени, като ще съществува риск много растителни видове от флората и фауната да изчезнат. Това ще се случи дори да се придържаме в рамките на целта за от 2° C, определена от ООН и подкрепена миналата седмица както от Г-8, така и от Форума на големите икономики в Л'Акуила. Климатът ни е застрашен както от нашата дейност, така и от зависимостта ни от изкопаеми горива. Това е лошата новина. А каква е добрата новина?
<P>
Въпреки че времето е кратко, то все още е на наша страна. Трябва обаче да действаме незабавно. Вече разполагаме с всичко необходимо, за да разширим употребата на възобновяеми енергийни източници и с технологията, за да подобрим енергийната ефективност. Според Международната агенция по енергетика (МАЕ) повече от половината от мерките, необходими, за да се спази целта да не се превишават 2 °C, могат да бъдат предприети, като се използват технологиите, с които вече разполагаме.
<P>
Нещо повече, мерките за предотвратяване на изменението на климата имат много полезни странични последици, такива, които сами по себе си оправдават мерките. Ако употребяваме по-малко енергия, ще спестим пари. Ще подобрим публичните финанси, като същевременно домакинствата ще разполагат с повече ресурси. Ако инвестираме във възобновяеми енергийни източници и енергийна ефективност, ще подобрим нашата енергийна сигурност. Ще бъдем по-малко зависими от вноса от държави, които понякога са както политически, така и икономически нестабилни. Инвестициите ни в "зелена" икономика ще създадат нови възможности за работни места и ще доведат до растеж през следващите десетилетия.
<P>
Позволете ми да дам конкретен пример. През януари много държави от ЕС бяха засегнати от газовата криза в Украйна. Миналата седмица говорих с президента Юшченко относно начина, по който можем да се опитаме да избегнем нещо подобно да се случи отново. В същото време е важно да можем да променим ъгъла на гледната си точка. Ако Украйна инвестира в енергийна ефективност, така че да достигне същото равнище като това на Чешката република или на Словения, количеството спестена енергия ще отговаря на цялото количество газ, което държавата внася от Русия за собствено потребление. Тогава Украйна би могла да стане изцяло независима от внос на газ от Русия и едновременно с това да спести значителни средства, единствено като подобри собствената си енергийна ефективност. Ето къде трябва да търсим отговорите, когато става въпрос за климата.
<P>
(Ръкопляскания)
<P>
Преди дванадесет години в Киото беше формирана "коалиция на желаещите". Споразуменията на доброволен принцип обаче не са достатъчни. Ако искаме да успеем в постигането на международно споразумение, пътуването от Киото до Копенхаген трябва да се придвижи от "коалиция на желаещите" до поемане на отговорност от всеки.
<P>
И как ще постигнем това? Европа трябва да действа съвместно и на общ принцип. Трябва да покажем лидерство и да спазваме обещанията си. Европа е от решаващо значение за привличането на други страни към международното споразумение. Навсякъде по света трябва да определим цената на емисиите. Трябва да започнем да използваме национални данъци върху въглеродните емисии и търговия с емисии. Тогава ще се появят екологосъобразни алтернативи. Ако цената на използването на изкопаеми горива се определя без да се отчита въздействието върху климата, глобалното затопляне ще продължи. Няма да се появят алтернативи. Мерките за увеличаване на енергийната ефективност няма да станат изгодни от икономическа гледна точка.
<P>
И все пак това не е достатъчно. Нуждаем се от по-мащабен отговор на въпроса "как". Не е достатъчно да ограничим емисиите до група държави, които доброволно се съгласят да ги ограничават, но които заедно са отговорни само за 30 процента от емисиите. Нито пък е достатъчно да разполагаме с решения, които се основават единствено на ограниченията в най-развитите държави. Дори така наречените държави от Приложение І да ограничат емисиите си до нула, бързо увеличаващите се емисии на развиващите се страни отново ще причинят надвишаване на целта от 2° C.
<P>
Затова трябва да обсъдим финансирането на инвестициите в развиващите се страни. Трябва да гарантираме бърз трансфер на технологии и е необходимо да се уверим, че развиващите се страни също са поели ангажимент да контролират развитието, към което в момента са се насочили. В допълнение, ще се нуждаем от ясни ангажименти в средносрочен план и за държавите извън Европа. Отговорността на малцина сега трябва да стане отговорност на всички.
<P>
Знаем, че Европейският парламент ще поеме своята отговорност. Шведското председателство вижда във вас съюзници. Сега искаме да напишем историята относно начина, по който беше предотвратена заплахата за климата, и искаме да я напишем заедно с вас.
<P>
Г-н председател, уважаеми колеги, икономическата и финансова криза се разпространи като пожар по света в рамките на няколко седмици. Някои хора предупреждаваха, но за повечето тя дойде изненадващо, по-конкретно що се отнася до нейният мащаб и дълбочина. В условията на глобален свят проблемите се разпространяват бързо и към останалите. Силата на рецесията е такава, че никой не разполага с вълшебно лекарство за бързо излизане от нея. Координирани действия от страна на ЕС са най-подходящият инструмент, с който разполагаме, за да се справим с предизвикателствата на кризата. Още повече че много неща все още могат да се развият неблагоприятно. При настоящите обстоятелства ЕС успя да демонстрира водещата си роля в тези времена на изпитания. Споразумяхме се относно гаранциите и правилата за начина, по който да окажем подкрепа на банките. Постигнахме съгласие относно общ план за възстановяване, за да стимулираме икономиката.
<P>
Президентът Саркози и френското председателство изиграха важна роля в тази дейност, но бих искал също да изтъкна, че Европейският парламент беше движеща сила. Необходимо е сега да посветим есента на обсъждане на продължителни мерки, които да ни изведат от кризата. Икономическото положение остава трудно и понастоящем публичните финанси във всички държави-членки са превишени.
<P>
Според прогнозите на Комисията през следващата година дефицитът в рамките на ЕС ще надвиши 80 процента от БВП. Не можем да затворим очи и да се правим, че няма проблем. Наред с това не трябва да забравяме и че зад тези данни има хора, които са загрижени за своите работни места и които недоумяват как ще успеят да платят разноските, свързани с домовете им, и да поддържат стандарта си на живот. Наша задача е да им отговорим.
<P>
Когато милиони европейци губят работните си места и се оказват изключени, цялостната ни социална сигурност е застрашено и то във време, когато тя вече е подложена на огромен натиск. Живеем по-дълго, като същевременно работим по-малко и имаме по-малко деца. Ако тази тенденция се запази, след 50 години в Европа ще има двойно повече възрастни хора, отколкото деца. Така че, какво можем да направим?
<P>
Трябва да възстановим доверието във финансовите пазари. Трябва бързо да установим ефективен контрол, за да предотвратим настъпването на подобни кризи в бъдеще. Шведското председателство ще работи за постигането в Съвета до края на годината на споразумение по този въпрос. Надяваме се на вашата помощ, за да постигнем това бързо и окончателно. Нашите граждани няма да приемат постоянно да използваме приходите от данъци, за да спасяваме финансови институции, действали безотговорно.
<P>
Трябва бързо да излезем от увеличаващия се публичен дефицит чрез координирана стратегия за намиране на изход и постепенно завръщане към правилата на Пакта за стабилност. В противен случай краткосрочният дисбаланс ще бъде последван от хроничен дефицит. Очакват ни мащабни съкращения, което вече е реалност в части от ЕС, а ние в Швеция притежаваме предишен опит в тази област. Така че, очакват ни масова безработица, социални вълнения и нарастващ данъчен натиск.
<P>
Трябва да гарантираме социалното измерение на европейската политика, която се основава на стабилни публични финанси и на включването на повече хора в пазара на труда. Това е със сигурност най-добрия начин досега да защитим нашата система на социална сигурност. Знам, че това е не по-малко важен въпрос и тук, в Европейския парламент.
<P>
Недопустимо е трима от десетима европейци в трудоспособна възраст да бъдат изключени от пазара на труда. Нашата цел трябва да бъде активна политика в областта на пазара на труда, която, съчетана с добре функционираща система на социална сигурност, да е в състояние да осъществи ефективна промяна. Трябва да засилим конкурентоспособността на пазара на труда на отделния човек и способността му да отстоява своите позиции на пазара на труда. В допълнение, трябва да активизираме и повторно да активизираме безработните. При наличието на повече работещи хора ще разполагаме с повече подкрепа за тези, които не работят. Трябва също да се съсредоточим върху реформите, модернизацията и адаптирането към новата реалност. Светът извън ЕС не стои на едно място. Той се движи напред със зашеметяваща скорост. Това е нещо, което трябва да признаем и приемем.
<P>
Прегледът на Лисабонската стратегия на ЕС може да допринесе за необходимия дневен ред на реформата. Ще започнем това обсъждане през есента.
<P>
В следствие на икономическата криза можем да видим идеи за повишаване на протекционизма. СТО потвърждава, че броят на мерки, ограничаващи търговията, е нараснал значително през изминалите три месеца. Вследствие на това приветствам споразумението от Л'Акуила за подновяване на кръга от преговори в Доха, за да се гарантира, че държавите по света отново ще поемат по свободния благоприятен за търговията път, който знаем, че ще облагодетелства всички ни в дългосрочен план. Целта трябва да бъде ЕС, който ще излезе по-силен от настоящата криза.
<P>
Г-н председател, уважаеми колеги, когато пътувам из Швеция и говоря за сътрудничество в рамките на ЕС, получавам малко въпроси относно институциите на ЕС. Вместо това въпросите се ориентират по-скоро към кривите краставици, енфието и други ежедневни проблеми.
<P>
Независимо от това, институционалната рамка е важна, защото определя какво можем да правим и в кои области. Ето защо ратификацията на Договора от Лисабон е толкова решаваща. Договорът ще направи ЕС по-демократичен, по-прозрачен, по-ефективен и ще засили влиянието му на международната сцена. Най-важното от всичко обаче е фактът, че влизането в сила на Договора от Лисабон ще затвори главата относно фазата на ориентираното навътре сътрудничество на ЕС. Дойде времето ЕС да гледа навън и напред. Шведското председателство е подготвено да извърши цялата подготвителна работа, за да гарантира гладък преход към новия Договор, но, разбира се, това изисква Договорът да бъде ратифициран от всички държави-членки. Да се надяваме, че това ще се случи през следващите месеци.
<P>
Международната престъпност се увеличава все повече. Дейностите на престъпните мрежи вече не се ограничават от националните граници. Можем да видим как се разраства търговията с наркотици и трафика на хора. Това е заплаха за нашите демократични ценности и заплаха за нашите граждани. Същевременно свободата на свободно движение през границите е от основна важност за нашата общност, за да могат нейните представители да учат, работят и живеят в друга държава на ЕС. Въпреки това новите времена изискват нови отговори. Следователно тази есен ще изготвим нова програма в тази област, която ще наречем "Програмата от Стокхолм". Тя ще усъвършенства инструментите, чрез които се създава сигурност в ЕС и чрез които се осъществява борба с организираната престъпност и тероризма.
<P>
Същевременно ще създадем по-добър баланс между тези инструменти и мерките, които гарантират правната сигурност и които защитават правата на отделните лица. Това ще гарантира също, че хората, които търсят убежище в ЕС, се изправят пред обща, правно сигурна система с повече съгласуваност между начина, по който се приемат, и начина, по който се разглежда досието им за предоставяне на убежище, както и повече съгласуваност по отношение на политиката за репатриране.
<P>
Мечтата за бъдеще в Европа за мнозина е голяма мечта. Същевременно населението на Европа е все по-застаряващо. Тези две реалности може да се обединят от гъвкава система за икономическата имиграция.
<P>
Г-н председател, уважаеми колеги, само преди 50 години шест държави поставиха основите на европейското сътрудничество. Сега сме 27. Увеличи се силата и влиянието ни, увеличи се и просперитета и многообразието ни. Европа се обогати. В резултат сме и по-добре подготвени както да експлоатираме възможностите, представени от глобализацията, така и да посрещнем свързаните с това предизвикателства. Заедно ние сме силни.
<P>
Говорим за "преговори" за членство. Въпреки това като краен резултат членството е споделяне на общи ценности и следване на общи правила. Понастоящем това се обмисля от държавите, останали извън Съюза, от Рейкявик до Анкара, като се премине през Западните Балкани. Двамата лидери на Кипър са изправени пред историческа възможност да съгласуват решение за повторното обединение на острова, който прекалено дълго беше разделен.
<P>
За засегнатите съществува изкушение да позволят на процеса на членство да се превърне във възможност за решаване на дълго проточили се спорове. В тези случаи трябва да намерим решения, които облагодетелстват и двете страни и отварят път напред. В противен случай излагаме на риск напредъка ни към нашата цел за продължаваща европейската интеграция. Шведското председателство ще работи за напредъка в процеса на разширяване в съответствие с ангажиментите, поети от ЕС, и стриктно въз основа на приложимите критерии. Ще действаме като "честен посредник".
<P>
Г-н председател, уважаеми колеги, заедно със силата и влиянието идват и отговорностите в международен план, с които все още се стремим да се нагърбим. Те се съпътстват от дълга да използваме тези отговорности, за да защитим в най-голяма степен общите интереси. ЕС трябва да работи за мира, свободата, демокрацията и правата на човека. Носим отговорност да подкрепим най-бедните и най-уязвими държави по света, отговорност да изпълняваме Целите на хилядолетието за развитие на ООН. Носим също отговорност да подкрепим работата на ООН в други области, да работим заедно с нашите стратегически партньори, да участваме в горещите точки на световната криза, било то мирния процес в Близкия Изток, Иран, Афганистан, Пакистан, Северна Корея или големите предизвикателства на африканския континент.
<P>
Ние обаче носим отговорност и за регионални инициативи като Средиземноморският съюз и Източното партньорство, които създават стабилност и сътрудничество между съседни държави, поставени при различни обстоятелства.
<P>
Особено съм признателен за водещата роля на Европейския парламент по отношение на сътрудничеството за Балтийско море. През 2005 г. Парламентът предложи проект на стратегия за региона. Надяваме се сега тази инициатива да се увенчае с приемането на стратегия за Балтийско море на срещата на Европейския съвет през октомври.
<P>
Конфликтите на Балканите през 90-те години на 20-и век се превърнаха в отправна точка за намесата на ЕС като фактор за управление на кризи, намеса, която днес продължава да расте. Днес ЕС е включен в близо 10 инициативи, свързани с кризата, по света.
<P>
В днешни дни световните проблеми хлопат на вратата на ЕС. Навсякъде по света, не само в близките до нас региони, надеждите на много хора за собственото им развитие са свързани с нашето сътрудничество. Нека заедно изпълним техните очаквания.
<P>
(Ръкопляскания)
<P>
Г-н председател, уважаеми колеги, в резултат на европейското сътрудничество, днес нашият континент живее в условията на мир и просперитет, на свобода и стабилност. Имаме отворени граници и социален модел, който съчетава пазарна икономика с взаимно зачитане. Това е нашата споделена Европа. Въпреки това нашите граждани искат да знаят, че Европа се крепи на идеи за бъдещето и че нашето сътрудничество не само има историческа задача, но е и далновидно. Ето защо ние като техни избрани представители носим отговорност да кажем какво искаме да правим с Европа. Позволете ми да ви кажа как аз виждам Европа на бъдещето.
<P>
Искам да видя Европа, която действа енергично на международната сцена в полза на демокрацията, мира, свободата и правата на човека и която се осмелява да действа на сцената на външната политика. Защото сред нас има хора, които знаят какво означава животът без демокрация и свобода, а това ни дава основание да действаме.
<P>
Искам да видя Европа, която поема водеща роля в борбата срещу заплахите за климата, която устоява на изкушението да се конкурира въз основа на промишленост, която не плаща за емисиите, които разрушават нашия климат и която предоставя стимули, осмислящи развитието на "зелени" технологии, така че нашите деца и децата на нашите деца да опознаят природата такава, каквато ние познаваме.
<P>
Искам да видя Европа, която поема отговорност за икономиката. "Взимане на заем за реализиране на разходи" не може да бъде единственото мото. Нито можем да твърдим, че "печалбите са лични, а загубите обществени". Нека отново изградим публичните си финанси, да регулираме стабилни финансови пазари и да гарантираме икономическите реформи, от които се нуждаем, за да постигнем растеж и за промишленост, която ще продължи да бъде конкурентоспособна в бъдеще.
<P>
Искам да видя Европа, която допълнително развива своя социален модел, Европа, която съчетава добре функционираща система на социална сигурност, водеща до растеж, със социално сближаване, Европа, която чрез труд, предприятия и стабилни публични финанси създава предпоставки за поддържане и развитие на нашия модел за социална сигурност, като в най-голяма степен защитава интереса на нашите граждани.
<P>
Искам да видя Европа, която не се оставя да бъде примамвана от краткотрайни кампании на протекционизъм, Европа, която защитава вътрешния пазар, който представлява основата на нашето сътрудничество в рамките на ЕС, и която позволява на стоките и услугите да преминават свободно през границите в полза на самите нас и на останалата част от света.
<P>
Искам да видя Европа, която приема различията, която е отворена към аргументите на другите и има силна воля да намира компромиси, всичко в името на общия интерес. Такава Европа ще бъде силна, каквито и времена да настъпят.
<P>
(Ръкопляскания)
<P>
Г-н председател, уважаеми колеги, за мен е чест да бъда тук с вас и да представлявам европейската демокрация. Много хора ми казаха, че това ще е най-трудното председателство от много години насам. Има много предизвикателства и трябва да сме подготвени за неочакваното. Мнозина се питат дали държава с размерите на Швеция може да поеме тази отговорност. Не сами, но заедно можем да посрещнем тези предизвикателства. Нека да действаме с визия и предприемчивост, с инициативност и смелост. Европа се нуждае от това. Народът на Европа се нуждае от това. Европейският проект се състои в мечтата да решаваме заедно проблемите на хората. Тази мечта прави Европа силна. Настоящата 2009 година е съдбоносна година за европейското сътрудничество. Имаме шанс да предприемем следващата стъпка. Шведското председателство е готово да приеме предизвикателството. Нека да го приемем заедно!
<P>
(Силни ръкопляскания)
<SPEAKER ID="049" NAME="Жозе Мануел Барозу">
председател на Комисията. - (EN) Г-н председател, това не са обикновени времена и това няма да бъде обикновено председателство. В допълнение към обичайната законодателна работа, шведското председателство ще трябва да се справи с друг вид предизвикателства от строго политически характер и няма друг по-подходящ да се заеме с тези предизвикателства от министър-председателя г-н Рейнфелд и от екипа на шведското председателство.
<P>
Днес искам да подчертая две от най-значителните предизвикателства пред Европейския съюз през следващите шест месеца: справяне с икономическата криза и договаряне на амбициозно международно споразумение относно изменението на климата в Копенхаген.
<P>
Най-тежката финансова и икономическа криза, която помним, продължава да оказва разрушителни последици в рамките на нашите общности и семейства, като по-конкретно безработицата продължава да нараства. Възстановяването на икономиката остава основен приоритет. Съвместните действия на Европейския съюз доведоха до безпрецедентно данъчно усилие, от което се получиха конкретни резултати.
<P>
Показахме също така солидарност между държавите-членки, като например удвоихме тавана на подкрепата на платежния баланс за държавите-членки, които не са част от еврозоната, до 50 милиарда евро. В момента се нуждаем да приложим изцяло Пакета за възстановяване във всичките му аспекти и да се уверим, че той води до разкриване на работни места и насърчаване на икономическата дейност по места.
<P>
Считам, че е от съществено значение да бъде определено приоритетно място за мерки, които ограничават безработицата и помагат на хората да се върнат на работа. Можем да разчитаме на резултатите от срещата на високо равнище по въпросите на заетостта, която се състоя през май като част то инициативата на Комисията съвместно с чешкото, шведското и испанското председателства. Необходимо е да приложим на практика споделения ангажимент към младежта и осигуряването на заетост.
<P>
Разбира се, отговорностите във връзка с политиките в областта на пазара на труда се поемат от държавите-членки, но ние можем и следва да използваме съществуващите европейски инструменти, за да помогнем на държавите-членки да запазят заетостта на хората и да ги обучат за бъдеща заетост. Поради това Европейската комисия ще направи предложение за опростяване на процедурите, свързани със Структурния фонд, и ще премахне необходимостта от национално съфинансиране от Европейския социален фонд за 2009 г. и 2010 г. Също така ще прехвърлим средства, за да финансираме нови възможности за микрокредитиране в областта на заетостта и социалното включване. Надявам се Парламентът да подкрепи тези предложения.
<P>
Предложенията на Комисията, които се основават на възложения от мен през миналия октомври доклад de Larosière, ще послужат за основа за укрепване на контрола на финансовия пазар и регулирането. С вече направените предложения, много от които вече са одобрени от Парламента и от Съвета, а други все още в процес на взимане на решения, ние в действителност поемаме водеща роля в реформата на международната финансова система. Сигурен съм, че ще продължим да действаме по този начин на срещата на високо равнище на Г-20 в Питсбърг през септември.
<P>
Придвижването на всички тези въпроси през следващите шест месеца е от съществено значение за изграждането на нова икономика, защото - нека не се залъгваме - икономиката след кризата не може и няма да бъде същата като тази преди кризата.
<P>
Нуждаем се да изградим отново нашия икономически модел и отново да поставим ценностите в центъра на нашата социална пазарна икономика, където те принадлежат. Нуждаем се да изградим икономика и общество въз основа на възможностите, отговорността и солидарността, икономика, която трябва да изобрети отново нови източници на растеж, защото не можем вечно да разчитаме на парични и фискални стимули; Европа на отворен пазар със стабилни показатели; Европа на интелигентния "зелен" растеж; Европа с по-ефективно регулиране и надзор на финансовите пазари; Европа, която задълбочава единния си пазар и използва изцяло неговия потенциал; Европа, която устоява на тенденциите за фрагментация или протекционизъм.
<P>
По отношение на изменението на климата, Европа вече е първият регион в света, който прилага всеобхватни, правнообвързващи цели за климата и енергетиката. Горд съм с начина, по който Комисията работи с предишния Парламент и Съвета, за да приложи това законодателство и искам да работя в тясно сътрудничество с вас и председателството при подготовката на срещата в Копенхаген.
<P>
Водещата ни роля беше високо оценена миналата седмица в Л'Акуила, на срещата на Г-8 и на Форумът на големите икономики. Вероятно сте чули за напредъка, постигнат на тези срещи. За първи път всички участници се ангажираха, като зачетоха науката за климата, да ограничат повишаването на температурата до 2 °C. Това със сигурност е благоприятна стъпка напред, но не следва да се заблуждаваме: нашата амбиция и ангажимент все още не са еднакви при другите. Европа е доста напред по отношение на поставените цели в сравнение с останалата част от света и, честно казано, 145 дни преди Копенхаген, това ме притеснява.
<P>
През следващите седмици ще ускорим работата си с международните партньори, за да гарантираме поемането на ясни ангажименти в Копенхаген. Нуждаем се също от постигане на напредък по отношение на средствата, необходими в подкрепа на развитието на страните и засилването на трансфера на технологии. През септември Комисията ще представи предложенията си за финансиране, така че ще можем да изградим европейски консенсус и да преговаряме с другите страни.
<P>
Дневният ред за изменението на климата, разбира се, е тясно свързан с друг приоритет: енергийната сигурност. Днес Комисията ще приеме предложения за усъвършенстване на правилата, регулиращи сигурността на газовите доставки, и за възобновяването на солидарността между държавите-членки, като съм уверен, че с вашата подкрепа шведското председателство ще ги придвижи напред.
<P>
Това са главните приоритети, и то с основание. Но е налице още много важна работа, която следва да бъде извършена през следващите шест месеца. Нека само да посоча програмата от Стокхолм, в която Комисията неотдавна внесе амбициозна визия, която поставя гражданите в центъра на политиката ни в областта на правосъдието, свободата и сигурността, като постига баланс между сигурността и защитата на гражданските свободи и основните права.
<P>
През по-голямата част от това десетилетие Европейският съюз беше ангажиран във вътрешни институционални разисквания. Абсолютно са необходими изменения на ръководещия дейността ни Договор, които да предоставят на разширения Европейски съюз инструменти за демократична и ефективна работа. Надявам се, че ще видим ратификацията на Договора от Лисабон през следващите месеци, така че да можем да приложим разпоредбите му и да постигнем напредък с политическата програма, която току-що обобщих.
<P>
Важно е да обсъдим процедурата, но считам че е по-важно да обсъдим въпроса по същество. Шведското председателство, както и следващото испанско председателство, ще трябва да надзирава - да се надяваме - един сложен преход към новия Договор, при който Комисията и Парламентът ще трябва да играят цялостна роля.
<P>
Европейският съюз постоянно преоткриваше себе си, от първоначалното призвание за излекуване на разкъсания от войната континент до изграждането на вътрешния пазар и по-късно за повторното обединение на Европа. През последните 50 години Европа постоянно надминаваше очакванията, разсейваше съмненията. Сигурен съм, че ще се справим и с новото предизвикателство, пред което сме изправени: поставянето на основите за интелигентна, "зелена" икономика на бъдещето. Ще успеем, ако зачитаме основния урок от половин век европейска интеграция: Европейският съюз напредва, когато всички съставляващи го страни сътрудничат в дух на откритост, доверие и партньорство. Програмата на шведското председателство признава това; Европейската комисия е готова да играе своята роля, както, сигурен съм, и Парламентът.
<P>
(Ръкопляскания)
<SPEAKER ID="050" NAME="Joseph Daul" LANGUAGE="FR">
Г-н председател, обикновено не се обръщам към Вас, но за пръв път днес ще Ви посветя една минута.
<P>
На първо място, г-н Buzek, Ви поздравявам като човек на съпротивата и като един от основателите на "Солидарност", като представител на Силезия, който никога не е забравил своите корени, история и ценности. Групата на Европейската народна партия (Християндемократи) е горда също, че убеди преобладаващото мнозинство от членовете на Парламента, споделящи най-различни политически убеждения, включително г-н Schulz, да Ви поверим задачата да сте говорител на 500 милиона граждани. Да, г-н председател, изборът Ви е символ на отворената Европа, на толерантната Европа, на политическа Европа, защитавана от групата PPE и от мнозинството тук присъстващи колеги.
<P>
Г-н действащ председател на Съвета, г-н председател на Комисията, от вас очакваме да превърнете действието в доминираща тема на шведското председателство през следващите шест месеца, с други думи, изправени пред двойното предизвикателство на икономиката и изменението на климата, считаме, че е необходимо да предприемем повече и по-бързи действия с цел да излезем от кризата, като изцяло приложим нашия модел на социална пазарна икономика. Изразявам твърдо убеждение, че в това се състои жизнеността на икономиката и че само тя ще ни позволи да водим истинската социална политика, от която се нуждаем.
<P>
Ако искаме възстановяване и ако искаме то да дойде от Европа, а не от Азия, както се очаква, тогава задължително трябва от сега да ускорим нещата. Когато кризата приключи, победители ще бъдат онези, които са заложили на иновациите, на обучението, накратко, на действието.
<P>
В това отношение групата PPE предлага, наред с другото, да се увеличи подкрепата за малките и средните предприятия, които са от решаващо значение за запазването и разкриването на работни места. Освен това икономическата криза, бих искал да подчертая това, изисква не национална, а европейска реакция. Нещо повече, нашите съграждани са убедени в това, достатъчно е само да погледнем проучванията на общественото мнение в различните държави: над 60% от германците и над 70% от европейците изразяват убеждение.
<P>
Групата PPE очаква от вас, г-н Рейнфелд, г-н Барозу, да постигнете повече и с по-бързи темпове що се отнася до борбата срещу глобалното затопляне. На Европа е отговорността, под ваше ръководство, да ръководи света в тази дейност, която всеки тук признава за неотложна и приоритетна. И каква по-добра възможност да се действа и да се ускорят нещата от конференцията, по въпросите на изменението на климата, която ще се състои през декември в Копенхаген, с други думи, на наша собствена територия!
<P>
По въпроса за изменението на климата, Европа несъмнено доказа че когато иска, може да действа. Сега задачата ни е да капитализираме това действие, да накараме другите световни сили да се присъединят към нас. Разбира се, имам предвид Съединените щати, които трябва да превърнат думите си в дела, но имам предвид също и нововъзникващите икономики, били те Китай, Индия или Бразилия, които не могат повече да пренебрегват факта, че носят голяма отговорност за глобалното затопляне. Следователно ще оценяваме шведското председателство в зависимост от действията, които предприема за справяне с кризата и в светлината на резултатите, постигнати по отношение на околната среда.
<P>
В заключение ще посоча, че за да предприеме ефикасни действия на тези два фронта, Европа трябва да разполага с подходящи институции. Миналата година ни показа, че със същия договор и със същия остарял принцип на единодушие беше възможно да осъществим напредък за Европа, но беше възможно и да стигнем до застой. Това е въпрос на политическа воля, г-н Рейнфелд, г-н Барозу. Ускоряване на действията, това групата на PPE иска да направите през следващите шест месеца и ние имаме доверие в шведското председателство. Ускоряване на действията, това поискаха европейците, като избраха Парламента и това ние трябва да им дадем, ако искаме след пет години повече избиратели да отидат да гласуват.
<P>
(Ръкопляскания)
<SPEAKER ID="051" NAME="Martin Schulz">
от името на групата S&D. - (DE) Г-н председател, г-н министър-председател Рейнфелд, госпожи и господа, шведското председателство започва в момент на ново начало за институциите. Не само Парламентът е обновен; Европа се намира в период на преход между Договора от Ница и Договора от Лисабон и, както всички знаем, това са несигурни времена, в които въпреки всичко ни е нужна яснота по отношение на икономическия и финансовия пазар, пазара на труда и решенията относно политиката в областта на климата в Европейския съюз и държавите-членки.
<P>
Вече стана дума за това и аз съм съгласен с много от казаното. Изменението на климата е, разбира се, най-важният въпрос и Вие му отдадохте подходящ приоритет. Разбира се, също така кризата с работните места изисква незабавно и уместно решение. Ето защо Ви призоваваме по време на Вашето председателство настоятелно да призовете държавите-членки да се заемат с инвестиционните планове и плановете за икономическо възстановяване по-сериозно, отколкото досега.
<P>
Това, от което се нуждаем преди всичко, е да запазим работните места - сега, а не следващата година, тъй като заплахата за тях е налице тук и сега. Сигурността на работните места е от жизненоважно значение за вътрешната стабилност на обществото. Ето защо очакваме да дадете най-висок приоритет на заетостта и сигурността на работните места по всякакъв начин, например чрез съчетаване на опазването на околната среда и промишлената политика, което представлява едно високоинтелигентно решение.
<P>
По въпроса за сигурността на работните места искам да Ви кажа следното, г-н Рейнфелд: това, което сериозно застрашава работните места в Европа и което представлява дори още по-голяма заплаха за социалното сближаване, е съдебната практика на Съда на Европейските общности. Както току-що отбелязахте, Вие пътувате често в Швеция и в Европа. Е, ние също и това, което чуваме от нашите съграждани, е че не искат Европа, в която дружествата се местят от държава в държава, намалявайки размера на заплатите. Ето защо са ни необходими инициативи на Европейския съюз.
<P>
(Ръкопляскания)
<P>
Инициативите са ни необходими като следствие от решенията на Съда на Европейските общности по делата "Лавал", "Викинг", "Рюферт" и "Люксембург". Това са мерки, които Вие - по-конкретно Вие, защото Швеция е потърпевша от тази погрешна политика, тази погрешна съдебна практика - трябва да предприемете по време на Вашето председателство.
<P>
Също така трябва да се занимаете и с друг институционален въпрос, а именно как ще бъде назначена следващата Комисия. Във връзка с това трябва да отбележа, че моето общо впечатление донякъде е, че не само Вие, но и всички Ваши колеги в Съвета сте засегнати от новите начала на институциите и несигурността относно това, кой договор в действителност следва да използваме като основа за нашите действия, както и че никой всъщност не знае какво е нашето положение. Това напомня леко за героинята на Астрид Линдгрен Пипи Дългото чорапче в нейната Вила Вилекула - ще направя света такъв, какъвто аз искам. Чудесно!
<P>
Ако назначим председателя на Комисията въз основа на Договора от Ница, ще имаме 20 члена на Комисията. В такъв случай искам да знам коя държава няма да има свой член в Комисията. На това Съветът естествено ще каже: "не, ние със сигурност не искаме да започнем кървава битка при закрити врата. Така че имаме чудесно решение - ще номинираме члена на Комисията първоначално въз основа на Договора от Ница. Сформирането на Комисията ще отнеме няколко месеца, а дотогава народът на Ирландия ще гласува и ще разполагаме с Договора от Лисабон. След това можем да гласуваме всичко останало въз основа на Договора от Лисабон. Чудесно!
<P>
Ние сме общност, основана на закона - или поне така мислех досега - в която основата е действащият закон. Действащият закон е Договорът от Ница. Между другото има някой, който като пазител на Договорите трябва да изясни на първо място кое правно основание да се използва. Това е председателят на Комисията, но не съм чул и една дума от него по въпроса.
<P>
Следователно искам да заявя много ясно какво очакваме. Моето предложение, г-н министър-председател, беше, че не следва да взимате решение за сформиране веднага, а първо да изпратите кандидата си в Парламента, за да може да ни каже какво смята да направи за възстановяването на икономиката, запазването на работните места, борбата с изменението на климата, въвеждането на пакт за заетостта, инициатива за директива за обществените услуги и инициатива за усъвършенстване на Директивата относно командироването на работници, както и за създаване на гаранция между Комисията и Парламента за оценка на социалните последствия от инициативите на Комисията. Можехме вече да сме обсъдили всичко с кандидата преди седмици, за да видим дали ще получи мнозинство в залата въз основа на предложенията си. След това можехте да вземете решение за сформиране.
<P>
Вие обаче действахте по друг начин. Казахте "не, първо ще вземем решение за сформиране, а после ще изпратим кандидата". Боя се, че това беше още една грешка и че кандидатът, освен ако не положи значителни усилия, няма да получи мнозинството от гласовете в залата.
<P>
(Ръкопляскания)
<P>
Искам да бъда много ясен, така че това, което вероятно ще бъде най-спорният въпрос по време на Вашето председателство, да е напълно ясно между нас от самото начало. Очакваме институционална яснота, очакваме социално-политически ангажимент и вярвам, че ще Ви подкрепяме относно политиката в областта на климата.
<P>
Г-н председател, заради Вас спазих точно времето си за изказване. Ще видите, че шестте ми минути ще изтекат след няколко секунди. Няма да има нужда да ме мъмрите - знаех, че възнамерявате да го направите и не исках да Ви предоставя това удоволствие.
<P>
(Ръкопляскания)
<SPEAKER ID="052" NAME="Guy Verhofstadt" LANGUAGE="FR">
Г-н председател, първо искам да кажа на г-н Рейнфелд, че нашата група на Алианса на либералите и демократите за Европа ще подкрепи изцяло приоритетите на шведското председателство, т.е. ратификацията на Договора от Лисабон, който естествено очакваме да бъде приложен бързо и изцяло; подготовката за срещата на високо равнище в Копенхаген относно изменението на климата, което вече беше споменато и което е напълно подкрепян приоритет от нас; и на последно място, дневния ред от Стокхолм.
<P>
Освен това - и това е темата на изказването ми, г-н Рейнфелд - искам да засегна въпрос, на който се обръща внимание във всяко изказване в залата - борбата с икономическата и финансовата криза - за да Ви кажа, че Вие поемате ръководството на Европейския съвет в много специален момент. Добре е, че Швеция председателства Съвета, защото Вие имате конкретен опит в тази област. През деветдесетте години на 20-и в. Швеция преживя точно същата икономическа криза, която преживяваме сега в цяла Европа и света. Преживяхте криза в сектора на недвижимите имоти. През деветдесетте години на 20-и в. преживяхте и финансова криза и решихте всички тези проблеми, като се справихте пряко с проблемите във финансовия сектор.
<P>
Моето послание към Вас е, че трябва да действате точно по същия начин днес на европейско равнище, защото тъкмо това ни липсва. Опитваме се да се борим с икономическата и финансовата криза, използвайки 27 различни подхода в отделните държави, а това никога няма да проработи.
<P>
Очакваме, г-н Рейнфелд, да използвате придобития в Швеция опит, защото успяхте, за разлика от Япония, която е в икономически застой от дълго време. Швеция излезе от кризата, защото решихте незабавно проблемите във финансовия сектор - нещо, което за момента не се върши в Европа. Обмисля се Обединеното Кралство да национализира банките, докато други - по-конкретно Франция - да ги рекапитализират. В Германия предстои създаване на т.нар. "лоши банки"; в държавите от Бенелюкс се върши едновременно от всичко по малко. В резултат на това няма единен подход. Съединените щати стабилизират банките си и отстраняват токсичните продукти, докато ние продължаваме да имаме проблеми.
<P>
Искането ми към Вас следователно е да се възползвате от опита си и да представите единен план за спасяване на европейския финансов сектор, който ще формира основата на икономическото възстановяване. Без него никога няма да има икономическо възстановяване; банките няма да започнат да предоставят заеми отново и т.н. Това трябва да е основният Ви приоритет.
<P>
(EN) На второ място, надяваме се, че Вие и Комисията ще представите и нов план за възстановяване, защото 27 различни плана за възстановяване няма да доведат до нужните резултати в следващите години. От изключително съществено значение е Съветът и Комисията заедно да поемат ръководството в това отношение. Знам, че сега има 27 плана за възстановяване на национално ниво, но в тях виждаме редица протекционистки мерки. Ваша е отговорността, г-н Рейнфелд, да кажете на колегите си, че по-добрият начин за справяне е заедно с Комисията да изработите единен план за възстановяване и да инвестирате в устойчива енергетика и в новата икономика.
<P>
Считам, че с оглед на Вашия опит през деветдесетте години на 20-и в. в Швеция Вие сте точният човек на точното място, който да направи това, което не сме направили досега - да изработите единна стратегия в Европейския съюз за борба с икономическата и финансовата криза.
<P>
(Ръкопляскания)
<SPEAKER ID="054" NAME="Rebecca Harms">
от името на групата Verts/ALE. - (DE) Г-н председател, г-н Рейнфелд, г-н Барозу, моят колега г-н Schulz каза всичко, което има да се каже за институционалните опасения на моята група, която тя има от дълго време във връзка с предстоящия избор на председател на Комисията. Съгласни сме с казаното от него. Искаме цялата Комисия и всички високопоставени служители на Европейския съюз да бъдат избрани съгласно условията на Договора от Лисабон и няма да отстъпим дори в най-малка степен. Въпреки това, г-н Барозу, искам да използвам възможността, за да обясня политическите причини за съмненията на моята група и мнението й, че Вие не сте способен от политическа гледна точка да направите това, което ние считаме за необходимо в настоящата ситуация в Европа.
<P>
Да вземем например често споменаваната нужда от ново регулиране на финансовите пазари. Имахме срещи на високо равнище Г-8, Г-20, срещи Г-8 в разширен състав, както и европейски срещи на високо равнище. Докъде стигнахме? Ако погледнем положението днес и направим сравнение с играта "Монопол", която всички познаваме, банките са възстановени, преминали са старта и не са попаднали в затвора, получили са стотици милиони с одобрението на обществеността и после просто са започнали играта отново. Не мисля, че е песимистично твърдението, че в резултат от това следващата катастрофа е неизбежна. Г-н Барозу, какво стана със силната Ви намеса? Къде са Вашите реални резултати? Не виждаме никакви доказателства за тях.
<P>
(Ръкопляскания)
<P>
По отношение на политиката в областта на климата, знаете, че по време на цялата ни европейска кампания ние от групата на Зелените/Европейски свободен алианс защитавахме "Зеления нов курс". Изразяваме абсолютно убеждение, че е крайно погрешно да правим това, което Вие многократно правихте през последните пет години, г-н Барозу, а именно да противопоставяме икономически стратегии срещу стратегии в областта на околната среда и климата. Считаме, че това е голяма отживелица и трябва да спре. Трябва да мислим за икономическото развитие по устойчив начин и трябва да съгласуваме целите, свързани с опазването на климата, с екологичните цели. Това ще благоприятства икономиката и ще създаде стотици хиляди и дори милиони работни места. Г-н Пиебалгс още веднъж показа, че това е валидно за енергийния сектор в проучването си през последните месеци. Предвид досегашния ни опит, г-н Барозу, Вие не сте в състояние да установите "Зеления нов курс".
<P>
Като обобщение мога само да кажа, че по отношение на опазването на климата европейците изпъкват на международната сцена през последните месеци в резултат на новооткритото си колебание - колко далеч наистина искаме да стигнем с целите за намаляване - и с новото си скъперничество, а това, за съжаление, се отнася и за Швеция. Създаването на Международния фонд за опазване на климата за по-бедните държави претърпя голям неуспех. Фактът, че все още е тайна това, че шведите искат да вземат пари от средствата за развитие например, за да ги прибавят към средствата за опазване на климата представлява игра с нулев резултат и от гледна точка на по-бедните държави това е напълно неприемливо. Трябва бързо да сложим край на това ново скъперничество и на новото колебание в Европейския съюз.
<P>
(Ръкопляскания)
<P>
В заключение, г-н Рейнфелд, мога да кажа нещо положително. Готови сме да се борим заедно с Вас относно новото определение на Лисабонската стратегия и да работим с Вас по този въпрос. Казахте, че ще го направите до края на годината. Ние ще Ви помогнем. Ще Ви подкрепим и ако искате да направите повече по отношение на Източна Европа и Русия, но съсредоточаването в истинска политика в областта на климата не трябва да се състои само заглавия, а трябва да бъде дописано и в ситния шрифт на шведската програма.
<P>
(Ръкопляскания)
<SPEAKER ID="055" NAME="Michał Tomasz Kamiński" LANGUAGE="PL">
Г-н председател, първо, искам да поднеса искрените си поздравления за вчерашния избор, избора на чудесен председател - новия ръководител на Парламента. Правя това, както добре знаете, г-н председател, като полски политик, но и като човек. Знаете, че благодарение на Вас срещнах съпругата си и това все още е най-голямото ми постижение. Поздравления и Ви желая успех в работата.
<P>
Групата на Европейските консерватори и реформисти изслуша внимателно изказването Ви, г-н министър-председател, и се радвам да мога да кажа, че споделяме мнението Ви по много въпроси. Считам обявяването от Вас на активни мерки за справяне с кризата за особено важно. Икономическата криза, която е най-голямата, преживявана от нашата цивилизация след 30-те години на миналия век, причинява неоправдано безпокойство в цяла Европа - в по-бедните държави и в по-богатите, в северните държави и в южните. Доволен съм, че обявихте активна борба за преодоляване на кризата и че посочвате приоритети, които ние също споделяме - по-голяма свобода за пазара, по-слабо регулиране, по-голяма икономическа свобода, по-голяма отвореност към свободна търговия. Това е рецептата за икономическия растеж на нашия континент, на нашия Европейски съюз.
<P>
Г-н министър-председател, споделяме и Вашето убеждение, че справянето с изменението на климата е важен въпрос. Знам, че имате смели виждания по този въпрос и искам да Ви насърча да бъдете дръзки в тази област. Въпросът относно изменението на климата показва много ясно, че днес ние живеем не само в единна Европа, но и в единен свят, където заплахите се споделят от всички и трябва да бъдат отстранявани ефективно.
<P>
Много се радвам, че посочихте борбата срещу престъпността като сериозен проблем за нашия Европейски съюз. Убеден съм, че тъй като Швеция е вече голяма сила в областта на криминалните романи, ще постигнем успех под Ваше ръководство и в борбата срещу престъпността.
<P>
Изключително важно е и съм доволен, че както Вие, така и Вашият министър на външните работи наскоро споменахте, че искате да разгледате внимателно нашите съседи и да бъдете, надявам се, по-благоразположени към идеята за разширяване на ЕС. Не трябва да забравяме, че извън източните граници на ЕС има държави, които имат правото да бъдат част от зоната на демокрация и благоденствие, в която сме днес.
<P>
За съжаление, има един въпрос, по който моята група не е съгласна с Вас. Това е въпросът за ратифицирането на Договора от Лисабон. Говорихте за демокрация в контекста на Договора от Лисабон - и съвсем основателно. Следва да се припомни, че чрез демократичен референдум ирландците отхвърлиха Договора от Лисабон. При положение че уважаваме демокрацията, трябва да уважим гласа на ирландския народ.
<P>
Г-н министър-председател, надявам се, че Вашите приоритети, които са в много голяма степен споделени от групата ECR, ще се окажат възможност, която да Ви позволи да ръководите Европейския съюз ефективно и да се справите ефективно с кризата, която днес е най-големият ни проблем.
<P>
(Ръкопляскания)
<SPEAKER ID="056" NAME="Lothar Bisky">
от името на групата GUE/NGL. - (DE) Г-н председател, г-н министър-председател Рейнфелд, госпожи и господа, шведското председателство представи амбициозна работна програма, която включва предложение за повече прозрачност. Прозрачността е необходима по-конкретно в борбата с настоящата криза.
<P>
Много хора считат, че кризата е предизвикана далеч в САЩ и от неколцина банкери, считани за алчни. Правителствените ръководители в държавите-членки на ЕС изглежда нямат нищо общо с кризата. Те са невинни участници. Онези, които се наслаждават на невинност, не правят нищо за преодоляване на кризата. Считам, че прозрачността следва да включва и обсъждане на грешките на политиката, допринесла за кризата, и, разбира се на банкерите. Прозрачността е на мода в "казино-капитализма".
<P>
Много искаме да видим какво ще се случи със стратегията за Балтийско море и аз ще подкрепя действащия председател на Съвета, ако той се съсредоточи върху диалог с Русия. Също така искаме Европейският съюз да подкрепи обещанията на президентите Обама и Медведев за демонтиране на ядрените оръжия. Европейският съюз трябва да се възползва от новата възможност за разоръжаване.
<P>
Шведското председателство иска да продължи хармонизирането на законодателството относно предоставянето на убежище и да направи Европейския съюз по-привлекателен за работниците емигранти. Политиката в областта на убежището трябва да е пряко свързана с политиката за развитие. Според нас това е хубаво, но на строго охраняваните външни граници на Европейския съюз, по-конкретно в Средиземно море, хиляди хора умират всяка година, търсейки убежище от преследване, бедност, природни бедствия и войни. Въпреки скъпите системи за граничен контрол, наблюдение и събиране на данни за предотвратяване на нелегалната емиграция, групата на Европейската обединена левица - Северна зелена левица призовава за хуманно отношение към бежанците и емигрантите и за промяна в икономическата и търговска политика за ефективна борба с нещата, които са първопричината хората да станат бежанци.
<P>
Шведското председателство се насочва към интегриращ пазар на труда за създаване на пълна заетост и поради това желае да инициира реформи на пазара на труда и мерки за гарантиране на равенството между половете. Ние също се обявяваме в подкрепяме на стратегия за добри работни практики, която ще подпомогне увеличаването на заплатите и ще въведе законово изисквана минимална работна заплата във всички 27 държави. Искаме да видим съгласие в ЕС минималната работна заплата да бъде установена на равнище от поне 60% от средната работна заплата за държавата, за да предотвратим изпадането в бедност на хора, въпреки че имат платена работа.
<P>
Приветствам по-конкретно казаното от Вас относно Кипър и Ви желая успех в осъществяването на амбициозните Ви цели в областта на климата.
<SPEAKER ID="057" NAME="Francesco Enrico Speroni" LANGUAGE="IT">
Г-н председател, госпожи и господа, оценявам факта, че шведското председателство наблегна на въпроси, които засягат нашите съграждани, нашите избиратели, а именно околната среда и изменението на климата, финансовата криза, запазването на работните места и борбата с престъпността, защото, за да свършим добра работа, трябва да сме в хармония с тези, които са гласували за нас. Ние не сме нито по-добри, нито по-лоши от избирателите ни, но вярвам, че е важно да действаме в съответствие с това, което те искат от нас, а тези въпроси струва ми се отговарят на посоченото от мен.
<P>
Следва, разбира се, да превърнем предложенията в конкретни действия и тук ще се изправим един срещу друг, преди всичко при процедурата на съвместно вземане на решения, тъй като ние, Парламентът, и вие, Съветът, ще положим правилата, които ще управляват живота, делата и интересите на нашите избиратели, а аз считам, че това е основната ни задача като законодатели.
<P>
Трябва да преодолеем кризата с доверието, която несъмнено съществува. Ниската избирателна активност на изборите за Европейски парламент е неин симптом и за да я преодолеем, трябва да действаме в пълно съответствие с волята на нашите избиратели. Вероятно също така трябва да избягваме да правим сравнения - вашата страна граничи с Норвегия; аз живея близо до Швейцария. Те са извън Европейския съюз, но и те живеят добре; имат същите проблеми, но не са по-зле от нас и тук е важно да видим и покажем, че си заслужава да има Европейски съюз.
<P>
Считам, че това е голямо предизвикателство, но и че с помощта на всички можем да покажем, че Европа не следва да бъде изстрадана, а да бъде възможност за тези, които живеят в нея и са нейни граждани.
<SPEAKER ID="058" NAME="Barry Madlener" AFFILIATION="NI">
(NL) Нидерландската "Партия на свободата" дойде в Парламента, за да защити нидерландските граждани и за да изтръгне обратно парите, надплатени от Нидерландия на алчната за пари и бюрократична Европа. "Партията на свободата" беше избрана в Парламента от нидерландските гласоподаватели, за да покаже ясно, че нидерландските граждани вярват, че разширяването на Европейския съюз вече стигна твърде далеч.
<P>
Г-н председател, Парламентът прекарва времето си, регулирайки въпроси, които следва да се определят от самите държави-членки. Според нашата партия Европейският съюз следва да се занимава единствено с въпроси, свързани с икономическото и парично сътрудничество. Именно предвид нидерландските интереси, ще следим шведското председателство, тъй като то не прави нищо за нидерландските граждани. Искате просто да продължите с Европейската конституция, която нидерландските гласоподаватели отхвърлиха и която е 99% еднаква с Договора от Лисабон. Също така не направихте нищо за изключително скъпото ежемесечно преместване от Брюксел в Страсбург. Нещо повече, дори не поставихте въпроса на дневен ред. Защо? Струва хиляди милиони евро, а единствените, на които идеята харесва, са вероятно хората от Ikea, които имат възможност да продават кашони и допълнителни шкафове.
<P>
Освен това искаме незабавното прекратяване на споразуменията с Турция. Турция е ислямска държава, а ислямската идеология е категорично в противоречие с нашата западна култура. Освен това Турция изобщо не е европейска, а азиатска държава, а членството й би струвало на нидерландските граждани поредните чували, пълни с пари. Турция може да е добър съсед, но не принадлежи към европейското семейство. "Партията на свободата" застъпва Европа на суверенни държави, но под шведското председателство продължава работата към федерална супердържава, в която държавите-членки определят все по-малко собствените си дела. Ето защо ние се надяваме, че ирландците ще имат куража да гласуват още веднъж с "не" на Договора от Лисабон. Ирландското население има възможността тук да представлява гласа на европейците и искам да ви попитам от името на "Партията на свободата" какви изводи ще си направи шведското председателство от резултата от ирландския референдум.
<SPEAKER ID="059" NAME="Фредрик Рейнфелд">
действащ председател на Съвета. - (SV) Г-н председател, позволете ми първо да поздравя всички вас заедно, по повод избора ви за лидери на групите. Знам, че редица от вас получиха голяма подкрепа. Знам, че например Martin Schulz беше преизбран с много голяма подкрепа в групата на социалдемократите. Важно е да можете да представлявате групите си силно.
<P>
Приветствах проведения диалог и консултациите, които бях помолен да представя от Европейския съвет през юни. Това беше направено от министъра по европейските въпроси Cecilia Malmström. Също и от мен чрез телефонни разговори и на срещата, която проведохме на лодка в архипелага, движейки се във водите на Стокхолм, седейки и обсъждайки възникналата ситуация. Беше поискано от мен да проуча възможността за избиране на Жозе Мануел Барозу, посочен от Европейския съвет, за председател на Комисията за втори мандат.
<P>
Някои от засегнатите от вас теми са основните въпроси, по които искам да работя по време на шведското председателство. Нека кажа, че поставяме работните места на първо място. Искаме да видим Европа, в която повече хора имат работа. Обсъждането трябва да започне от това, как ще го постигнем. Точно както изтъкна Joseph Daul, считам, че въпросът опира до иновации и обучение, с други думи нещата, които по принцип движат предприятията и правят хората конкурентоспособни на пазара на труда. Считам, че Martin Schulz е прав, че трябва да внимаваме да не окажем Европа, в която се конкурираме при лоши условия. Провеждаме това обсъждане в Швеция, а също и на други места в Европа. Ниското или никакво заплащане не е добра отправна точка, от която да се опитаме да се справим с конкуренцията; по-скоро само при добри условия можем да се справим с конкуренцията на бъдещето.
<P>
Позволете ми да спомена някои други неща, които считам за много важни за извеждане на Европа от кризата. Видях как Комисията - и аз лично мисля, че това е важно - успя да защити принципа на вътрешния пазар в момент, когато много хора се опитват да го компрометират и да прокарат протекционизъм. Лесно е да слушаме онези, които казват "Защо не спасихте работните места в тази конкретна държава?", без да виждат последствията от това, ако всички реагират по този начин. Ако го бяхме направили, щяхме на практика да премахнем свободната търговия и възможността за трансгранична търговия. Това, което на практика създава богатство и просперитет, щеше бързо да бъде изгубено, ако не се бяхме противопоставили на призивите за протекционизъм. Считам, че защитата на вътрешния пазар и свободното движение е важна отправна точка за запазване на работните места.
<P>
Силно вярвам и в други неща, споменати от някои от вас, като например инвестирането в човешки умения и гарантирането на мобилност на пазара на труда. Считам, например, че един от начините за управлението му е точно свободното движение, включително трансграничното движение.
<P>
Както споменаха Martin Schultz, Rebecca Harms и Joseph Daul, считам, че това е и възможност за борба със "зелена" насоченост, за въвеждане на икономиките с ниски емисии на въглероден диоксид, за които говорим по целия свят като друг начин за излизане от кризата. Важно е как управляваме средствата и как инвестираме. Също така искам да кажа - тук съм съгласен с Guy Verhofstadt - че шведският опит с управлението на кризата от деветдесетте години на миналия век показа, че това може да се извърши само чрез контрол над публичните финанси. Научих, че когато дефицитът е голям и се търси рационализация, най-пострадали са хората с ниски прагове и най-зависимите от социалните институции. Следователно политиката, която е предпазлива с публичните финанси, е добра политика за бедните хора или за хората с ниски прагове.
<P>
По отношение на климата - което ще е основният въпрос, по който ще работим преди срещата на високо равнище в Копенхаген - искам да кажа, че е вярно, че все още предстои много работа. Времето е кратко.
<P>
Искам да кажа на Rebecca Harms, че за нас в Швеция е необичайно да бъдем критикувани за ангажиментите ни към хуманитарна помощ. Средната сума, харчена в Европа за подобни ангажименти, е 0,4% от брутния вътрешен продукт. Швеция е единствена с 1% от брутния вътрешен продукт, отиващ за помощ за развитие. За мен нещата са свързани. Извършихме собствен преглед под ръководството на нашия министър, отговарящ за хуманитарната помощ, в рамките на инициативите на ООН. В него анализирахме как точно трябва да имаме предвид изменението на климата при нашата дейност за развитие. Не можем да осъществяваме дейност за развитие без в същото време да отчетем изменението на климата и как то вече засяга бедни части от света. Следователно не можем да разделяме въпросите и да казваме това е политика за развитие, а другото - политика в областта на климата - по-скоро те са свързани и трябва да се осъществяват заедно.
<P>
По отношение на Договора от Лисабон, искам да кажа на Martin Schulz, че моята роля е да гарантирам ефективно европейско ръководство в труден период. Трябва да можем да дадем отговори на гражданите, които искат да видят как предприемаме действия за борба с финансовата криза и по въпросите, свързани с климата. Всички сме политически активни и знаем, че в политическата сфера, когато се занимаваме предимно с вътрешните проблеми и обсъждаме имена и ръководство, нашите съграждани го възприемат така сякаш сме им обърнали гръб. Ние се вглеждаме предимно във вътрешните проблеми.
<P>
Ето защо ще направя каквото мога в тази си роля. Европейският съвет ми възложи да гарантирам, че нашето сътрудничество и зачитането на целостта на Европейския парламент са обединени от яснота - независимо дали според Договора от Ница или Договора от Лисабон - при издигането на кандидат за поста председател на Комисията. По отношение на Жозе Мануел Барозу, важно е да заявя, че той беше единодушно подкрепен в Европейския съвет, че беше добре познат като кандидат и беше представен на избирателите преди избора. Естествено, това ме улесни - естествено, зачитайки факта, че Европейският парламент ще има възможността, когато сте готови да вземете решение, да кажете "да" или "не" на кандидата, издигнат от Европейския съвет. Междувременно има време за обсъждания, което знам, че и Жозе Мануел Барозу също е заявил, както и за диалог относно това, как европейската политика трябва да се развива през следващите години. Надявам се, че това ще бъде съгласувано в съответствие с постигнатото споразумение. Това е, което европейските избиратели очакват сега, и то ще ни помогне да работим заедно ефективно.
<SPEAKER ID="060" NAME="Жозе Мануел Барозу" LANGUAGE="FR">
Г-н председател, зададени бяха някои важни въпроси; ще се опитам да им отговоря много накратко.
<P>
Първо, важният въпрос на г-н Schulz относно договорите. Той посочи по-конкретно ролята на Комисията като пазител на договорите. Ние в Комисията вярваме, че трябва да се зачитат действащите договори. Действащият договор е Договорът от Ница. Всички вие тук сте избрани съгласно Договора от Ница. Очевидно, ако сега изберем председател на Комисията, той ще бъде избран като вас - съгласно Договора от Ница.
<P>
След като уточнихме това, ще имаме, надявам се, Договора от Лисабон. Необходимите корекции ще трябва да бъдат направени по отношение на състава на Парламента, който вече няма да бъде същият при Договора от Лисабон, тъй като ще има определени промени, и същото ще трябва да бъде направено и за Комисията. Въпреки това Европейският съвет спази всички аспекти на вашия доклад - доклада Dehaene - който беше приет с огромно мнозинство. По въпроса за Европейския съвет - преди да придаде официален статут на решението си, той проведе консултации, които взеха предвид - а това е наистина за първи път - и резултата от изборите за Европейски парламент, да не споменаваме факта, че имаше кандидат, подкрепен от политическа сила.
<P>
Задачата сега е да спечели одобрението на Европейския парламент. Искам да повторя днес това, което вече изложих в писмо до председателя на Европейския парламент: готов съм да обсъдя съдържанието на насоките за следващата Комисия с всяка политическа група, която желае да ги обсъдим. Във всеки случай това е моята позиция по отношение на институционалните въпроси.
<P>
На политическо равнище искам да подчертая много важен въпрос. Считам, че е важно да свържем избора на председател на Комисията с демократичните избори, които се проведоха - вашите избори. Бяхте избрани по силата на Договора от Ница и моето мнение е, че председателят на Комисията следва също да има тази легитимност, която да е един вид резултат от демократичните избори.
<P>
Освен това с оглед на финансовата и икономическа криза - вярвам, че тези, които са за силна Европа и които искат силна Комисия несъмнено ще се съгласят - въпросът относно председателството на Комисията не трябва да се остави нерешен сега в очакване на окончателното ратифициране на Договора от Лисабон, което всички ние искаме - или поне повечето от нас искат - при положение че не знаем кога този договор ще влезе в сила. Оставянето на Европейската комисия и нейното председателство в напрегнато очакване при настоящата икономическа, финансова и социална и преди важните преговори, които ни предстоят в Копенхаген, не ми изглежда много разумно. Във всеки случай Европейският парламент решава и аз съм готов да започна демократичен дебат, което всъщност направих преди пет години.
<P>
(EN) По втория въпрос относно финансите и икономиката и думите на г-н Verhofstadt: всички ние можем да бъдем по-амбициозни и по този въпрос нека ви кажа, че споделям вашите амбиции. Но не можем да твърдим, че не сме приели европейски план за икономическо възстановяване, а това беше максималното, което нашите държави-членки приеха.
<P>
Европейската комисия предлагаше повече, но това приеха нашите държави-членки. Искам да обърна внимание на факта, че някои държави-членки - не по-малко влиятелни в началото на кризата - предложиха да няма координационен план. Някои други предложиха фискален стимул от 1%, Европейската комисия веднага предложи 1,5%, а в действителност автоматичните стабилизатори бяха около 5%. Освен това ние взехме тези важни решения в подкрепа на платежния баланс на някои държави-членки извън еврозоната, както и някои инициативи на световно равнище.
<P>
Така че можете да разчитате на Комисията да направи всичко възможно да засили европейското равнище и общия подход - нека не остава съмнение. Но също така нека да бъдем честни със себе си: ние не сме Съединените американски щати - не сме обединена държава от нации - така че, разбира се, имаме различни ситуации. Не можем да искаме Германия и Латвия да правят едно и също. В Европа има държави, които ползват подкрепа за платежния си баланс, така че, разбира се, не можем да имаме еднакъв за всички подход. Трябва да имаме общ подход, но със специфични национални решения, защото това е реалността, пред която сме изправени в Европа и ще бъдем изправени в близко бъдеще.
<P>
Разполагаме главно с национални бюджети. Така че аз споделям подхода ви за по-координиран европейски план, а именно за излизане от кризата и за находчивия "зелен" растеж, който искаме, но в същото време трябва да приемем, че имаме 27 национални бюджета, 27 министри на финансите, 27 национални банки освен нашата Европейската централна банка и е много важно да засилим еврото и да имаме устойчиви икономически и финансови политики. В противен случай ще изложим еврото - един от най-големите успехи на европейската интеграция - на риск.
<P>
И накрая, по въпроса за изменението на климата - още веднъж, винаги можем да бъдем по-амбициозни. Но за мен беше много важно това, че министър-председателят Рейнфелд беше с мен неотдавна в Л'Акуила, където генералният секретар на Организацията на обединените нации каза: "Вие сте локомотивът на света". Винаги можем да сме по-амбициозни, но Европейският съюз има водеща роля в света в борбата с изменението на климата.
<P>
Никой не е по-амбициозен от нас, така че, разбира се, бих очаквал поне признание по отношение на извършената от Комисията работа, съвместно с нашите държави-членки, да представи амбициозни предложения. Нека сега опитаме да убедим и други, защото са ни нужни, тъй като проблемът с изменението на климата е не само европейски проблем, но и проблем на нашата планета. С ваша подкрепа считам, че можем да постигнем успех на конференцията в Копенхаген.
<P>
(Ръкопляскания)
<SPEAKER ID="062" NAME="Gunnar Hökmark" AFFILIATION="PPE">
(SV) Г-н председател, като швед изслушах с гордост приоритетите на шведското председателство и съм също така горд отново да мога да приветствам министър-председателя на Швеция тук.
<P>
Предизвикателствата, пред които сме изправени, са много съществени. След 20 години на фантастична, чудодейна промяна в Европа, останали зад нас, като резултат сега имаме един от ранните представители на движението за свобода "Солидарност" за председател на Европейския парламент. Именно идеали като демокрация, свобода, принципите на правовата държава и пазарната икономика ни дадоха 20 години фантастично развитие.
<P>
Сега живеем във време на промени, с нов договор, с проблема с изменението на климата, който изисква последователна политика, способна на глобално влияние, както и с икономическата криза. Ето защо е важно да имаме председателство, но и Парламент, способен да гарантира стабилност във връзка с публичните финанси, във връзка с вътрешния пазар, както във връзка с откритост към търговията и трансграничното движение, което ще спомогне излизането ни от кризата.
<P>
Бих искал да развия още малко гледната точка. Решенията, за които сега подготвяме почвата чрез шведското председателство и в Парламента, ще посочат и формата, която Европа и Европейският съюз ще приемат след кризата - динамиката на финансовите пазари, както и надежността и доверието, с което се ползват, както и възможностите ни за иновации и предприемачество, за инвестиции и нови работни места.
<P>
Ако изборите за Европейски парламент показаха нещо, то е, че гражданите на Европа искат по-малко бюрокрация и регулация и по-голяма откритост - извън границите и навън към света. Именно откритостта ще бъде от решаващо значение за способността на Европа да бъде водеща сила с ценностите, които започнаха да я променят преди 20 години и за които също можем да допринесем в света.
<P>
(Ръкопляскания)
<SPEAKER ID="063" NAME="Marita Ulvskog" AFFILIATION="S&amp;D">
(SV) Г-н председател, първо, искам да благодаря на шведския министър-председател, че представи това, което той и неговото правителство искат да направят през следващите шест месеца.
<P>
Знаем, че сме в трудна изходна позиция; кризата е дълбока. Става дума за работни места, за драматично нарастваща пропаст, за едно поколение млади хора, които са изправени пред безработица, и, разбира се, за кризата с околната среда и климата.
<P>
Това беше описано и от министър-председателя Рейнфелд, но изводите са изненадващи. Подчертаното като централен въпрос за шведското председателство не са работните места или инвестициите, а по-скоро способността на държавите-членки да спазват бюджетна дисциплина. С наближаването на 27 милиона безработни в ЕС, най-ясното послание от шведското председателство е следното: бюджетна дисциплина. Това е не само погрешно, но също и тревожно.
<P>
В тази област партията на г-н Рейнфелд - в противовес на казаното тук по-рано - носи тежък исторически багаж относно вътрешната политика. Последното консервативно шведско правителство доведе Швеция до икономическа дезинтеграция и това беше социално демократично правителство, на което му бяха нужни да посвети 10 години за справяне с нашите публични финанси. Въпреки това не можем да позволим стари недостатъци на вътрешната политика да определят дневния ред на целия ЕС във време на сериозна криза. Това, което е необходимо, са големи инвестиции в работни места, обучение и "зелена" промяна - а не да поставяме анорексични икономики на диета чрез бюджетна дисциплина.
<P>
Джон Монкс, генералният секретар на Европейската конфедерация на профсъюзите, също изрази загриженост, че социалното измерение на шведското председателство е получило толкова нисък приоритет. Предимно хубави думи, казва г-н Монкс, много малко реални планове. Моята група споделя тази загриженост, включително синдикалните права на работниците, както Martin Schulz заяви в изказването си. Условията за работниците се влошиха след решението "Лавал" и след решенията "Викинг", "Рюферт" и "Люксембург". Правата им бяха отслабени.
<P>
Това, което аз и моята група искаме от шведското председателство, е твърд ангажимент, че синдикалните права на работниците в ЕС ще бъдат напълно възстановени. Синдикалните права трябва да имат предимство пред свободното движение. Това трябва да е изключително ясно. Не искаме да живеем в Европа, в която кризата се посреща с бюджетна дисциплина и с конфронтация. Искам да попитам новия председател, министър-председателя г-н Рейнфелд, дали този въпрос изобщо присъства в дневния ред.
<SPEAKER ID="064" NAME="Marielle De Sarnez" AFFILIATION="ALDE">
(FR) Г-н председател, изправени сме пред два проблема. Първият е кризата. Както всички знаят, ние се нуждаем от последователен и общ отговор на икономическата и социална криза и следователно - от европейски план за възстановяване за увеличаване на инвестициите и в подкрепа на заетостта. Днес Европа наистина трябва да покаже, че обръща по-голямо внимание и е по-близо до нашите съграждани, когато става въпрос за трудностите, пред които те са изправени. Тя трябва да направи повече, за да помогне на засегнатите от кризата. От тази гледна точка ситуацията е неотложна.
<P>
Вторият проблем засяга новия модел на развитие, с който трябва да излезем след кризата. Той трябва да бъде по-прост, по-справедлив и по-устойчив, който гарантира, че финансирането е насочено към реалната икономика, развива нови форми на солидарност между европейците, отчита социалните и екологични предизвикателства в международната търговия, и който коренно променя отношенията ни с най-бедните страни в света, и по-конкретно имам предвид Африка.
<P>
В допълнение към двата основни проблема е налице демократично изискване по отношение на процеса, за който вие, шведското председателство, сте отговорни. Cecilia Malmström - която с радост приветствам днес - знае по-добре от всеки друг, че има някои много важни разлики между Договора от Ница и Договора от Лисабон, що се отнася до процедурата по назначаване: обикновено мнозинство при единия и квалифицирано мнозинство при другия; назначаване при единия и номиниране при другия, както и различен брой членове на Комисията в зависимост от договора. От своя страна, наистина настоявам да гарантирате, че духът и буквата на договорите са спазени. Това попада в обхвата на вашите правомощия и е много важно за доверието в нашите институции. Благодаря ви предварително.
<SPEAKER ID="065" NAME="Carl Schlyter" AFFILIATION="Verts/ALE">
(SV) Г-н председател, поздравления за назначението Ви. Първо искам да поздравя правителството за истинския ангажимент към Балтийско море и се надявам, че тук ще постигнем напредък. Реториката ви относно изменението на климата също е забележително добра. Разбира се, сега искам тази реторика да бъде превърната в действие. Често казвате, че Европа и Швеция допринасят само малка част към световните емисии, но ако държавите-членки на ЕС са дом само на 8% от световното население, а причиняват 30% от емисиите, то тогава наша отговорност е да приемем сериозно голяма част от работата относно изменението на климата. Именно тук струва ми се липсва конкретна информация.
<P>
Как смятате да се справите с Директива КПКЗ относно промишлените емисии? Как смятате да се справите с незаконната сеч? Как смятате да се справите със стандартите за енергийна ефективност на сградите и как смятате да се справите с факта, че авиацията не може да продължава със своите емисии, докато в същото време избягва плащането на 14 милиарда евро енергиен данък, който следва да плати?
<P>
Също така бих искал да посоча Стокхолмската програма и Търговското споразумение за борба с фалшифицирането (ACTA) По отношение на ACTA трябва да гарантираме откритост. Германският конституционен съд обяви, че държавите трябва да имат по-голямо влияние, че парламентите трябва да имат по-голямо влияние. Нуждаем се от откритост в преговорите по ACTA. Не можем да се движим към надзор едностранно. Същото се отнася за родния ми град и за Стокхолмската програма. Нека се превърне в име, което да се свързва с прехода на ЕС от свързаната с терор параноя към правата на човека и човешките свободи и с укрепване на правото за предоставяне на убежище и защита на личния живот. Тогава ще сме постигнали напредък.
<SPEAKER ID="066" NAME="Vicky Ford" AFFILIATION="ECR">
(EN) Г-н председател, бих искала да поздравя шведското председателство за това, че отдава приоритет на икономическите предизвикателства. Докато има икономическа несигурност, способността ни да се изправим пред които и да е други предизвикателства е очевидно ограничена. Прави сте да поставяте приоритет на необходимостта от възстановяване на публичните финанси: изключително високото ниво на публичния дълг представлява голяма и дългосрочна заплаха, която, освен ако не се изправим пред нея сега, може да ни съпътства продължение на много десетилетия. Но възстановяването на стабилността на финансовите институции също е решаваща за възвръщане на доверието на потребителите и връщането на икономическия растеж, да не говорим за парите на данъкоплатците.
<P>
В приоритетите си обсъждате значението на надзорната рамка. Бих добавила, че регулаторната яснота е от жизненоважно значение. Това са, както всички знаем, световни промишлености. Капиталът, талантът и отделните предприятия са много променливи. Те се нуждаят от работещи определени законодателни графици, поставяне на приоритети на законодателството и подходящи консултации.
<P>
Приветствам вашия ангажимент да работите заедно с Г-20, защото ако не вървим успоредно и работим едностранно в ЕС, рискуваме не само да поставим кредитополучателите и инвеститорите в неизгодно положение от гледна точка на конкурентоспособността, но също да накараме промишлеността да се премести извън...
<P>
(Председателят отнема думата на оратора.)
<SPEAKER ID="067" NAME="Eva-Britt Svensson" AFFILIATION="GUE/NGL">
(SV) Г-н председател, първо, разбира се, искам да Ви поздравя за Вашето назначение като председател и в същото време да Ви благодаря за интересния обмен на мнения по време на изборите. Г-н министър-председател, колеги, благодаря ви за представянето на програмата на председателството. Убедена съм, че в организационно отношение шведското председателство ще постигне голям успех и че компетентната шведска държавна администрация ще положи отлични грижи.
<P>
Политически, аз естествено споделям мнението на председателството относно двете големи кризи - икономическата криза и кризата с климата - и, разбира се, това са приоритетните въпроси. Но къде е анализът? Икономическата криза и кризата с климата не са предопределени от съдбата. Кризите произтичат от взетите политически решения. Това е хубаво, защото означава, че можем и да ги решим чрез политически решения, само че не виждам никакъв знак за промяна на различните политики от председателството. Това е същата икономическа политика, която не отчита социалните или екологичните съображения.
<P>
Това, което аз и много от нашите съграждани търсим в програмата, са правата на работниците, които излязоха на преден план след съдебните решения, както и социалните проблеми, на които не предстои да бъдат дадени отговори. Нито пък чухме нещо за известната прогресивна политика за равенство. По отношение на Стокхолмската програма се твърди, че тя ще създаде сигурност, но това, което на практика възниква, е положение от типа "Големият брат", което застрашава личната неприкосновеност. Никога няма да приемем ограничения върху правото на убежище или ограничения върху правата ни като свободни граждани в тази програма. Нуждаем се от хуманно убежище и хуманна имиграционна политика.
<SPEAKER ID="068" NAME="Timo Soini" AFFILIATION="EFD">
(FI) Г-н председател, госпожи и господа, Швеция винаги е зачитала правата на човека и демокрацията.
<P>
Преди време шведите гласуваха "против" еврото и вие зачетохте това решение, въпреки че самите вие бяхте категорично "за". Ето защо е твърде странно, че Ирландия сега трябва бързо да гласува още веднъж по съвсем същия договор.
<P>
В северното и в шведското мислене е заложено да се зачита гласа на народа. Желая ви късмет и успех в предизвикателството, пред което сте изправени. Надявам се, че ще спазите ценностите на най-добрата северна демокрация: не чрез принуда, а чрез сътрудничество.
<P>
Много се радвам, че споменахте Балтийско море и напълно ви подкрепям по въпроса. Балтийско море е в затруднено положение, то умира и трябва да бъде спасено. Северното измерение обаче липсва във всичко това и аз се надявам, че ще постараете да го насърчите, въпреки че го споменахте.
<SPEAKER ID="069" NAME="Hans-Peter Martin" AFFILIATION="NI">
(DE) Г-н председател, имаме нужда от революция в демокрацията. Необходими са ни смели демократи и в този нов период неотложно се нуждаем от една вълнуваща, демократична и наистина ефективна Европа.
<P>
Творците, и по-конкретно писателите на свободна практика, ще изиграят роля при определянето на ценностите на тази нова Европа. Тяхното нецензурирано въображение ще бъде в състояние да върне обратно в бутилката бюрократичния дух, който има за цел да разруши демокрацията. В крайна сметка вълнуващите идеи пораждат социалната промяна. Тези, които предлагат визия на надежда, което им позволява да проникнат в съзнанието на хората - шведите бяха особено добри в това в миналото и в това отношение имам пълно доверие в моята бивша колега Cecilia Malmström - също могат да вдъхновят и техния интерес към социалнополитически въпроси.
<P>
Ето как аз умишлено формулирах последния параграф на новата ми книга в началото на последната предизборна кампания, която доведе до значителни промени и която е свързана с много надежда, че вие по-конкретно от Швеция с вашата голяма демократична традиция и прозрачност сега ще разпознаете признаците на времето. Ние не сме изправени само пред икономическата криза - тук шведите показаха своята интелигентност, като в голяма степен избегнаха кризата - но също така трябва да се справим и с твърде застрашителното залитане надясно. Затова аз твърдо вярвам, че ние демократите заедно трябва да се застъпим за истинска прозрачност, и по-конкретно трябва да се изправим заедно в борбата срещу крайно десните.
<SPEAKER ID="071" NAME="Corien Wortmann-Kool" AFFILIATION="PPE">
(NL) Изразявам искрените си благодарности за амбициозните планове, които ни представихте за следващите шест месеца. Мога да ви кажа, че имаме високи очаквания към вас, тъй като от самото начало имате репутацията на поддръжници на европейската интеграция и на нашите европейски ценности. Важно е решенията, които предложим и върху които работите за извеждането ни от икономическата криза, да засилят пазарната ни икономика.
<P>
Също така е важно решенията не само да са от полза за съгражданите ни днес и утре, но и да гарантират бъдещето на нашите деца. Ето защо е изключително важно да продължим дейността си по изграждане на устойчива икономика и предотвратяване на изменението на климата. Хубаво е, че отдавате на това висок приоритет във вашата програма. Искрено се надявам, че усилията ви в тези области ще спомогнат сближаването на държавите-членки и че в периода на подготовка на конференцията в Копенхаген ще успеете да убедите най-големите играчи на световната сцена наистина да изиграят своята роля при намирането на решение относно изменението на климата.
<P>
Г-н председател, социалната пазарна икономика също е от значение, когато става въпрос за устойчиво управление на финансите, тъй като държавните дефицити образуват бреме за бъдещите поколения. Ето защо е важно да се спазва Пакта за стабилност и растеж и е хубаво, че го казахте изрично.
<P>
Г-н председател, иронично е, но финансовата криза доведе Исландия по-близо до Европейския съюз. Надявам се, че шведското председателство приветства Исландия, но и че стриктно гарантира, че Исландия отговаря на изискванията за присъединяване и че изпълнява задълженията, свързани с европейското законодателство и спрямо държавите-членки.
<SPEAKER ID="072" NAME="Hannes Swoboda" AFFILIATION="S&amp;D">
(DE) Г-н председател, г-н министър-председател, надявам се, че ще ми позволите във връзка с това да се обърна специално към Карл Билд, тъй като бих искал първо да засегна въпроса за разширяването, и по-конкретно на Балканите.
<P>
Споменахте, че процесът на разширяване ще бъде по-бавен, отколкото мнозина от двете му страни са се надявали. Много е важно обаче да изпратим ясни сигнали. Това, което аз очаквам от шведското председателство, е помощ по-конкретно за народите в югоизточна Европа, за да преодолеят проблемите, пред които са изправени - включително междуправителствените проблеми - така че да могат да имат надежда, че пътят към Европа няма да бъде блокиран, а постигането на напредък може да продължи, дори ако това вероятно отнеме малко повече време. Въпреки това тези държави естествено трябва да извършат подходяща подготовка.
<P>
Второ, искам да коментирам друг въпрос, който споменахте, а именно въпроса за възстановяването на икономиката и свързването на икономическата политика с околната среда. Вече беше заявено, че имате пълната ни подкрепа във връзка с това. Считам, че това е важна задача за Европа. Вярно е, че в това отношение сме водещи до голяма степен, но все още ни предстои много работа. В същото време расте и безработицата. Настоящето равнище на безработицата в Европа все още не е достигнало своя максимум. За съжаление, ще става дори по-зле.
<P>
Ето защо е изключително важно да споменем другото измерение - социалното, тъй като ще получим широка подкрепа за "зеленото" възстановяване на икономиката, само ако хората чувстват, че се отнасяме сериозно към социалните им нужди и изисквания.
<P>
Скандинавските държави по-конкретно имат много добри примери за активна политика на пазара на труда. Не можем нито на равнище на ЕС, нито на равнище на отделни държави-членки да създадем работни места, но можем да помогнем на изгубилите работата си отново да намерят нова възможно най-бързо. Това имаме предвид под социална Европа - активната политика на пазара на труда, която ни е нужна в отделните държави-членки, за която Европейският съюз, и по-конкретно Съветът трябва да изпратят ясно послание. "Зеленото" възстановяване на икономиката в крайна сметка ще доведе до по-ниско, а не по-високо, равнище на безработицата. Ето за това призоваваме.
<SPEAKER ID="073" NAME="Olle Schmidt" AFFILIATION="ALDE">
(SV) Г-н председател, г-н действащ председател на Съвета, радвам се да ви видя тук. Има много предизвикателства в тези бурни времена: тежка икономическа рецесия, несигурността по отношение на Договора от Лисабон и предстоящите преговори относно климата на конференцията в Копенхаген. Предстои ви много работа.
<P>
Г-н министър-председател, някои важни въпроса. Трябва също да убедите и колегите си в Съвета, че протекционизмът е мерзост. Силата на ЕС е в отворените му граници и свободната търговия. Държавните субсидии за спасяване на автомобилната промишленост не са решението. Финансовата криза изисква нов световен ред, но правилата трябва да бъдат балансирани, а не прекомерни. Тази есен, както беше споменато тук, Европа трябва да се приближи до уважавана политика в областта на убежището. Енергийната политика, както казаха колегите, изисква както реализъм, така и солидарност. Без повече газови кризи, без едностранна зависимост. Интернет беше важен въпрос в предизборната кампания. Тук Швеция носи голяма отговорност да доведе до успешен край пакета за телекомуникациите. Принципите на правовата държава трябва да важат и във виртуалния свят.
<P>
Надявах се, че през тази сесия Парламентът ще одобри назначаването на Жозе Мануел Барозу за председател на Комисията за още един петгодишен мандат. Това няма да стане и аз съжалявам. Сега не е моментът ЕС да прекарва времето си в борби за институционално надмощие. Сега е време за политическо ръководство и действие.
<P>
Еврото доказа силата си. Кога счита министър-председателят, че ние в Швеция ще сме готови да станем пълноправен член на ЕС и също да използваме еврото? Благодаря Ви и както казваме в моята партия - късмет!
<SPEAKER ID="074" NAME="Satu Hassi" AFFILIATION="Verts/ALE">
(FI) Г-н председател, госпожи и господа, Швеция сега носи голяма отговорност за бъдещето на човечеството. Г-н министър-председател Рейнфелд, изказването Ви относно кризата с климата беше доста уместно.
<P>
Знаем, че необходимата ни в следващите десетилетия технология съществува и че е достъпна на справедлива цена, но най-проблемният въпрос е, че опазването на климата е невероятно предизвикателство пред човешкото сътрудничество. За съжаление, настоящите преговори приличат повече на съчетание от игра на криеница и надпревара да се поздравяваме сами.
<P>
Европейският съюз трябва да има смелостта да изготви предложение, което да касае не само намаляването на емисиите в ЕС, но и принципа на споделяне на тежестта, според който всички индустриални държави да постигнат намаляване на емисиите съгласно Насоките на Междуправителствената експертна група по изменението на климата (IPCC). Най-важното е да постигнем целите за намаляване на емисиите за 2020 г. На второ място, трябва да разберем, че развиващите се държави няма да могат да се приспособят към система на пределни стойности на емисиите, ако не ги подпомогнем финансово на съвсем ново ниво, и ЕС трябва да бъде в състояние да направи предложения и за това.
<SPEAKER ID="075" NAME="Ryszard Antoni Legutko" AFFILIATION="ECR">
(PL) Г-н министър-председател, изслушахме изказването Ви много внимателно и искаме да изразим надежда, че най-важните точки от програмата ще бъдат успешно осъществени.
<P>
Обаче искам да обърна внимание на три предизвикателства. Първото е европейската солидарност, която е особено важна по време на финансова криза. Не можем да позволим да възникват ситуации, в които определени европейски държави са третирани неравно. Не можем да приемем ситуация, в която на някои се позволява да субсидират банковия си сектор, а други са осъждани за опитите си да подкрепят корабостроенето си. Това не е солидарност, това е лицемерие.
<P>
На второ място, доволни сме, че стратегията относно Балтийско море е един от приоритетите на шведското председателство. Това е важна област на макрорегионалното сътрудничество. Екосистемата на Балтийско море трябва да бъде защитена от опасностите, като например много опасния, а също и финансово абсурден, проект "Северен поток". Също следва да бъде спомената и необходимостта от диверсификация на енергийните източници.
<P>
На трето място, нека си припомним, че Русия не се ограничи само до спирането на крана, както откри Грузия. Надявам се, че след като Швеция поема кормилото на Европейския съюз за следващите шест месеца, тя ще бъде също толкова решителна, колкото министър Карл Билд, който осъди руската агресия срещу Грузия. Сигурен съм, че шведското председателство ще бъде равностойно на тези предизвикателства. Може да разчита на нашата подкрепа.
<SPEAKER ID="076" NAME="Morten Messerschmidt" AFFILIATION="EFD">
(DA) Г-н председател, две неща ме поразиха, когато прочетох работната програма на шведското председателство. Първото са всички обещания за това, как ЕС ще бъде използван за създаване на по-добра икономика за решаване на проблемите, свързани с климата, и други, но няма нито дума за проблемите, създавани от ЕС - проблемите, които ЕС създаде на нашите пазари на труда, проблемите, които ЕС създаде в нашия сектор на рибарството, в нашата икономика, във връзка с борбата с престъпността, да не продължавам. Това е първото ключово впечатление, което добиваме, четейки работната програма на шведското председателство - че ЕС единствено предоставя решения и че ЕС не е проблем. Това говори повече за шведското председателство, отколкото за ЕС. Второто е, че изобщо не се споменава фактът, че 2 октомври ще бъде една от най-важните дати в цялата история на ЕС, а това ще е по време на шведското председателство. Разбира се, имам предвид втория референдум. Нищо не се казва за това, как шведското председателство ще гарантира спазването на т.нар. гаранции, дадени на ирландците. И преди сме виждали как хората са заблуждавани - заблуждавани относно референдумите и относно демокрацията. Какво ще предприеме шведското председателство, за да гарантира, че това няма да се случи отново?
<SPEAKER ID="077" NAME="Werner Langen" AFFILIATION="PPE">
(DE) Г-н председател, г-н действащ председател на Съвета, г-н председател на Комисията, искам да приветствам шведите и да ги поздравя за това, че - както каза министър-председателят - най-накрая намериха пътя си към Европа след дълъг процес. Много сме доволни да видим, че шведите днес са сред най-добрите европейци.
<P>
Представихте програмата си и тя е много амбициозна. Искам обаче да ви призова да помислите дали Швеция ще има смелостта да направи крачката, особено след опита от кризата на финансовите пазари, да се присъедини към еврозоната - особено, както казахте, при положение че трябва да се съблюдава Пакта за стабилност и растеж. Вие, разбира се, нямате клауза за отказ от участие като Обединеното кралство и Дания например, а сега отговаряте на всички условия. Ще имате ли смелостта по време на вашето председателство да продължите със стабилизирането на Европа и да станете член на еврозоната?
<P>
Г-н министър-председател, съгласен съм с поставения от Вас приоритет на политиката в областта на климата и стратегията за Балтийско море, но по отношение на писмения вид на програмата Ви имам молба: отделете повече внимание от предложеното на борбата с кризата на финансовите пазари. Никой от другите проекти няма да има шанс, ако кризата на финансовите пазари и в икономиката не бъде преодоляна възможно най-бързо. За това ни трябват ясни правила. Не е достатъчно Лондон отново да определи курса. Нуждаем се от ясни правила в социалната пазарна икономика, защото пазарна икономика не може да съществува без правила и няма да получи подкрепа от мнозинството. Ето защо още веднъж трябва да помислите - макар че ние напълно подкрепяме програмата Ви - дали не следва да отдадете по-висок приоритет от досегашния на преодоляването на кризата на финансовите пазари. Много Ви благодаря и късмет в трудното време на резки промени.
<P>
(Ръкопляскания)
<SPEAKER ID="078" NAME="Juan Fernando López Aguilar" AFFILIATION="S&amp;D">
(ES) Г-н председател, г-н действащ председател на Съвета, всички изслушахме програмата на шведското председателство с голям интерес и благодарност. Ясните й приоритети са икономиката и енергетиката, защото приоритетът на Европейския съюз е да спомогне за съживяване на икономиката и създаване на заетост, овладяване на безработицата и гарантиране на успеха на срещата в Копенхаген през декември 2009 г.
<P>
При все това, искам да обърна внимание на политическата, гражданска и демократична цел да се замени Хагската програма с програмата, която ще бъде кръстена на шведската столица - Стокхолм. Програмата съчетава постиженията в областта на свободата, сигурността и правосъдието от последните пет години, които бяха от съществено значение за хармонизирането, взаимното признаване и принципа на доверието по отношение на основните права и правната защита, а също така и по отношение на активното сътрудничество.
<P>
Приканвам ви да бъдете амбициозни в тази област: първо, от фактическа гледна точка, тъй като във всички области, свързани с управлението на външните граници, имиграцията, убежището, бежанците и борбата с незаконния трафик, организираната престъпност и тероризма е лесно да бъдем отклонени към реакционни позиции, които противоречат на достиженията на европейското законодателство относно основните права, характеризиращи Европейския съюз и с които Швеция се идентифицира до такава степен като държава, зачитаща принципите на прозрачност и демокрация.
<P>
Второ, приканвам ви да бъдете и амбициозни по отношение на формата, тъй като шведското председателство най-вероятно ще разчисти пътя за Лисабон, което, на първо място, означава, че вече няма да съществува двойната процедурна рамка на третия и първия стълб, която често е объркваща. Въпреки това и най-важното, ще означава и че Парламентът ще има по-голям капацитет за наблюдение на законодателните инициативи, които шведското председателство ще прилага като част от Стокхолмската програма.
<P>
Това означава, че онова, което досега често се разглеждаше като недостатък на Брюксел или на Съвета, ще бъде отговорност на Парламента.
<SPEAKER ID="079" NAME="Lena Ek" AFFILIATION="ALDE">
(SV) Г-н председател, естествено, аз съм много доволна и горда да видя моето правителство в шведското председателство и също считам, че програмата съдържа много благоприятни моменти по отношение на решения за климата, работните места, финансовата криза, конференцията в Копенхаген, стратегията за Балтийско море, политиката на Общността, разширяването, Исландия, Хърватия, Турция и т.н. Но за мен и друг въпрос е важен за бъдещето, а именно отворена Европа, неприкосновеност на личния живот и свобода на изразяване.
<P>
Днес министрите се срещат в Стокхолм, за да обсъдят Стокхолмската програма. Хубавото е, че това е стратегията за законодателството, което сега предстои да изготвим. Някои части от предложението са дългоочаквани. Ратифицирането на Европейската конвенция за правата на човека най-накрая ще се осъществи, надявам се - правата на детето и на жертвите на престъпления. Можем да извлечем нещо много добро от това, но има и отрицателни аспекти, а именно заплахата за отвореното общество, която се съдържа в Стокхолмската програма.
<P>
Заплахите за нашето отворено общество трябва да бъдат отблъснати с методите на отвореното общество. Част от съдържанието на Стокхолмската програма не е нито либерално, нито хуманно или далновидно. Регистрирането на нашите пътувания, масовото съхранение на лични данни и систематичното описване на икономическите транзакции не е либерално, нито толерантно или далновидно. Нека Стокхолм означава откритост, свобода и толерантност, а не регистрация, надзор и нетолерантност. Освен това считам, че работата ни в Страсбург трябва да бъде прекратена.
<SPEAKER ID="080" NAME="Председател">
Преди да дам думата на г-н Stolojan, искам да приветствам един наш гост, дете, което седи на място 505. За мен е особено удоволствие да видя, че деца проявяват интерес към европейските въпроси и институциите ни, защото е важно да растем като Европейци от ранна възраст.
<SPEAKER ID="081" NAME="Theodor Dumitru Stolojan" AFFILIATION="PPE">
(RO) Желая успех на шведското председателство и считам, че заложените приоритети са тези, които очаквахме. Следващите шест месеца са от решаващо значение за европейските граждани и за Европейския съюз. Те са от решаващо значение относно това дали нашите държави ще излязат от икономическата криза следващата година, или, от друга страна, една голяма въпросителна ще продължи да виси над икономиката ни още една година.
<P>
Много предложения и нови програми се изготвят. Аз обаче считам, че е време да оценим въздействието на програмата за икономическо възстановяване, стартирана от Европейската комисия в началото на годината, ако има такова, както и внимателно да разгледаме бюджета на Европейския съюз за тази година, за да видим кои дейности са спрени и какви ресурси можем да продължим да използваме, за да излезем с нови мерки.
<P>
Също така имаме планирани инвестиционни проекти в енергийния сектор, които вече са одобрени, на стойност около 3 милиарда евро. Ще трябва да предприемем конкретни мерки за изпълнението на тези проекти. Искам да благодаря на председателя г-н Барозу за личния му принос за проекта "Набуко".
<P>
В заключение, искам да ви припомня политическия ангажимент на Европейския съюз към други държави, които успешно се присъединяват към него.
<SPEAKER ID="082" NAME="Proinsias De Rossa" AFFILIATION="S&amp;D">
(EN) Г-н председател, няма да преодолеем сериозната криза с финансите, икономиката и работните места - или кризата с климата - като независими протекционистки национални държави. Без Европа и еврото континентът ни е загубен, но не можем и да продължим като съюз, сякаш всичко е наред, освен няколкото алчни банкера - бюджетната дисциплина няма да реши проблема.
<P>
Системата е повредена и трябва да бъде основно реформирана. Още от сега финансовите институции се противопоставят на правилата, които са ни нужни, за да предотвратим бъдещ срив. Нуждаем се от по-голяма интеграция на нашите социални и икономически политики и политиките в областта на климата и енергетиката с цел запазване на работните места и създаване на достойни условия на живот и труд. Нуждаем се от пробив при срещата на високо равнище относно изменението на климата през декември. Сега повече от всякога ни е необходимо потвърждение на Целите на хилядолетието за развитие, и което е по-неотложно, г-н действащ председател, съжалявам, че не призовахте за незабавно вдигане на блокадата над Ивицата Газа, нито показахте желание за стимулиране на търсенето на мир заедно с президента Обама.
<P>
Като член на Парламента от Ирландия, искам да напомня на залата, че политическата ирония е черта, много ценена в Ирландия. Джонатан Суифт, авторът на "Пътешествията на Гъливер", някога заявил пред британското правителство, че начинът за решаване на бедността в Ирландия е да ни насърчат да изядем бебета си. Е, аз не мисля, че историческата ирония на Партията за независимост на Обединеното кралство да дойде в Ирландия, за да пропагандира независимост на Обединеното кралство от Европейския съюз ще убегне на народа на Ирландия като повод за един хубав смях. Ще е интересно да видим г-н Nigel Farage, облечен в националния му флаг и с шапка като на елф, под ръка с Gerry Adams, бившия лидер на ИРА, и Joe Higgins, моя колега тук отзад, да призовават за отрицателен вот за Договора от Лисабон, всеки от тях със свой собствен, противоречив дневен ред. Убеден съм, че ирландците ще кажат на този цирк това, което казаха и на "Libertas": махайте се!
<P>
(Ръкопляскания)
<SPEAKER ID="083" NAME="Marietta Giannakou" AFFILIATION="PPE">
(EL) Г-н председател, програмата на шведското председателство наистина включва всички важни въпроси, свързани с нашето време както настоящето, така и бъдещето.
<P>
Ще започна с рецесията. Предполагам, че шведското председателство ще трябва да разгледа този въпрос по-задълбочено. Социалната пазарна икономика се нуждае от инвестиции в реалната икономика, а не само във финансови продукти като онези, които ни поставиха в положението, в което сме днес.
<P>
Въпросът за климата и устойчивото развитие, което включва и социалното развитие, както и въпросът за работата очевидно са изключително важни въпроси. Въпреки това тук също са необходими реални инвестиции в икономиката, заедно с по-голям контрол. Пазарна икономика, която се опитва да премине към подход laisser faire- laisser passer [ненамеса на държавата в икономическата дейност и международната търговия], не е това, от което се нуждаем в Европа.
<P>
Въпросите, свързани с престъпността, вътрешните работи и правосъдието наистина засягат всички нас. Организираната престъпност със сигурност вече не е това, което беше, и със сигурност е свързана с тероризма и всяка форма на незаконна дейност. Следователно изисква диференциран подход.
<P>
Мисля, че най-важното е да проучим също така, във връзка с големия брой имигранти от трети държави, дали и в какво отношение политиката за развитие на Европейския съюз наистина има успех, с други думи, имаме нужда от реална оценка и да проверим какво сме могли или е следвало да променим, за да се справим с нелегалната имиграция по правилния начин, защото в действителност се занимаваме с хора, а не просто с политически или административни актове.
<P>
Програмата на шведското председателство е наистина много амбициозна, по-конкретно, наред с други неща, относно трансатлантическия диалог. Въпреки това и по този въпрос трябва да проучим дали е подходящо Европейският съюз да разглежда единствено развитието, а Съединените щати да разглеждат единствено сигурността.
<SPEAKER ID="084" NAME="Ivari Padar" AFFILIATION="S&amp;D">
(ET) Госпожи и господа, като представител на Естония, един от съседите на Швеция, с която сме свързани чрез Балтийско море, искам да насоча вниманието към един от приоритетите на председателството, а именно стратегията за Балтийско море. Стратегията, която беше инициирана с активното участие на моя колега социалдемократ от предишния Парламент и настоящ президент на Естония Тоомас Хендрик Илвес, е много важна за цяла Европа и искам да благодаря на председателството, че й отдава приоритет.
<P>
Това също е и добър пример как инициативи, предложени от членове на Парламента, могат да постигнат конкретни резултати. Искам да призова шведското председателство да изпълни стратегията за Балтийско море, за което сега имаме рядката възможност. За да го направим, трябва да предоставим финансиране за понастоящем празния ред в бюджета на ЕС. Надявам се, че стратегията ще бъде одобрена от Европейския съвет по време на шведското председателство. Други две области са важни за мен: като бивш министър на финансите считам за изключително важно справянето с икономическата криза и въвеждането на прозрачност във финансовия сектор... (Изказването се прекъсва)
<SPEAKER ID="086" NAME="Arturs Krišjānis Kariņš" AFFILIATION="PPE">
(LV) Г-н председател, г-н Барозу, г-н Рейнфелд, първо, искам да поздравя шведското правителство за целите, които е заложило пред своето председателство. Това е труден период за Европа, изпълнен с предизвикателства. От многото важни приоритети, които Швеция набелязва за председателството си, искам да насоча вниманието към стратегията на Европейския съюз за региона на Балтийско море, и по-конкретно към частта, отнасяща се до сигурността на енергийния пазар. Обща сигурност на енергийния пазар на Европа няма да бъде възможна, докато в Европа съществуват разделени и взаимно изолирани пазари както на електроенергия, така и на газ. По исторически причини този проблем е особено ясно изразен в региона на Балтийско море. За да го решим и да разпределим риска, свързан с доставките на енергия, ни е необходима обща за Европейския съюз енергийна политика. Основополагащите елементи на такава политика трябва да бъдат не само енергийната ефективност и възобновяемите енергийни ресурси, но също така и създаването на общ пазар на електроенергия и газ с действащи междусистемни връзки. Стратегията на Европейския съюз за региона на Балтийско море е стъпка в правилната посока. Целта й е постепенното свързване на енергийните пазари в региона, чрез преодоляване на недостатъците във междусистемните връзки и създаване на общи пазарни механизми. Наследството от окупацията на Съветския съюз в региона на Балтийско море е разделен и частично изолиран пазар, който повишава риска за нашите енергийни доставки. Предизвикателство пред нас в бъдеще е да променим това положение и по този начин да укрепим общата ни енергийна сигурност. Пожелавам на шведското председателство късмет в полагането на енергично начало на тази важна задача. Благодаря ви за вниманието.
<SPEAKER ID="087" NAME="Åsa Westlund" AFFILIATION="S&amp;D">
(SV) Г-н председател, г-н министър-председател, ако искаме да постигнем добро международно споразумение относно климата, трябва да се вслушаме и в други държави. Ако го направим, ще осъзнаем, че, първо, това, което се изисква, е ЕС и другите държави да поемат по-голяма отговорност за намаляване на собствените си емисии, и, второ, ЕС и другите индустриални държави да заявят конкретно как ще допринесем икономически за дейностите, свързани с климата, в по-бедните държави.
<P>
Фактът, че досега шведското правителство работи срещу това, за съжаление, подкопава възможностите за постигане на добро споразумение в Копенхаген. Съветът на министрите също трябва да го осъзнае и затова ще задам два въпроса. Шведското председателство готово ли е да допринесе за добро международно споразумение относно климата, като постигне по-голямо съкращаване на емисиите в самия Европейски съюз? Кога възнамерява да представи конкретни предложения за финансиране на дейностите, свързани с климата, в бедните държави?
<SPEAKER ID="088" NAME="Tunne Kelam" AFFILIATION="PPE">
(EN) Г-н председател, искам да поздравя шведското председателство за историческата възможност да насочи ЕС към прилагане на Договора от Лисабон.
<P>
Искам да отбележа три неща. Първо, от изключителна важност е новата Комисия да заработи възможно най-скоро. Институционалната несигурност не може да бъде използвана като извинение за забавяне на формирането на новата Комисия. Тези аргументи звучат наистина лицемерно. За да излезем от икономическата криза и да създадем нови работни места, се нуждаем повече от всякога от една силна, независима и иновативна Комисия.
<P>
Второ, искам да похваля шведското председателство за водещата роля при прилагането на стратегията за Балтийско море, която беше инициирана от Европейския парламент. Налице е обаче и специален ред в бюджета за тази стратегия, който все още е празен. Не можем да очакваме положителна промяна в състоянието на околната среда в Балтийско море, разчитайки само на ad hoc проекти. Със сигурност ни трябва и координирана подкрепа от бюджета на ЕС.
<P>
Трето, Стокхолмската програма е важна за Естония. Тя следва да включва и програма за използване на съвременни информационни технологии. Чудя се дали създаването на агенция за оперативно управление на широкомащабни информационни системи в пространството на свобода, сигурност и правосъдие ще бъде от полза за прилагането на тази стратегия.
<SPEAKER ID="089" NAME="Alf Svensson" AFFILIATION="PPE">
(SV) Г-н председател, поздравления за назначението Ви. Искам и да благодаря на г-н Фредрик Рейнфелд за изключителния преглед и доклад. Всички сега очакваме големи постижения в Копенхаген, макар че трябва да се подчертае, че това ще е международно събитие. Очакванията са наистина завишени, но смея да кажа, че ако не всички групи са доволни от резултата, това няма да е краят на света.
<P>
Естествено икономическата криза беше изтъкната тук. Големите групи, големите компании винаги получават внимание. Бих искал да подчертая, че малките лоялни подизпълнители не трябва да се забравят също, когато се обсъждат финансови въпроси. Искам също така да подчертая конкретните ценности на стратегията за Балтийско море. Считам, че стратегията за Балтийско море може да увеличи легитимността на целия ЕС. Най-голямото вътрешно море в Европа може и трябва да бъде спасено. Стратегията за Балтийско море може също така да спомогне за коригиране на престъпността и незаконния трафик. Това също е важен екологичен проблем, който, може да се каже, изисква собствена конференция в Копенхаген.
<P>
Радвам се, че търсенето на решение относно границата между Хърватия и Словения е на дневен ред и че въпросът с Кипър също се решава. Всички го очакваме с нетърпение. Считам, че в ЕС също така ще станем свидетели на постепенно разширяване на север, което да включи Исландия, а защо не и Норвегия в недалечно бъдеще.
<P>
Президентът Барак Обама изнесе изключителна реч за Африка в Африка преди дни. Имам основание да подчертая, че Швеция може да се гордее с работата си и се надявам, че можем да продължим да държим високо знамето на солидарността в бъдеще.
<SPEAKER ID="090" NAME="Ivo Belet" AFFILIATION="PPE">
(NL) Считам, че ние и Европейският проект се намираме на истински кръстопът. Договорът от Лисабон, конференцията относно климата в Копенхаген и енергичният подход за справяне с финансовата и икономическа криза са трите големи проблема, с които ще трябва да се занимаете през идните шест месеца, и ако успеем да ги доведем до успешен край, Европа наистина може да направи сериозен скок напред.
<P>
Без съмнение сте наясно, че преобладаващото мнозинство от членовете на Парламента са готови да окажат подкрепа в това отношение и искам настоятелно да ви призова с остроумна забележка да оставите критиците и лаещите кучета да си вдигат врява отстрани. Нека не ви отклоняват от вашата мисия, вашата цел. Считам, че трябва да се концентрираме върху същественото.
<P>
Позволете ми да изтъкна само едно нещо, г-н министър-председател Рейнфелд. От решаващо значение е да се концентрираме върху един от най-важните приоритети, а именно агресивния план за бъдещето на автомобилната индустрия в Европейския съюз. По мое мнение, досега не сме имали такъв план или поне не достатъчно добър и считам, че ще се съгласите с нас. Определено не е твърде късно. Планът за спасяване на "Opel" е в разгара си, а светът, и дори Европа, не са се освободили от демоните на протекционизма. Те дремят под повърхността и шведското общество е точно толкова засегнато, колкото и ние в Белгия, колкото и Франция, Германия и Словакия. Всички сме в едно и също положение.
<P>
Това, което ни е нужно, е да подходим към въпроса солидарно един с друг, с координиран подход, а не всеки за себе си и да не се опитваме да саботираме другите. Г-н председател, мисля, че имате уникална възможност тук да работите с председателя на Комисията - това изпраща и ясен сигнал до Комисията - за да изготвите общ план, общ план, г-н Барозу, за бъдещето на автомобилните ни заводи, по този начин насочвайки ги в 21-и век.
<P>
Ние вярваме, че енергийно-ефективният и екологосъобразен автомобил може да бъде произведен в съществуващите автомобилни заводи в Европа, и разчитаме на вас, г-н Барозу и г-н Рейнфелд, които сте на наша страна.
<SPEAKER ID="091" NAME="Csaba Sógor" AFFILIATION="PPE">
(HU) Според нас Швеция е синоним на Европа. Тази държава е дом на просперитет, сигурност и свобода, където въпросите, свързани с правата на човека и свободите, са също толкова важни, колкото икономиката и изменението на климата. След това е налице парламент на държава-членка на ЕС, който на 30 юни 2009 г. прие езиков закон, постановяващ, че всеки, включително всички вие, който не нарича столицата на държавата с името й на официалния за държавата език, Братислава, а използва немското Пресбург или унгарското Пожон, може да бъде глобен с 5 000 евро. Обяснителният меморандум към изменението на езиковия закон гласи, че защитата на националния език в някои случаи има предимство над свободата на словото и правото на личен живот. Европейски съюз, който приема подобен закон, вече не е свободна Европа. Призовавам шведското председателство да направи всичко възможно да гарантира отмяната на този закон и словашкият държавен глава да не го подписва.
<SPEAKER ID="092" NAME="Kinga Göncz" AFFILIATION="S&amp;D">
(HU) Искам да насоча вниманието към два от приоритетите на шведското председателство, които с удоволствие забелязах в списъка. Първият е недвусмисленото противопоставяне на дискриминацията, расизма, антисемитизма, ксенофобията и хомофобията. Считам, че значението на този въпрос се засилва още повече от факта, че видяхме очевидното равнище на подкрепа за крайната десница в някои европейски държави по време на изборите за Европейски парламент. Ето защо всеки един от нас, включително Парламента и настоящото председателство, носим отговорността да гарантираме, че най-уязвимите няма да се озоват в състояние на несигурност. По-конкретно трябва да направим всичко, за да гарантираме, че няма сътрудничество между представящите се за демократични партии и екстремистките партии. Много добър пример за това е словашкият езиков закон, споменаван на няколко пъти днес, който е силно дискриминационен, както беше обяснено. Вторият приоритет, който приветствам, е поредицата европейски мерки, които ще бъдат приети, насочени към интегрирането на ромските общности.
<SPEAKER ID="093" NAME="Mirosław Piotrowski" AFFILIATION="ECR">
(PL) Г-н председател, продължаването на разширяването на Европейския съюз и бъдещето на Договора от Лисабон са сред целите на шведското председателство. Германският Конституционен съд постанови неотдавна, че Договорът от Лисабон може да бъде приет само при условие че е запазено превъзходството на Бундестага и Бундесрата, което поставя под съмнение идеята за европейски федерализъм. Договорът от Лисабон, следователно, се оказа правно чудовище, което е било забелязано не само от германците, но и от ирландците в референдум, както и от президентите на Чешката република и Полша. В този контекст шведското председателство следва да инициира дебат в цяла Европа относно ролята на националните парламенти на всички 27 държави-членки и да разработи нов модел на сътрудничество между суверенните европейски нации.
<P>
Следователно се надяваме, че шведското председателство, на което желая голям успех, ще се вслуша с по-голямо внимание в гласа на гражданите.
<SPEAKER ID="094" NAME="Simon Busuttil" AFFILIATION="PPE">
(MT) Аз също искам да похваля министър-председателя Рейнфелд за това, че остана с нас до края на обсъждането. Ще очакваме председателството да изпълни три важни приоритета. Първият е Стокхолмската програма в областта на правосъдието, свободата и сигурността. Трябва да гарантираме постигане на съгласие относно програмата възможно най-скоро. Вторият приоритет е прилагането на Пакта за имиграцията и убежището. Ще очакваме от Вас, г-н министър-председател, да гарантирате, че ще приложите пакта, по който беше постигнато споразумение миналата година. Трето, миналия месец на Европейския съвет беше постигнато съгласие по отношение на пилотния проект за споделяне на тежестта във връзка с имиграцията. Предстои Ви много работа, г-н министър-председател, и ние, заедно с нашия председател, ще Ви наблюдаваме отблизо, за да гарантираме, че тя се върши.
<SPEAKER ID="095" NAME="Ana Gomes" AFFILIATION="S&amp;D">
(PT) От Даг Хамаршелд насам Швеция се отличава като член на Организацията на обединените нации (ООН). Следователно знае, че без органи с всеобщо призната легитимност и представителност, няма да има политическа сила за завършване на Киото 2, кръга от преговори от Доха или Целите на хилядолетието за развитие, или за регулиране на световната икономика, да не говорим за защита на правата на човека.
<P>
Жалко е, че шведското председателство се поддава на неформалната и спорна рамка на Г-20. Трагично е, че ЕС - този локомотив на света според г-н Барозу, който цитира генералния секретар на ООН - е без ръководство и му липсва каквато и да било стратегическа визия в тази област в момент, когато президентът Обама обявява ангажимента си за глобално управление. Вместо това, от наша страна, чухме единствено папата да настоява за неотложната нужда да се реорганизират Съвета за сигурност на ООН и институциите на Бретон Уудс.
<P>
Г-н председател, защо шведското председателство отказва да поведе Европа към принудителна реформа на Съвета за сигурност на ООН, като поиска място на масата за Европейския съюз с влизането в сила на Договора от Лисабон?
<SPEAKER ID="096" NAME="Pat the Cope Gallagher" AFFILIATION="ALDE">
(GA) Г-н председател, референдумът относно Договора от Лисабон, който ще се проведе в Ирландия на втория ден от октомври тази година, ще бъде едно от най-важните събития по време на шведското председателство.
<P>
Ирландия получи законови гаранции в редица области на политиката и това спомага много за разсейване на опасенията, които ирландците имаха при референдума от миналата година. Сега дълг на тези от нас, които вярват, че гласуването с подкрепа на Договора ще бъде в полза на Ирландия, е да работим за постигане на напредък на тази нова разпоредба в моята държава.
<P>
Ако Договорът от Лисабон успее - а аз се надявам, че референдумът ще бъде приет - отделните държави ще могат да номинират член на Комисията. Поддръжниците на Договора не могат да си позволят да бъдат самонадеяни по никакъв начин. Трябва да направим всичко по силите си, за да гарантираме неговия успех.
<P>
(Председателят отнема думата на оратора)
<SPEAKER ID="097" NAME="Jacek Protasiewicz" AFFILIATION="PPE">
(PL) Г-н председател, много бих искал да благодаря на министър-председателя Рейнфелд, че е включил в приоритетите си необходимостта от развиване на сътрудничеството с нашите източни съседи. Искам да му благодаря също така за ангажимента на Швеция за развитието на Източното партньорство.
<P>
В този контекст искам да подчертая, че през следващите шест месеца ние като Европейски съюз и Швеция като председател ще трябва да се изправим пред проблеми, свързани с незачитането на правата на човека в Беларус. Вече шест месеца трима предприемачи, г-н Автухович, г-н Леонов и г-н Осипенко, са в ареста и не могат да получат справедлива присъда. От 12-те млади активисти, които взеха участие в демонстрация през януари 2008 г., 11 получиха присъди за лишаване от свобода, а преди няколко дни един от тях бе осъден на една година затвор. Г-н министър-председател, в следващите шест месеца обърнете внимание на въпроса с нарушаването на правата на човека в Беларус.
<SPEAKER ID="098" NAME="Фредрик Рейнфелд">
действащ председател на Съвета. - (SV) Г-н председател, надявам се, че мога да върна малко от времето, което взех назаем по-рано.
<P>
(Председателят отнема за кратко думата на оратора)
<P>
Знам, че очаквате гласуването. Позволете ми да ви благодаря, че представихте много добре съответните си партийни групи. Отбелязвам нетърпението и очакванията ви към шведското председателство, желанието ви да бъдем повече от движеща сила в преговорите относно климата и да предприемем действия за борба с финансовата криза и икономическата рецесия. Посочихте стратегията ни за Балтийско море, нашата Стокхолмска програма, продължаващите ни усилия да придвижим въпроса за разширяването и искам да благодаря на всички ви за подкрепата, която получаваме във връзка с това.
<P>
Също така знам, че преходът към Договора от Лисабон ще означава, че ще се срещнем отново и че ни предстои много работа заедно тази есен. Някои министри от кабинета ми са тук с мен днес. Отбелязахме си и внимателно изслушахме вашите въпроси и мнения. Надявам се, че ще си сътрудничим тясно и ще ви видя отново на есен.
<SPEAKER ID="099" NAME="Председател">
Ние също разчитаме на непрекъснато обсъждане и поддържане на контакт с председателството. Това е много важно за Парламента. Началото на мандата ни е и трябва да свършим много неща, а това е много добра отправна точка - шведското председателство. Много Ви благодаря, г-н министър-председател.
<P>
Искам да благодаря и на председателя на Европейската комисия.
<P>
(Ръкопляскания)
<P>
Разискването приключи.
<P>
Писмени изявления (член 149)
<SPEAKER ID="100" NAME="Bairbre de Brún  " LANGUAGE="GA">
Приветствам предложението на шведското председателство да се фокусира върху въпроси, свързани с политиката, а не върху конституционни въпроси по време на своето председателство.
<P>
Обаче Съветът реши да пренебрегне демократично изразената воля на ирландците и реши да наложи Договора от Лисабон.
<P>
За съжаление, търсената от тях политическа рамка е същата като неуспелият дневен ред на дерегулация и либерализация. Това не е подходящото решение на икономическата криза. Точно обратното, а именно, че имаме същите политики, които предизвикаха кризата, същите политики, които допълнително се затвърждават в Договора от Лисабон.
<P>
Казват, че Договорът от Лисабон ни трябва, защото се подготвя от дълги години. Но Договорът от Лисабон беше изготвен и съгласуван преди икономическата криза и е основан на политики, които спомогнаха пламването на кризата. Налагането на тези остарели политики сега ще бъде катастрофално, тъй като ще засили кризата.
<P>
Налице е нуждата от нови политики за нова ера. Нуждата от нов Договор за нова ера.
<P>
По отношение на изменението на климата, важно е шведското председателство да направи всичко възможно да постигне стабилно споразумение в Копенхаген.
<SPEAKER ID="101" NAME="Diane Dodds  " AFFILIATION="NI">
в писмена форма. - (EN) Пред новоизбраното шведско председателство има много предизвикателства, но най-голяма е необходимостта да гарантира, че ЕС зачита суверенитета на държавите-членки и не погазва демократичните права на народите на Европа.
<P>
Твърде често опасенията и интересите на нашите народи са игнорирани в шеметната надпревара за постигане на федералисткия дневен ред, пример за който е Договорът от Лисабон.
<P>
Предвид предстоящите промени, подготовката за реформата на общата селскостопанска политика през 2013 г. ще бъде предмет на това председателство. Гласът на областите, силно зависими от земеделието, като Северна Ирландия, трябва да бъде чут по време на тези обсъждания, както и в разискването относно реформата на политиката в областта на рибарството.
<P>
Наш голям дълг е да помогнем и да защитим нашите избиратели в този момент на големи финансови сътресения. ЕС не трябва да поставя допълнителни пречки по пътя на икономическия растеж и стабилността.
<SPEAKER ID="103" NAME="Ilda Figueiredo  " AFFILIATION="GUE/NGL">
в писмена форма. - (PT) Антисоциалната програма на шведското председателство на Съвета на Европейския съюз представлява опасна стъпка в посока на разпространение на неолибералните политики. Отразява безмилостното преследване на тези политики, въпреки всички доказателства, от лидерите на капитализма в Европейския съюз, които забравят, че техните политики са основната причина за икономическата и социална криза.
<P>
Въпреки че при представянето на програмата си шведското председателство наистина спомена хората и проблемите на безработицата, не споменаха нито една мярка за промяна на съществуващите политики, които причиниха тези проблеми. Точно обратното. По-конкретно наблегнаха на политиката на свободна конкуренция в най-широк кръг от области, включително в сферата на услугите и външната търговия. Залагат всичко на възстановяването на финансовите пазари, на възобновяването на парадигмите на Пакта за стабилност и на защитата на неолиберализма, което със сигурност ще доведе до нови атаки над социалните и трудовите права.
<P>
Също така не забравиха да настояват за нов референдум в Ирландия относно проекта на Договора от Лисабон, вече планиран за 2 октомври, в продължение на изнудването на ирландците, за да продължим напред по-бързо с унищожаването на обществените услуги и ограничаването на социалните права, включително и в областта на социалното осигуряване, здравеопазването, водите, социалната закрила и правата на работниците. Не е трудно да предположим, че ще внесат нови предложения за директиви, с които ще се опитат да приемат същите предложения, които бяха отхвърлени при предишния законодателен мандат.
<SPEAKER ID="104" NAME="Lívia Járóka  " LANGUAGE="HU">
Приветствам новоизбраното председателство и искам да изразя надеждата, че като третия член на тройката на Съвета Швеция ще продължи работата, която започна по време на чешкото и френското председателства в областта на социалната интеграция на ромите. Имаше много фактори, които възпрепятстваха работата на предходното чешко председателство, но цялостната картина по отношение на проблемите на ромите все пак е положителна. В действителност, през април в Прага се състоя първата среща на платформата по въпросите на ромите, а през юни Европейският съвет засили общите си цели по отношение на осигуряването на равни възможности на ромите, като призова Комисията и държавите-членки да се борят с бедността и социалното изключване, засягащи ромите.
<P>
В същия документ Съветът прие общите основни принципи, определени в Прага, за постигане на социална интеграция на ромите, с призив към обществените законодатели да вземат под внимание тези принципи и да се съобразят с тях. На основата на резултатите, постигнати от тройката досега, се надявам, че шведското председателство поне ще насочи по-голямо внимание от преди към проблемите на ромите. Например надявам се, че предстоящата конференция относно интегриращия пазар на труда през октомври и срещата на високо равнище относно равните възможности, планирана за ноември, ще се занимаят с въпроса за най-голямото малцинство в Европа като главен приоритет. Наистина, по отношение на размера на населението, то е значително по-голямо от населението на Балтийския регион, определен за приоритет от това председателство. Също така се надявам, че шведското председателство ще стигне по-далеч от вече приетите теоретични подходи и организационни въпроси и ще започне конкретни дейности, чрез които всъщност да приложи тези рамки на практика.
<SPEAKER ID="105" NAME="Marian-Jean Marinescu  " LANGUAGE="RO">
Стокхолмската програма, която е приоритет за шведското председателство, трябва да спомогне за утвърждаване на пространството на свобода, сигурност и правосъдие, както и да насърчи икономическата дейност по време на настоящата криза, особено с оглед на възможността от влизането в сила на Договора от Лисабон.
<P>
Успехът на Стокхолмската програма ще спомогне Европа да стане по-достъпна за гражданите си. Този успех ще бъде отразен в прилагането на правото на свобода на движение за всички европейски граждани и пълното прилагане на принципа на взаимно признаване по граждански и наказателни дела на равнище на ЕС.
<P>
Шведското председателство трябва да продължи усилията на френското и чешкото председателства, чиито приоритети включваха осигуряването на пълен достъп до пазара на труда на Общността за всички работници в ЕС, свобода, която е най-големият символ на европейското гражданство.
<P>
За да го постигнат, държавите-членки трябва да участват активно с конкретни действия в премахването на виртуалните граници в ЕС, които са пагубни за свободата на движение на гражданите, тъй като те се сблъскват с административни и правни трудности, когато живеят и работят в друга държава-членка.
<P>
Свободата на движение трябва да бъде реалност за всички граждани на ЕС, особено по време на икономическа криза, която подчертава нуждата от насърчаване на неограничена мобилност сред работната сила. Тази мобилност може да се саморегулира и да гарантира гъвкавост, както и да намали размера на недекларирания труд и естественото равнище на безработица.
<SPEAKER ID="999" NAME="Silvia-Adriana Ţicău  " LANGUAGE="RO">
ЕС е изправен пред огромни предизвикателства в днешно време: икономическата и финансова криза, тревожното нарастване на безработицата и изменението на климата. Равнището на безработицата в ЕС е 8,9% в момента, а 19% от младите хора под 16-годишна възраст и 19% от възрастните хора са изложени на риск от бедност. Хората губят работата си, много предприятия фалират, а националните бюджети имат сериозен дефицит. Шведското председателство на ЕС носи огромна отговорност към гражданите. Трябва да възвърне надеждата им за достоен живот и да положи основите за икономическо възстановяване, като обедини всички. Мерки, като повишаване на енергийната ефективност, използване на енергия от възобновяеми източници и подобряване на енергийната сигурност на ЕС са сред приоритетите на шведското председателство. Надявам се, че шведското председателство на ЕС ще отбележи началото на ера на просперитет, гарантиращ период на икономически растеж в следващите 40-50 години. Считам, че сега, повече от всякога, трябва да инвестираме в образованието, научноизследователската дейност, енергийната ефективност и, преди всичко, в хората. Швеция е известна със своята социална политика и висок стандарт на живот. Ето защо искам, заедно с колегите в Европейския парламент и всички граждани на Европа, да ви пожелаем успех и се надяваме, че този мандат ще осигури трамплин за едно ново бъдеще.
<SPEAKER ID="106" NAME="Georgios Toussas  " AFFILIATION="GUE/NGL">
в писмена форма. - (EL) Приоритетите на шведското председателство отбелязват ескалация на антисоциалната атака от страна на ЕС, чиято цел е да запази текущата рентабилност на евро-унифициращия капитал чрез преместване на тежестта на капиталистическата рецесия върху работническата класа и обикновените хора. Шведското председателство се стреми да ускори капиталистическото преструктуриране в рамките на Лисабонската стратегия. В епицентъра на атаката срещу труда са намаляването на заплатите и пенсиите, пълното унищожаване на трудовите отношения, правата на работниците и системите за социална закрила и осигуряване, както и още по-голямата комерсиализация на здравеопазването и образованието.
<P>
"Зелената икономика" се проектира така, че да може, под предлог на борбата с изменението на климата, нови печеливши сектори да бъдат отворени за капитала.
<P>
Стокхолмската програма полага усилия, в името на борбата с тероризма и организираната престъпност, да засили буржоазната политическа система още повече, така че да могат да се борят с реакциите на обикновените хора и да активизират репресивните мерки срещу имигрантите.
<P>
Стратегията за Балтийско море проправи пътя за по-агресивен подход от страна на евро-унифициращите монополи в страните по източните граници на ЕС, в опит да засилят позициите си в империалистическата конкуренция.
<P>
Използването на "гаранции" като димна завеса и явна принуда, те се опитват да грабнат ирландския вот, за да приложат антисоциалния Договор от Лисабон.
