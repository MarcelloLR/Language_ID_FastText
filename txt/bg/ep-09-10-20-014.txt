<CHAPTER ID="014">
Време за въпроси (въпроси към Комисията) 
<SPEAKER ID="382" NAME="Председател">
Следващата точка е време за въпроси (B7-0212/2009).
<P>
Отправени са следните въпроси към Комисията.
<P>
Част първа
<P>

<P>
Относно: Участие на жените на пазара на труда при заемането на отговорни постове
<P>
Според наскоро представени данни продължава да се наблюдава недостатъчно представяне на жените на европейския пазар на труда по отношение на отговорните постове: в най-големите европейски предприятия от всеки десет члена на управителния съвет има средно по една жена.
<P>
Как оценява Комисията инициативите на държавите-членки за насърчаването на назначенията на жени на икономически отговорни постове? Кои добри практики са се отличили по-специално в рамките на функционирането на Европейската мрежа на жените при процедурите на взимане на решения от политическо и икономическо естество? Подкрепя ли предложенията за квота за жените в управителните съвети на големите предприятия? Какви предложения и инициативи възнамерява да представи Комисията с оглед на крайната оценка на Пътната карта за равенството между мъжете и жените, както и на преразглеждането на насоките на Лисабонската стратегия през 2010 г.?
<SPEAKER ID="384" NAME="Владимир Шпидла" LANGUAGE="CS">
Г-н председател, госпожи и господа, броят на жените, участващи в процеса на вземане на решения, може да се е повишил през последните години, но властта в политическата и икономическата област все още е категорично в ръцете на мъжете. Стереотипните схващания относно ролята на жените и мъжете и затрудненията в установяването на равновесие между работата и личния живот, наред с други форми на открита или скрита дискриминация, представляват препятствия, които пречат на жените да получат достъп до отговорни и ръководни постове.
<P>
През последните десетилетия жените участват все повече при вземането на политически решения в повечето държави от ЕС. Темпът на тези промени е бавен и, за съжаление, общият дял на жените на властови позиции продължава да е нисък. В икономическата сфера делът на жените, които имат правомощия да вземат решения, е много незадоволителен. В частния сектор девет от десет директорски постове във водещи европейски дружества се заемат от мъже. Едва 3% от тези дружества имат управителни съвети, ръководени от жени.
<P>
Комисията отдава голямо значение на подкрепата за по-добро представителство на жените на ръководни длъжности и подкрепя дейностите на държавите-членки в това отношение, като събира, анализира и разпространява съпоставими данни в тази област, като подкрепя мрежи от заинтересовани страни и насърчава обмена на опит и доказаните подходи на европейско равнище. Европейската мрежа за подкрепа на жени на ръководни длъжности, създадена от Комисията през юни 2008 г., подчерта значението на мерките, насочени към подкрепянето на ръководството, разработването на мрежи за подкрепа на жените, повишаване на репутацията на жените, които поемат ръководни постове, и насърчаване на жените да кандидатстват за висши длъжности. През 2010 г. Комисията ще организира информационни дейности и обмен на доказани подходи.
<P>
Комисията съобщава със задоволство, че много държави-членки са предприели инициативи за подкрепа на достъпа на жените до ръководни длъжности, по-конкретно чрез културни събития в частния сектор, образователни програми за жените, които проявяват интерес към кариера на най-високо равнище, разработването на харта или отличителен знак за дружествата, които подкрепят равенството между половете, въвеждането на кодекси за добри практики в дружествата и прояви в подкрепа на равновесието между работа и личен живот и борба срещу предразсъдъците, основани на пола.
<P>
Определянето на квоти за жени в управителните съвети на големи дружества се обсъжда. Според мен във връзка с това е необходимо да се проучи скандинавският опит, където е възприет този радикален подход. Изцяло зависи обаче от преценката на държавите-членки каква стратегия ще изберат въз основа на конкретните обстоятелства. Бих искал да изтъкна, че член 141, параграф 4 от Договора допуска държавите-членки да предприемат мерки за положителни действия. Съдът на Европейския съюз обаче дава ограничително тълкуване на това мнение и забранява автоматичното приемане на такива мерки, като поставя изискване всеки случай да се проучва поотделно според обективни критерии.
<P>
Комисията възнамерява да предложи нова стратегическа рамка за равенство между половете в средата на 2010 г., която ще бъде съпроводена с подробен анализ на въздействието и ще отчита резултатите от изпълнението на действащия план за периода 2006-2010 г. Подкрепата за по-голямото участие на жените на ръководни длъжности следва да се превърне в приоритет за Комисията. И не на последно място, Комисията ще представи предложение в началото на следващата година за нова стратегия за растеж и заетост след 2010 г. Въпросът за равенството между половете следва да бъде централен елемент в новата стратегия.
<P>
Госпожи и господа, исках да подчертая, че равното представителство на мъжете и жените е въпрос на само на политически принцип, демокрация и етика, но по същество е и основен икономически въпрос, тъй като не може да съществува надежда за бъдещо развитие, освен ако нашето общество не използва всички свои таланти по най-добрия възможен начин. Следователно трябва категорично да заявя, че равенството между половете и подходящото представителство на жените на ръководни постове само по себе си представлява активен компонент от европейската конкурентоспособност.
<SPEAKER ID="385" NAME="Rodi Kratsa-Tsagaropoulou" AFFILIATION="PPE">
(EL) Г-н член на Комисията още веднъж Ви благодаря за Вашата ангажираност към насърчаването на жените на отговорни постове. Позволете ми да кажа, че моят въпрос беше по-конкретен. Във връзка с прегледа на целите от Лисабон и оценката на пътната карта ще предложи ли Европейската комисия конкретни мерки за противодействие на липсата на жени на отговорни постове на пазара на труда.
<P>
Дали моделите, норвежкият модел, който Вие споменахте, ще бъдат вдъхновение в качеството им на насока? По какъв начин практиката на Съда на Европейския съюз, на която се позовахте, се свърза с това? Насърчаващо или обезкуражаващо е за Вас, представлявайки Европейската комисия, да възприемете позиция в полза на една посока?
<SPEAKER ID="386" NAME="Владимир Шпидла" LANGUAGE="CS">
Благодаря Ви за уточняващия въпрос. По мое мнение, аз се изразих ясно по въпроса, но независимо от това, мисля, че се налага да бъда още-по ясен. Комисията като цяло счита равните възможности за основен компонент на европейската конкурентоспособност, независимо от моралните задължения, свързани с това. Тази форма на равенство ще бъде високо приоритетен компонент на бъдещите стратегии и ние предлагаме подходящи мерки, които биха могли да изведат на по-преден план въпроса във всички съответни документи. Бих искал да заявя, че ние трябва винаги да оставаме в рамката на Договора, разбира се, но сме подготвени да използваме тази рамка изцяло.
<SPEAKER ID="387" NAME="Jörg Leichtfried" AFFILIATION="S&amp;D">
(DE) Г-н председател, г-н член на Комисията, това, което току-що казахте, действително прозвуча много добре, но политиците винаги трябва да следят за това дали техните действия отговарят на думите им. Имам въпрос към Вас, а именно, как става така, че през последните пет години имах възможност да работя само с мъже членове на Комисията на високопоставени длъжности? Как е възможно Комисията да не е установила равенство на половете в своя състав? Изглежда също така, че за Комисията ще бъде невъзможно да установи равновесие на половете в своя състав и за в бъдеще. Няма ли да бъде добре да се даде пример веднъж завинаги, за да се разполага с повече авторитет при предприемане на бъдещи стъпки?
<SPEAKER ID="388" NAME="Владимир Шпидла" LANGUAGE="CS">
Мисля, че ще бъде уместно да подчертая, че в Комисията понастоящем има по-голямо представителство на жените от когато и да било преди. Би било уместно също така да се изтъкне, че моите колеги жени са отговаряли и продължават да отговарят за най-важните портфейли. В това няма никакво съмнение. Мога да посоча Нели Крус, Далия Грибаускайте, и т.н., тъй като просто всички мои колеги жени отговарят за много важни портфейли. Следователно Комисията дава пример от тази гледна точка, но е ясно, че назначаването на членовете на Комисията е от компетентността на държавите-членки и ако държавите-членки не представят кандидатури на жени, това естествено ще се отрази на състава на Комисията. Що се отнася до структурата на европейската администрация, Вие знаете много добре, че Комисията има планове за подобряване на положението и ще продължи да прави подобрения, тъй като все още сме далече от постигането на подходящо представителство на жените и мъжете и с удоволствие заявявам, че благодарение на усилията на моя колега, Сийм Калас, постигнахме ясно изразен напредък, ако съпоставите цифрите от началото с положението днес. Въпреки това сте прав, че положението далеч не е задоволително.
<SPEAKER ID="389" NAME="Mairead McGuinness" AFFILIATION="PPE">
(EN) Г-н председател, всяка година водим този разговор и оставам с впечатлението, че политиките трябва да се променят, ако искаме да имаме повече хора - и по-конкретно повече жени - участващи в Комисията, Съвета и Парламента, които изглежда не желаят това. Начинът, по който ние работим в парламента, не е подходящ за родители с деца - независимо дали са мъже или жени - и човек трябва да направи своя избор. Аз избрах тази кариера, но имам някого, който избра да остане в къщи. Мисля, че трябва да бъдем реалисти в обсъжданията си за това кое е практично.
<SPEAKER ID="390" NAME="Владимир Шпидла" LANGUAGE="CS">
Във встъпителното си изказване изтъкнах, че съществуват много ситуации, които са както отрицателни, така и положителни. Очевидно е, че всички ние в крайна сметка вземаме своите основни решения, макар да е ясно, че някои институции, някои политики и някои договорености предоставят много повече свобода на избор на хората в сравнение с други. Следователно за мен е ясно, че освен всичко друго трябва да предприемем конституционен подход към равните възможности и премахването на всички видове дискриминация, независимо дали пряка или косвена, тъй като към момента не е вярно, че мъжете и жените разполагат с еднакъв избор. Жените са все още в по-неизгодно положение, което, за съжаление, освен всичко друго открито се проявява в липсата на достъп до постове, на които се вземат политически или икономически решения.
<SPEAKER ID="391" NAME="Председател">
Въпроси 22 и 23 отпадат поради отсъствие на техните вносители.
<P>
Част втора
<P>

<P>
Относно: Грижата за езиците в граничните райони
<P>
Счита ли Комисията, че в държавите-членки и на равнището на ЕС се предприемат достатъчно мерки за това, младите хора, живеещи в граничните райони между държави-членки, да изучават по-добре езика на съответната съседна държава? Могат ли националните малцинства и трансграничните региони да играят конкретна положителна роля в това отношение?
<SPEAKER ID="393" NAME="Леонард Орбан" LANGUAGE="RO">
В съответствие с член 149 от Договора за ЕО, съдържанието на образователните програми и организацията на образователните системи е отговорност единствено на държавите-членки. Както е посочено в съответния член, ЕС допринася за развитието на качествено обучение чрез насърчаване на сътрудничеството между държавите-членки и, ако е необходимо, чрез подпомагане и допълване на техните действия. От друга страна, Комисията счита, че изборът на езиците, преподавани в училищата на държавите-членки, трябва да отчита географското местоположение и присъствието на национални малцинства.
<P>
Този въпрос е подчертан в Съобщението от септември 2008, озаглавено "Многоезичието: преимущество за Европа и обща отговорност", в което се посочва, че все още са необходими усилия за увеличаване на броя на преподаваните езици, по-конкретно що се отнася до избора на втори чужд език, като се отчитат местните условия. Като част от процедурите за разширяване на възможностите по отношение на преподаваните езици Европейската комисия предлага да се установи диалог между образователните органи и доставчиците на образователни услуги например чрез програмата "Комениус Регио", партньорства със заинтересовани местни организации и чрез побратимяване с институции в други държави.
<P>
Програмите на ЕС за образование, обучение и млади хора подкрепят изучаването на всички езици, говорени в Европейския съюз, включително езиците на малцинствата, като помагат на младите хора, пътуващи в чужбина с цел изучаването на тези езици.
<P>
Програмите за насърчаване на европейското трансгранично териториално сътрудничество могат да подпомогнат и действия във връзка с обучението и социалното включване, включително изучаването на езици. Например проектът "Avenir éducatif commun", подкрепен от трансграничната програма на Франция и Обединеното кралство за периода 2007-2013 г., цели създаването на трансгранична мрежа от училища, особено за изучаване на езици и за първи стъпки в работната сфера. Общата стойност е 2,2 млн. евро с партньори, участващи от двете страни на Ла Манша.
<P>
Друг пример от друга част на Европа се откроява с проект, реализиран под формата на три трансгранични програми с участието на Виена: Австрия-Чешката република, Австрия-Словакия и Австрия-Унгария. Проектът включва подготовка на млади хора за живот в трансграничния регион в Централна Европа, по-конкретно, като предлага образование, насочено към придобиване на различни умения: езикови, междукултурни, комуникационни и познавателни. Общата стойност на проекта е 791 000 евро.
<SPEAKER ID="394" NAME="Председател">
Искам да попитам г-н Posselt дали има допълнителен въпрос.
<SPEAKER ID="395" NAME="Bernd Posselt" AFFILIATION="PPE">
(DE) Г-н председател, Вие сте впечатляващ пример за многоезичие. На първо място, бих искал да попитам члена на Комисията дали подобен проект като този, който той спомена, а именно проектът между Австрия и Унгария и между Австрия, Чешката република и Словакия не може да бъде осъществен между Унгария и Словакия? Това определено би било много полезно и ползотворно от политическа гледна точка. Втората ми бележка е, че смятам, че следва да има повече практическо обучение по езиците на съседните страни в гранични региони, като чешкия в Източна Бавария, но то не трябва да се ограничава до училищата. В Ширндинг например имаме германско-чешка детска градина. Бихте ли оказали подкрепа и на детските градини? Интересувам се също така и от обучението на възрастните - ученето през целия живот - по този начин по възрастните поколения в граничните региони също ще имат възможност да научат езика на съседите.
<SPEAKER ID="396" NAME="Леонард Орбан" LANGUAGE="RO">
Благодаря Ви за допълнителния въпрос. Що се отнася до първия въпрос относно евентуален проект между Унгария и Словакия, ако такъв проект бъде внесен в Европейската комисия, ние със сигурност ще му отделим най-голямо внимание. По този начин искаме да допринесем за намиране на решения от взаимен интерес за двете страни.
<P>
Що се отнася до втория въпрос, искам преди всичко да подчертая, че през септември поставихме началото на инициатива, свързана с ранното изучаване на чужди езици. Тя ще продължи няколко години и вече се радва на особена степен на успех. Като част от тази инициатива в държавите-членки се провежда кампания за насърчаване на родителите на деца на възраст от 2 до 6 години да мотивират своите деца да учат чужди езици.
<P>
По отношение на втората част на въпроса относно ученето през целия живот, това е основната цел на политиката, която насърчаваме. Разполагаме с голям брой проекти, насочени към изучаването на чужди езици и придобиването на междукултурни умения за хора, които са извън системата на образованието, включително тези, които посещават професионални колежи, тези, които, така да се каже, имат по-малко възможности, както и за пенсионери и безработни лица. Това положение е отразено не само в начина, по който финансираме различните проекти, но е и много ясно очертано в стратегията, която Европейската комисия прие през 2008 г.
<P>
Ние искаме всички граждани на Европейския съюз, не само младите хора, да имат средствата и възможността да научат най-малко два чужди езика.
<SPEAKER ID="397" NAME="Janusz Władysław Zemke" AFFILIATION="S&amp;D">
(PL) Г-н член на Комисията, искам да Ви благодаря за интересната информация, но във Вашия отговор Вие се съсредоточихте върху училищата, макар да са направени опити за основаване на университети и в няколко погранични градове. Такъв вид университети са създадени например на границата между Полша и Германия във Франкфурт - Европейски университет "Виадрина". Искам да попитам следното: дали в рамките на различните училища, за които говорихте, се разглеждат възможностите за подкрепа и за този вид висши образователни институции, а именно университети, които възникнаха в различни градове, разположени на националните граници на територията на Европейския съюз?
<SPEAKER ID="398" NAME="Леонард Орбан" LANGUAGE="RO">
Ако университетите са в състояние да предложат проекти, за да отговорят на изискванията на програмата за учене през целия живот за периода 2007-2013 г., Европейската комисия е подготвена да финансира и тези проекти. В действителност искам да спомена пред Вас, че цяла поредица от проекти, които вече се финансират от Европейската комисия, включват и голям брой университети като партньори в целия Европейски съюз. Следователно моят отговор е категорично "да". От значение е единствено качеството на предложения от различните представители проект.
<SPEAKER ID="399" NAME="Paul Rübig" AFFILIATION="PPE">
(DE) Г-н председател, разполагаме с различни програми "Еразъм" за студенти, млади предприемачи, а сега и за журналисти. Мислите ли, че ще бъде възможно да се използват програмите "Еразъм" и за подобряване на комуникацията в граничните региони и върху какво бихте поставили акцента в това отношение?
<SPEAKER ID="400" NAME="Леонард Орбан" LANGUAGE="RO">
Моят отговор на този въпрос е категорично "да". Що се отнася до програмата "Еразъм" - това, което преди около 20 години започна като програма, на която различни организации в ЕС не гледаха много положително, понастоящем е една от най-успешните програми в Европейския съюз.
<P>
По време на честите посещения, които направих не само в столиците на държавите-членки, но и в много различни региони в Европейския съюз, имах възможност да бъда свидетел на изключително положителното въздействие на тази програма. Темата за университетите в Полша и Германия вече беше спомената по-рано. Спомням си с удоволствие, че когато посетих университета във Варшава, имах възможност да се срещна с голям брой германски студенти в Полша, които имаха шанса чрез програмата "Еразъм" да придобият знания по полски, както и познания за полската култура, с други думи, това, което бихме определили като междукултурни знания.
<P>
Те много ясно показват колко ефикасно и ефективно е това знание. В заключение на моя отговор искам да Ви напомня, че председателят на Комисията, г-н Барозу, спомена за намерението си през предстоящия си мандат във времето напред да насърчава тези инициативи, свързани с укрепването и ускоряването на движението на млади хора, точно с цел те да могат да придобият тези умения, които са все по-необходими.
<P>
Относно: Бездействие на Комисията при разследването на скандала Siemens
<P>
Скандалът Siemens е най-важният сред случаите на корупция, разтърсили Европейския съюз през последните пет години. От съдебното разследване, решенията на съдилищата, признанията на замесените лица и публичните изявления на самото дружество излиза, че политически партии и отговорни лица в различни държави, сред които и Гърция, са били подкупени с цел дружеството да получи предимство при възлагането на държавни поръчки и поръчки за предприятия с държавно участие, много от които се съфинансират със средства на Общността.
<P>
От момента, в който скандалът Siemens стана обществено достояние, членът на Комисията, отговарящ за борбата с измамите, г-н Сийм Калас, отговаря в рамките на парламентарния контрол, че разследването не е от компетентностите на Европейския съюз, както и че държавите-членки не са поискали помощта на Европейската служба за борба с измамите (OLAF). Имайки предвид това изказване, може ли Комисията да отговори: по какъв начин Европейската комисия и службата за борба с измамите, която отговаря за разследванията на случаите на измама, отнасящи се до бюджета на Общността, се грижат за сигурността на парите на европейските граждани? По какъв начин Комисията и OLAF са допринесли за изясняването на този скандал и са изискали прозрачност? Какъв е отчетът на Комисията и OLAF по този случай?
<SPEAKER ID="402" NAME="Сийм Калас" LANGUAGE="EN">
Комисията отделя голямо внимание на всички случаи на корупция в цяла Европа, но трябва да кажа, че броят на текущите случаи, пряко и непряко засягащи "Siemens", в които са намесени средства от ЕС, е доста ограничен. Следващата информация представлява преглед на четири от поставените въпроса.
<P>
Случай, който в момента се разследва от OLAF и е приключен през последното тримесечие на 2003 г., засягащ външната помощ, е внесен за съдебно разглеждане в Германия. OLAF следи отблизо съдебното производство в тази държава.
<P>
Втори случай на OLAF, отнасящ се до проекти, финансирани от ЕИБ, понастоящем се разследва. Той е свързан с процедури по възлагане на обществени поръчки.
<P>
На трето място, още един въпрос, свързан с проекти, финансирани от Европейската инвестиционна банка и засягащи процедури по възлагане на обществени поръчки, понастоящем се преценява от OLAF с цел да се установи дали са налице достатъчно сериозни съмнения за измама или нередност в ущърб на финансовите интереси на ЕС. Въз основа на резултатите от тази оценка OLAF ще реши дали да образува преписка по въпроса.
<P>
И накрая, на четвърто място, Върховният съд на Испания постанови решение от 4 ноември 2008 г. по дело, отнасящо се до Структурни фондове и в което "Siemens" беше първоначално замесен. Случаят е разследван от националните органи в средата на 90-те години на миналия век, а съответното съдебно производство е проследено отблизо от UCLAF и впоследствие от OLAF. Това решение, наред с другото, осъжда няколко лица на лишаване от свобода и налага глоби за фалшификация. Следва обаче да се отбележи също, че в този случай "Siemens" е оправдан по делото с първоинстанционното решение на Наказателния съд в Мадрид, постановено на 22 юни 2006 г.
<P>
Както при всички такива случаи, основният момент е, че OLAF не е правораздавателен орган. OLAF сътрудничи тясно с държавите-членки; последните имат задължението да информират OLAF, а OLAF естествено следи и отделя сериозно внимание на всички случаи, в които по някакъв начин са намесени средства на ЕС или които се разследват.
<P>
Това е общата картина. OLAF участва активно и в международно сътрудничество с всички други международни институции в противодействието срещу злоупотребата с парични средства, предоставени като хуманитарна помощ и други проекти.
<P>
Във връзка с евентуални конкретни елементи по случая, ако уважаемият член на ЕП разполага с материал, който би могъл да е от значение за този въпрос, Комисията би го насърчила да го предаде на OLAF, който ще го прецени и ще вземе съответните решения по него в съответствие със своя мандат.
<SPEAKER ID="403" NAME="Nikolaos Chountis" AFFILIATION="GUE/NGL">
(EL) Г-н председател, г-н член на Комисията, нагласата в Гърция за скандала "Siemens" отговаря в основни линии на съобщеното в печата. С други думи, вижданията са, че скандалът - най-големият в следвоенна Гърция - категорично върви към ограничаване вследствие на второто решение на Върховния конституционен съд на Германия, което постановява, че г-н Христофоракос, бивш ръководител на "Siemens Hellas" и висш прелат на корупцията, не може да бъде екстрадиран от Германия в Гърция.
<P>
Такава е нагласата. По този начин се развива скандалът в Гърция, скандалът в който вследствие на признания и осъждания от германските съдилища бяха замесени държавни служители, служители, които в продължение на години са били подкупвани с мръсните му пари, за да възлагат неизвестен брой договори за обществени поръчки и за извършване на работа на "Siemens".
<P>
Отново Ви питам, г-н член на Комисията, тъй като всички знаем, че повечето от тези обществени поръчки са съфинансирани, единствено Вашите служби - и за съжаление Вашите отговори потвърждават това - се правят, че не знаят за това, като се крият зад произволни, по мое мнение, термини от разпоредби на Общността. Бяха зададени въпроси и отговорите на тях са: дайте ни информация, ние разследваме въпроса, ние наблюдаваме случая. Искам конкретен отговор. Г-н член на Комисията, Вие имате задължение да пестите парите на европейските данъкоплатци. Какво ще направи Комисията, за да предаде на съд лица, за които е потвърдено, че нарушават общностното законодателство в областта на обществените поръчки?
<SPEAKER ID="404" NAME="Сийм Калас" LANGUAGE="EN">
В моята област на компетентност за освобождаване от отговорност за бюджета скоро ще се явя пред Парламента и комисията по бюджетен контрол, за да обясня какво следва да се направи, за да се защити и гарантира правилното използване на европейските средства; това са много широкообхватни теми.
<P>
Отново казвам, ако разполагате с каквато и да било информация, свързана със злоупотреба с пари при съфинансирани проекти, бихме се радвали много - както и ГД REGIO и други отдели - да получим такава информация. Мога да Ви уверя, че тя ще бъде разгледана много сериозно.
<P>
Що се отнася до екстрадицията на физическо лице от една държава членка към друга обаче, това е въпрос от компетентността на държавите-членки и никоя от генералните дирекции в моята област на компетентност не може да направи нищо, за да улесни екстрадицията на лицето, за което тя е поискана.
<P>
Относно: Контрабанда на цигари и свързаните с това приходи
<P>
В съобщение за пресата от август на Европейската служба за борба с измамите се споменава за осъден крупен контрабандист на цигари в САЩ. Това заслужава да бъде приветствано, но същевременно е факт, че незаконната търговия с цигари коства на Европейския съюз 9,5 милиарда евро загуба на приходи всяка година и тези пари отиват у престъпници и са били използвани за финансиране на терористични организации като Истинската ИРА.
<P>
Каква е стратегията на Комисията по отношение на факта, че 97% от незаконните цигари се изплъзват от обхвата на легитимната данъчна мрежа за сметка на европейския данъкоплатец и впоследствие в ущърб на европейската сигурност?
<SPEAKER ID="406" NAME="Сийм Калас" LANGUAGE="EN">
Бих искал да благодаря на уважаемия член на ЕП за този въпрос, с който ми се дава възможност още веднъж да отделя внимание на този огромен проблем, който ощетява бюджетите на държавите-членки. Това отново е въпрос, изискващ действията на държавите-членки, но при който сътрудничеството между държавите-членки е от жизненоважно значение и където нашата служба, OLAF, е много активна и играе важна роля в борбата с международната контрабанда на цигари.
<P>
OLAF има ясна стратегия. На първо място, OLAF подпомага и подкрепя правоприлагащите органи в целия Европейски съюз по отношение на разследваните от тях случаи и организира и координира операции в цяла Европа: операция "Diabolo" през 2007 г. беше насочена към фалшивите стоки от Китай, чиято контрабанда се осъществява чрез контейнери, превозвани с кораби до ЕС; операция "Mudan" през 2008 г., която е насочена към нарастващия проблем с контрабандата на цигари по пощата; и "Diabolo II", която имаше същата цел, като първата операция "Diabolo",проведена през септември 2009 г.
<P>
OLAF предоставя разузнавателна информация на своите партньори относно възникващите заплахи и сътрудничи с държавите-членки, така че това действително е област на международно сътрудничество. Работата на OLAF доказва, че сътрудничеството следва да бъде укрепено, но трябва също да кажа, че имаше две много важни събития през петгодишния мандат на тази Комисия, в които OLAF беше изключително ефективен.
<P>
Става въпрос за споразумението с Филип Морис и впоследствие споразумението с "Japan Tobacco" през декември 2007 г., когато най-големите тютюневи корпорации признаха, че имат известни слабости при справянето си с лоялната търговия на цигари и платиха значителни суми в бюджета на ЕС; те също сътрудничат много тясно в борбата с контрабандата на цигари, която не е и в техен интерес.
<P>
Това бяха много важни постижения и всички държави-членки са страни по последното споразумение с "Japan Tobacco".
<P>
Ние продължаваме да сътрудничим в тази трудна област, но смятам, че с тези две големи споразумения пейзажът е леко променен и забелязваме скромен напредък.
<P>
Случаят, споменат от уважаемия член на ЕП, за съдебното преследване и изпращането в затвора на гражданин на трета държава е много важен случай и е едно от многото международни разследвания, координирани от Службата въз основа на подобно споразумение. В ЕС са проведени множество съдебни процеси въз основа на работата на OLAF.
<P>
Това е първият съдебен процес в трета държава на гражданин извън ЕС, пряко свързан с контрабандата на цигари в ЕС, така че и той показва сътрудничество на световно равнище. Мога да представя няколко други подробности от служители за връзка в Китай и други места. Всички ние имаме полза от засилването на това сътрудничество и борбата с контрабандата на цигари.
<SPEAKER ID="407" NAME="Gay Mitchell" AFFILIATION="PPE">
(EN) Като оставим настрана работните места, които бяха подкопани в официално регистрирани търговски предприятия, въздействията върху здравето в това отношение са изключителни. Половината от всички пациенти, приети в най-голямата болница в Ирландия, "St James's Hospital", са приети със заболявания, свързани с тютюнопушенето. Ако извършите проверка в другите държави-членки, ще установите подобно положение. Тези цигари допринасят за проблема, но нямат какъвто и да било принос към разходите за справянето с него.
<P>
Разбирам, че цифрите, които бяха съобщени като сума на незаконната търговия към Европейския съюз под формата на цигари, възлизат на 9,5 млрд. евро, а 97% от тях са неразкрити. Не е ли време за всеобхватен подход от страна на Комисията, например като се разгледа възможността за брегова охрана, която да се занимае с проблема?
<SPEAKER ID="408" NAME="Сийм Калас" LANGUAGE="EN">
Наскоро посетих страна извън Европейския съюз, където тютюнопушенето не е забранено и действително забелязах колко е голяма разликата с Европейския съюз, където не можеш дори да усетиш миризма на цигари, най-малкото на обществени места. Предполагам, че това е най-важната стъпка, която трябва да се предприеме, за да се избегнат рисковете за здравето.
<P>
Що се отнася до борбата с контрабандата на цигари, ние трябва да използваме всички наши правоприлагащи органи. Това със сигурност е най-важният приоритет, но отново е задължение на граничната охрана на държавите-членки да конфискува незаконните цигари.
<P>
Аз лично посетих пристанище, което разполагаше с много сложно оборудване за разкриване на пратки незаконни цигари, но това е от правомощията на всяка отделна държава-членка. Ние можем само да улесним процеса, да предоставим разузнавателна информация и да направим всичко възможно, за да помогнем на държавите-членки. От техните гранични служби зависи да хващат такива пратки и да ги спират на границата.
<SPEAKER ID="409" NAME="Paul Rübig" AFFILIATION="PPE">
(DE) Г-н член на Комисията, контрабандата на цигари може да бъде разделена на три потока: средства, стоки, и накрая, придружаваща документация. Бихте ли разгледали възможността за въвеждане на специално данъчно облагане или мита за финансиране на потоци, които в крайна сметка са известни и наистина достигат до нас?
<P>
Ние, разбира се, вече сме наясно с този вид облагане на финансови транзакции, при които се облага с висок данък не продуктът или оформянето на документите, а финансовите транзакции. Привлекателно е предизвикателството тази възможност да се разгледа по отношение на страни като Швейцария.
<SPEAKER ID="410" NAME="Сийм Калас" LANGUAGE="EN">
Съгласен съм, че това е много важен въпрос за данъчните органи. Ние в Европа имаме много съществен данък акциз върху тютюневите изделия, но както ми е известно от опита с работата по споразуменията с Филип Морис и "Japan Tobacco", тази мярка включва в голяма степен същите корпорации, които са и нашите основни производители на тютюн. Това е и резултатът: те сътрудничат. Нямам представа какъв е случаят с Швейцария; няма никакви признаци, че Швейцария има някакви проблеми в тази област в Европа като цяло. Всички държави признават заплахата, която представлява незаконната търговия на цигари, така че ако имаме индикации, със сигурност ще установим връзка с швейцарските органи.
<SPEAKER ID="411" NAME="Председател">
Въпрос 27 отпада поради отсъствие на вносителя.
<P>

<P>
Относно: Образованието в новата европейска политическа стратегия
<P>
В контекста на настоящата икономическа рецесия се чуват множество призиви за нова европейска стратегия за трудова заетост и устойчив и интелигентен растеж. Във връзка с това са направени много препоръки в най-различни области, без обаче да се дадат насоки в областта на образованието; също така не е известно да са започнати конкретни инициативи от страна на Европейската комисия или държавите-членки.
<P>
Предвид необходимостта да се завърши изпълнението на Болонския процес - което не е без своите трудности, да се модернизират университетите и центровете за висше образование, да се насърчава триъгълникът образование-новаторство-научни изследвания и също така да се стимулира признаването на професионалното обучение на европейско равнище, възнамерява ли Комисията предвид новата европейска стратегия да предприеме мерки или инициативи в тази област с цел през 2010 г. да се постигне напълно интегрирано европейско пространство на висшето образование, което да бъде конкурентоспособно на световно равнище, социално интегриращо и с високо качество?
<SPEAKER ID="413" NAME="Марош Шевчович" LANGUAGE="EN">
Благодаря Ви за този въпрос, тъй като той е много актуален в днешно време. Искам да подчертая, че под чадъра на Лисабонската стратегия за растеж и заетост Европейската комисия в продължение на няколко години прокарваше своята програма за модернизация на европейското висше образование.
<P>
Тази програма е насочена по-конкретно към трите конкретни области на учебните програми, управлението и финансирането. Реформите в областта на учебните програми се осъществяват в голяма степен в рамките на Болонския процес, който цели създаването на Европейско пространство на висшето образование до 2010 г.
<P>
Както знаете, Болонският процес не е инициатива на Комисията, а междуправителствен процес, включващ 46 европейски държави. Комисията обаче признава огромното значение на този процес и се присъедини към него, като го подкрепя напълно поради неговото значение за собствената й програма за модернизация на висшето образование.
<P>
Само за да очертая някои от свързаните инициативи през изминалата година, бих споменал укрепването на триъгълника на познанието чрез създаването на Европейския институт за иновации и технологии, насърчаването на признанието на образованието и обучението в Европа, въвеждането на Европейската квалификационна рамка за учене през целия живот, Европейската система за прехвърляне и натрупване на образователни кредити, приложенията към дипломи и Европейските кредити за професионално образование и обучение.
<P>
Една от целите е и да се засили прозрачността и съпоставимостта на европейското висше образование и следователно предстоят да се реализират проектите за атестиране и класификация на висшите образователни институции.
<P>
Комисията признава и голямото значение на днешния и утрешния пазар на труда и предизвикателствата, свързани с това, по-конкретно за младото поколение и затова излязохме с инициативата "нови умения за нови работни места" и създаването на университетски делови форум, където се осъществява много важен обмен на виждания, мнения и опит както в академична, така и в делова среда.
<P>
Що се отнася до Европейското пространство на висшето образование, налице е консенсус сред страните участнички, че макар и да е постигнато много до момента и от 1999 г. насам, проектът няма да завърши през 2010 г., а ще продължи поне до 2020 г.
<P>
От гледна точка на Комисията през следващите години Болонският процес следва да се съсредоточи върху това, как допълнително да се популяризира мобилността във висшето образование, да се засили социалното измерение чрез равен достъп до висше образование и да се развие глобалното измерение на процеса, а именно сътрудничеството между европейските образователни институции и техните партньори по света.
<SPEAKER ID="414" NAME="Maria Badia i Cutchet" AFFILIATION="S&amp;D">
(ES) Г-н председател, г-н член на Комисията, за втори път днес имам удоволствието да Ви задам въпроси и да изслушам Вашите отговори. Благодаря Ви за Вашите думи. Очевидно ние сме съгласни с оценката относно всичко, което се случва в Болонския процес.
<P>
Моят въпрос беше свързан повече с близкото и не толкова близкото бъдеще, тъй като икономическата криза, през която преминаваме, означава, че цяла поредица от сектори, някои утвърдени сектори, няма да генерират нови работни места. И говорим за нови работни места в новата икономика, която наричаме "зелена" наред с много други неща.
<P>
Следователно моят въпрос е: как това ново положение, тази нова икономика, която се опитваме да задействаме, се вписва в плановете и учението както в университетите, така и в професионалното обучение, особено сега, когато, както Вие прекрасно знаете, започнахме да въвеждаме процеса от Копенхаген по отношение на професионалното обучение?
<P>
Бих искал да чуя повече относно Вашите виждания по този въпрос.
<SPEAKER ID="415" NAME="Марош Шевчович" LANGUAGE="EN">
Мисля, че отново насочихте вниманието към много важен въпрос. Тази сутрин вече обсъдихме това, че понастоящем имаме 78 милиона души в Европейския съюз с основно и по-ниско образование, и е очевидно, че до изтичане на срока, който сме си поставили до 2020 г., със сигурност няма да разполагаме със същия брой работни места за тези хора с основно и по-ниско образование.
<P>
Следователно е абсолютно наложително да се подготвим за това време: трябва да повишим качеството на нашата образователна система и да я осъвременим, както и трябва да осъществим напредък в анализа и опита си да установим какви трябва да бъдат тези нови умения и нови работни места. Трябва да подготвим по-конкретно по-младото поколение, но и междинното поколение за това.
<P>
Следователно бихме искали да продължим с текущите изследвания по стратегическата рамка "Образование и обучение 2020 г." за политическо сътрудничество и взаимно обучение. Това е само една от рамките, в които бихме искали да продължим и да сътрудничим с образователните институции и с предприятията относно бъдещите изисквания за най-обширния и най-подходящия комплекс от умения, от които нашите граждани ще имат нужда до 2020 г.
<SPEAKER ID="416" NAME="Gay Mitchell" AFFILIATION="PPE">
(EN) Очевидно образованието е в голяма степен въпрос от компетентността на правителствата на държавите-членки, но един въпрос, по който членът на Комисията може да помогне от гледна точка на координацията, е да се спре това, което аз наричам апартейд в образователната система. В цели сектори от нашето общество хората просто нямат достъп до трета образователна степен.
<P>
Ако вземем за пример Дъблин, бих могъл да посоча пет области, които съставляват 75% от затворническото население в затвора Маунтджой, който е най-големият ни затвор. Излишно е да казвам, че достъпът до третата образователна степен в същите тези общности през 21-ви век е по-нисък от всякога. Предполагам, че така стоят нещата навсякъде в Европа. Бихте ли могли да не популяризирате стандарти, за да сложите край на апартейда и да отворите за всички достъпа до третата образователна степен?
<SPEAKER ID="417" NAME="Марош Шевчович" LANGUAGE="EN">
започнахте въпроса си с много ясен анализ, че съществува разделение на труда и разделение на компетентностите, но е напълно ясно, че Комисията категорично застава зад всички усилия за увеличаване на дяла от населението с възможно най-високо равнище на образование. Напълно ясно е, че единствено чрез подобряване на равнището на образованието, чрез разширяване на достъпа до висококачествено образование от трета степен, както споменахте Вие, можем да запазим постиженията на европейската икономика и да запазим просперитета и високия стандарт на живот, на който се радваме в Европа.
<P>
Следователно мисля, че Комисията и държавите-членки трябва да работят в много тясно сътрудничество, в това отношение, за да създадат условията, при които студентите и учениците с трудно социално-икономическо минало също да получат равен шанс и равен достъп до висше и университетско образование.
<SPEAKER ID="418" NAME="Silvia-Adriana Ţicău" AFFILIATION="S&amp;D">
(EN) Понастоящем 19% от младите хора в Европа напускат училище. Европейският съюз не може да постигне устойчиво икономическо развитие, ако престане да инвестира в образованието и научните изследвания. До този момент едва пет държави-членки са инвестирали над 2% от БВП в научни изследвания и иновации.
<P>
Както БВП на държавите-членки, така и бюджетът на Общността намаляват поради икономическата криза. Следователно съществува риск бюджетът, определен за образование и научни изследвания, да бъде намален през следващите години. Въпреки това трябва да инвестираме в образованието и иновациите, за да може Европейският съюз да запази своята икономическа конкурентоспособност и да създава нови работни места.
<P>
Какви мерки може да приеме Комисията, заедно с държавите-членки, за да гарантира минимално равнище на инвестиции в научни изследвания и образование през следващите години?
<SPEAKER ID="419" NAME="Марош Шевчович" LANGUAGE="EN">
Вие сте абсолютно права, че процентът на ранно напусналите училище в Европа е много висок. Поставихме си цел от 10%, която да бъде постигната до 2010 г. Очевидно е, че тази референтна стойност няма да бъде постигната, тъй като в момента ранно напускащите училище са 15% и Вие сте напълно права, че това не се отразява добре на необходимостта от качество за образователните ни системи в Европа.
<P>
Вие сте права също така, че при сегашните обстоятелства - когато националните правителства са изправени пред различни ограничения по отношение на публичните финанси и финансирането на пакетите със стимули и много често прилагат стратегии за излизане, насочени към връщане на публичните финанси до разумни равнища през следващите години - се водят твърде много разисквания по бюджета.
<P>
Какви следва да бъдат приоритетите? Къде следва да поставим акцента? Мисля, че вече сте забелязали, че Комисията винаги изразява силна позиция в полза на необходимостта от поддържане на адекватно равнище на финансиране на научните изследвания и иновациите в образователния сектор, тъй като считаме, че по този начин ще съхраним и подобрим конкурентоспособността си и ще подготвим бъдещите ни изследователи, бъдещите ни работници във високо конкурентни области за по-добро представяне в бъдеще.
<P>
Ще чуете със сигурност гласове от Комисията, които призовават за запазване на финансирането за дейности, свързани с образованието, и за научните изследвания и помощта в областта на иновациите на възможно най-високо равнище, дори и при тези толкова трудни икономически ограничения.
<P>
Относно: Мерки за гарантиране на достъпа на младежите до качествено образование, за насърчаване и подкрепа на младежите да продължат обучението си и за улесняване на достъпа им до пазара на труда
<P>
В ЕС живеят 96 милиона младежи на възраст между 15 и 29 години, които представляват близо 20% от цялото население. По статистически данни на Евростат за 2007 г. 20% от младежите на възраст под 25 години са изложени на риск от обедняване, а поради икономическата и финансова криза, все по-трудно се намират стабилни работни места. Около 15% от европейските младежи отпадат от училище. През февруари 2009 г., близо 17,5% от европейските граждани под 25 години нямаха работа, което е над два пъти повече от равнището на безработицата на равнище ЕС, който за същия период е бил 7,9%. Също така много европейски младежи са принудени да приемат временна трудова заетост, тъй като не могат да намерят постоянна работа.
<P>
Като имаме предвид, че бъдещето на Европейския съюз зависи от младото поколение, бих искала да попитам Комисията какви мерки предвижда, за да гарантира достъпа на младежите до качествено образование, да насърчи и подкрепи младежите да продължат обучението си, да улесни достъпа им до пазара на труда, като по този начин гарантира по-добрата им интеграция в обществото?
<SPEAKER ID="421" NAME="Марош Шевчович" LANGUAGE="EN">
Г-н председател, вече използвах някои от доводите в предишния си отговор, но е ясно, че това е много важна област и ще се опитам да откроя допълнителна информация в отговора на този въпрос.
<P>
Както знаете, съгласно членове 149 и 150 от Договора за ЕО за съдържанието и организацията на системите за образование и обучение отговарят държавите-членки. Действително от тях зависи определянето на съдържанието на образователните им програми на всички равнища на образование и обучение.
<P>
Комисията признава обаче значението на въпроса, поставен от уважаемата колега, и подкрепя държавите-членки в осъществяването на техните реформи чрез отворения метод на координация.
<P>
Препоръката от 2006 г. относно ключовите компетентности за учене през целия живот определя ключовите компетентности, които младите хора следва да развият по време на началното си образование и обучение до равнище, което ги подготвя за живота на зрели хора и би им позволило да развият много добри трудови умения в бъдеще. Следва да разгледаме и споменатата преди това стратегическа рамка за Европейско сътрудничество в образованието и обучението ("ET 2020") от тази гледна точка. Бих подчертал, че наред с приоритетните области от първия цикъл на тази програма Комисията се стреми да развие сътрудничество сред държавите-членки относно подобряването на основните умения по четене, математика и науки, както и да засили работата по намаляване на броя на ранно напускащите образованието и обучението.
<P>
Чрез процеса от Копенхаген държавите-членки на Европейския съюз все повече сътрудничат в обмена на опит и подобряване на връзките между професионалното образование и обучение и пазара на труда, за да помогнат на младежите да получат достъп до пазара на труда при по-добри условия. Засилването на привлекателността и качеството на професионалното образование и обучение е основен приоритет, тъй като укрепва понятието за учене през целия живот и свързаните политики, за да бъде европейската работна сила гъвкава и способна да се адаптира към промените в условията на трудовия пазар.
<P>
Само за да подчертая някои други програми, дейността за мобилност по програмата "Леонардо да Винчи" е и високоефективен инструмент за подпомагане на достъпа на младежите до пазара на труда. Това засяга в най-голяма степен чираците и други младежи на пазара на труда. Благодарение на тази програма те могат да осъществят част от своето обучение в друга държава. Досега резултатите бяха много положителни, тъй като тези стажове в чужбина подобриха умения, които са полезни за работодателите. С тези стажове младежите подобриха езиковите и междукултурните си умения.
<P>
Следва да спомена и програмата "Еразмус", но в малко по-различна светлина, тъй като до момента говорихме повече за обмен на студенти между университетите. От 2007 г. насам обаче програма "Еразмус" подпомага и студентски стажове в предприятия. Тази програма беше много успешна от началото, тъй като само през първата година от действието й над 20 000 студенти получиха работен стаж в чужбина, а над 15 000 предприятия участваха в тази дейност. Това е един пример за това, как можем да увеличим пригодността за заетост на висшисти и да насърчим по-доброто сътрудничество между академичните и деловите среди.
<P>
Ние вече обсъдихме положителното въздействие на Болонския процес върху студентската мобилност и относно сътрудничеството между университетите и висшите образователни институции, така че няма да повтарям това, което вече казах преди няколко минути.
<P>
В заключение, бих искал да подчертая, че Комисията признава конкретните затруднения, с които се сблъскват младите хора при навлизането им на трудовия пазар. В рамките на Лисабонската стратегия за растеж с повече и по-добри работни места както Комисията, така и Европейският съвет поставиха особен акцент върху подобряването на състоянието на заетостта сред младите хора. Държавите-членки се ангажираха чрез приемането на Европейски пакт за младежта през 2005 г. да посветят повече внимание на интеграцията на младите хора в образованието, заетостта и обществото като цяло, но първоначалният многообещаващ напредък беше спрян поради настоящата икономическа криза. Вярно е, че младите хора бяха засегнати особено силно, тъй като те първи загубиха работата си при настоящите обстоятелства. В своето Съобщение "Споделен ангажимент за трудова заетост" от юни 2009 г., Комисията насърчи държавите-членки и социалните партньори да гарантират, че младите хора, независимо от трудната икономическа обстановка, имат достъп до качествено образование и обучение и, по-конкретно, до висококачествени стажове за чираци и обикновени стажове.
<SPEAKER ID="422" NAME="Silvia-Adriana Ţicău" AFFILIATION="S&amp;D">
(RO) Поради икономическата криза съществува риск младите хора да имат затруднения в намирането на работа, да се наложи да приемат по-ниско квалифицирана работа или да бъдат принудени да бъдат безработни за по-дълъг период. Комисията следва да гарантира, че тези млади хора имат възможност да получат обучение през тези периоди на безработица и не са поставени в неизгодно положение поради условия за наемане на работа, в които се изисква минимален опит, понякога между 5 и 10 години. Като има предвид това, какви мерки възнамерява да приеме Комисията?
<SPEAKER ID="423" NAME="Марош Шевчович" LANGUAGE="EN">
Вие сте напълно права, че при сегашните обстоятелства Комисията и държавите-членки трябва да бъдат много изобретателни в подобряването на условията за младите хора, за да имат те възможност да запазят работата си или, в случай че са я загубили - да се преквалифицират и да се подготвят по-добре за следваща възможност, евентуалната следваща работа. Комисията работи в много тясно сътрудничество с държавите-членки и експерти и при настоящата ситуация те насочват вниманието си върху три области: как да се използва този период, за да се гарантира, че те ще придобият правилните основни умения и ключови компетентности, как висококачественото образование да стане по-справедливо и как да се гарантира качеството на преподаването и ученето в училищата. Считам, че това са основни предпоставки за подготвяне на младите хора да преодолеят този така труден период и да се подготвят по-добре за следващата вълна работни места, които се надяваме ще бъдат създадени, след като отмине кризата.
<P>
Относно: Доброволческа дейност в областта на спорта
<P>
Може ли Европейската комисия да посочи какви инициативи възнамерява да предприеме за насърчаване в по-голяма степен на доброволческата дейност в областта на спорта в Европа?
<SPEAKER ID="425" NAME="Марош Шевчович" LANGUAGE="EN">
Доброволческата дейност в дейностите от третия сектор изпълнява важна роля в изработването на политиките в ЕС, като се имат предвид ползите за обществото от гледна точка на сближаване, включване, демокрация, гражданство и носи за нас категорична, присъща икономическа стойност. Доброволческата дейност предоставя много възможности за неформално образование и заслужава да получи адекватно признание. Макар доброволческата дейност да се осъществява в множество сектори, що се отнася до областта на спорта, съществуват структурни особености.
<P>
Доброволческата дейност в спорта съставлява основата за организиране, управление и осъществяване на спортни дейности в новите държави-членки и изпълнява основна роля за подпомагане на цялата структура на спорта. Значението на доброволческата дейност в спорта е признавано многократно на политическо равнище в ЕС: в своята Бала книга за спорта от 2007 г. Комисията изрично признава ролята на доброволческата дейност като един от общите елементи в европейския подход към спорта. Затова в своя план за действие "Пиер дьо Кубертен" Бялата книга се опитва да насърчава доброволческата дейност в спорта и спортните организации с нестопанска цел чрез конкретни действия, включително проучване относно доброволческата дейност и обмена на добри практики в рамките на неформалната работна група на ЕС "Спортна организация с нестопанска цел".
<P>
В допълнение проектите, свързани с доброволческата дейност в спорта, бяха финансирани чрез програмите "Европа за гражданите" и "Младежта в действие". През пролетта на 2009 г. беше предприето ново проучване на доброволческата дейност и то ще я опише във всички 27 държави-членки. Това ще доведе до задълбочен анализ на основните възможности и предизвикателства и той ще бъде последван от препоръката към държавите-членки на Европейския съюз, гражданското общество и спортните организации. Резултатите от проучването се очакват преди края на 2009 г., така че със сигурност ще ги получим през следващите седмици.
<P>
Считаме, че това проучване следва да допринесе за повече разбиране на доброволческата дейност в спорта както в обществен, така и в икономически смисъл като основа да се отговори на политическата потребност от насърчаване на доброволческите дейности в спорта и нейната основополагаща структура в контекста на ЕС.
<P>
Както е посочено в предложението й, което все още е предмет на законодателна процедура, Комисията възнамерява също така да насърчава доброволческата дейност в спорта в рамките на Европейската година на доброволчеството (2011 г.). При условие че Договорът от Лисабон влезе в сила, прилагането на нови разпоредби относно спорта, включващи конкретно позоваване на насърчаването на спортни структури, основани на доброволчески дейности на равнище ЕС, ще изисква съответен размисъл. При това положение Комисията ще проведе консултации с всички заинтересовани страни, за да разработи политики и подходящи инициативи с ясна добавена стойност за ЕС.
<SPEAKER ID="426" NAME="Liam Aylward" AFFILIATION="ALDE">
(EN) Бих искал да благодаря на члена на Комисията, по-конкретно заради споменаването на Бялата книга относно спорта, която аз приветствам.
<P>
Бих искал да спомена затлъстяването, което е един от най-сериозните проблеми на общественото здраве в Европа към настоящия момент. Данните показват, че има 22 милиона деца със свръхтегло в Европейския съюз, от които 5,1 милиона се считат за страдащи от затлъстяване. Увеличаването на затлъстяването сред децата е изключително обезпокоително. Тъй като затлъстяването в детска възраст е тясно свързано и със затлъстяването в зряла възраст, най-подходящото време за справяне с проблема е в ранна възраст.
<P>
Как Комисията смята да свърже доброволческата дейност в спорта и концепцията "спорт за всички" с битката с нарастващите равнища на затлъстяване сред децата в Европейския съюз и в държавите-членки? Съществува ли възможност Вашият отдел да организира образователна програма, за да се гарантира разпространяването на посланието в цяла Европа и във всяка държава-членка?
<SPEAKER ID="427" NAME="Марош Шевчович" LANGUAGE="EN">
Благодаря Ви, че поставихте тази толкова важна тема, която до някъде е свързана със следващия въпрос. Напълно съм съгласен съм с Вас, че затлъстяването сред децата и впоследствие сред възрастните е един от неотложните проблеми, пред които сме изправени в Европейския съюз. По-късно ще говоря за проучванията по тази тема, които сме завършили и оценили, като е напълно ясно, че медалът има две страни. От една страна, трябва да работим много упорито за подобряване на спортните дейности в училищата и за насърчаване на спортните дейности сред възрастните; от друга страна, трябва да бъдем много внимателни по отношение на насоките относно храненето.
<P>
Както със сигурност знаете, последните проучвания категорично установиха, че през 50-те години вероятно приемът на калории е бил по-висок. В този период консумацията на мазнини е била по-висока, но не сме имали проблем със затлъстяването. Отговорът е много ясен, а именно, че тогава хората са се движели много повече и са имали повече физическа активност. Едно от заключенията е, че не можем да спечелим битката срещу затлъстяването само чрез препоръки относно хранителния режим, а е необходимо съчетаването им с подходяща физическа активност.
<P>
В това отношение Европейският съюз все още очаква реални спортни компетентности. Очакваме завършването на ратификационния процес за Договора от Лисабон, след което Комисията ще се ангажира с обширни консултации с всички заинтересовани страни, за да можем да се подготвим много добри, широко приети и положителни инициативи. Това следва да бъде една от темите, върху която следва да се съсредоточим, тъй като един от пътищата за подобряване на положението сред децата е да се увеличи броят на часовете в училище, посветени на физическа дейност. Това няма да бъде трудно за въвеждане и съм сигурен, че то ще доведе до много важни и положителни резултати.
<SPEAKER ID="428" NAME="Marian Harkin" AFFILIATION="ALDE">
(EN) Във Вашия отговор към г-н Aylward Вие казахте, че доброволческата дейност носи със себе си категорична икономическа стойност. И действително е така, а също така и социална стойност. Предвид това, че споменахте и 2011 г. като Европейска година на доброволчеството във Вашия отговор, бих искала да попитам защо Комисията предложи бюджет от само 6 млн. евро за въпросната година; за 2010 г. ще има бюджет от 18 млн. евро.
<P>
Доброволческата дейност е безвъзмездна в смисъл, че се предоставя безвъзмездно, но това не е достатъчна причина Европейската комисия да не инвестира в 100-те милиона доброволци в целия ЕС. Затова искам да чуя Вашето становище относно размера на финансирането, разпределен за тази година, тъй като искрено вярвам, че то е недостатъчно.
<SPEAKER ID="429" NAME="Марош Шевчович" LANGUAGE="EN">
Току-що се консултирах с началника на кабинета ми, за да Ви дам възможно най-точен отговор. Доколкото съм информиран, за цялата Година на доброволчеството са разпределени 8 млн. евро. Считам, че с подходящо планиране - което се надявам да можем да започнем много скоро след вземане на решението - и тази сума пари, ще можем наистина да подчертаем значението на доброволчеството, ползите, които то носи за социалния живот и спестяванията, до които води за организацията на обществените, културните и другите дейности. Надявам се действително да можем да постигнем целите, които споменахте във Вашия въпрос с тази сума пари.
<P>
Относно: Бялата книга за спорта
<P>
Какви програми прилага Европейската комисия, за да подчертае ползите от по-добрите хранителни практики, съгласно целите на политиката от Бялата книга за спорта на ЕС?
<SPEAKER ID="431" NAME="Марош Шевчович" LANGUAGE="EN">
Този въпрос е все така свързан в известна степен с предишния ми отговор, относно това, как можем да съчетаем по-добрите хранителни практики, как можем да насърчим по-здравословен начин на живот и как можем да придадем европейска добавена стойност към националните политики в тези области.
<P>
Бих искал преди всичко да спомена, че Бялата книга на Комисията "Стратегия за Европа по отношение на храненето, наднорменото тегло и здравословните проблеми, свързани със затлъстяването" подчерта значението на това да се предприемат проактивни стъпки за обръщане на тенденцията към спад във физическата активност, като действията, предложени в областта на физическата дейност в тази Бяла книга и в Бялата книга за спорта взаимно се подкрепят и допълват.
<P>
Комисията създаде Група на високо равнище по храненето и физическата активност, в която държавни служители от всички държави-членки могат да обменят идеи за политиките и най-добри практики и да получат общ поглед върху всички политики на правителството в тази област. Както вероятно знаете, тази Група на високо равнище заседава най-малко три пъти в годината.
<P>
Чрез Програмата за обществено здраве Комисията предоставя подкрепа за инициативи, наред с другото, на мрежа от местни партньорства с насоченост към храненето и физическата активност сред младите хора.
<P>
Връщайки се отново на Бялата книга относно храненето, трябва да подчертая, тази книга подчертава, че частният сектор и неправителствените организации изпълняват много важни роли, като ни помагат да гарантираме, че действително ще бъде реализиран спад в равнищата на затлъстяване.
<P>
Работата на Европейската платформа по хранителен режим, физическа активност и здраве продължава, а членовете на Платформата са се ангажирали с действия в тяхната област, чрез които да се опитат да обърнат посоката на тази тенденция.
<P>
В областта на спорта Бялата книга остава единствената и най-важна отправна точка. В нея се предвиждат различни действия в областта на спорта и здравето, обединени в понятието "укрепваща здравето физическа дейност" (HEPA), които включват и подкрепа от мрежата HEPA. В Бялата книга се предлагат и повече възможности за финансиране за проекти в тази област, по-конкретно в контекста на Седмата рамкова програма за изследвания и технологично развитие, Програмата на ЕС за обществено здраве, програмите "Младеж" и "Гражданство" и Програмата за учене през целия живот.
<P>
Насоките на ЕС за физическа активност, приети през 2008 г., могат също да бъдат разглеждани като принос към информирането на гражданите относно ползите от физическата активност и поддържането на подходящ баланс между хранене и физическа активност.
<P>
Комисията реализира понастоящем подготвително действие в областта на спорта, за да подготви бъдещи действия на ЕС в съответствие с бюджетните решения, взети от Парламента, а подготвителното действие за 2009 г. вече показа ясни признаци за големия интерес в областта на HEPA, като 64% от кандидатурите за действие бяха в тази област.
<SPEAKER ID="432" NAME="Brian Crowley" AFFILIATION="ALDE">
(EN) Г-н председател, бих искал да благодаря на члена на Комисията за неговия отговор. Всъщност той не беше свързан с предходния въпрос; аз погледнах на въпроса от друг ъгъл.
<P>
Членът на Комисията засегна две съображения, които бих искал да изтъкна: на първо място, що се отнася до Групата по хранене и здраве, която заседава по въпросите на видовете храни и условия на хранителен режим, но също така и по въпросите на заблуждаващата реклама, осъществявана от много хора, които твърдят, че спортът е свързан с определени видове продукти и добавки, които могат да бъдат много вредни за здравето. Вместо да използват естествени продукти за създаване на по-добра и здравословна среда за хората, които желаят да тренират спортове, те използват добавки, като хормони на растежа, концентрирани в определени напитки и напитки за увеличаване на мускулната сила, продавани въз основа на това, че придават допълнителна бодрост и енергия, но в действителност причиняват огромни проблеми със здравето. Ето защо исках да направя връзка между най-добрите в спорта и това какво правят мъжете и жените спортисти, за постигнат формата си, като в същото време стимулирам тези, които са на по-ниско спортно равнище, да разберат, че изпиването на една напитка няма да ги направи най-добрите спортисти в света.
<SPEAKER ID="433" NAME="Марош Шевчович" LANGUAGE="EN">
Мисля, че Вашата гледна точка е напълно правилна, тъй като ако отидете днес във фитнес център, още преди да се стигнали до уреда, виждате рафтовете, препълнени с различни видове продукти, хранителни добавки, енергийни напитки и т.н. Напълно прав сте, че в тази област търговията е много силно застъпена и много внимателно трябва да обмислим как да подходим към въпроса, и как да намерим подходящ баланс в това да предложим на спортистите възможността да ползват добри продукти, но в същото време гарантираме, че те са подходящо информирани относно това какви са продуктите, които използват.
<P>
Мисля, че една информационна кампания за отрицателните последици от този вид продукти би била много важна. На равнище на защита на потребителите, тези продукти трябва да бъдат много ясно описани и трябва много ясно да бъде обозначено какви вредни последици може да причини на спортистите консумацията на тези продукти. Мисля, че сте напълно прав, като казвате, че ние трябва да обмислим как можем да избегнем отрицателните последици от занимаването със спорт и пълното заличаване впоследствие на ползите от това чрез използване на продукти, които в действителност са вредни за здравето.
<P>
Относно: Затруднения на словенския театър в Триест
<P>
ЕС спешно се нуждае от член на Комисията, отговарящ за правата на човека. Правата на човека грубо се нарушават в ЕС. Ето пример от Италия. Един от стълбовете на националната идентичност и култура на словенското малцинство в Италия е словенският театър (Slovensko stalno gledališče) в Триест, който е създаден още през 1945 г. от общинските, провинциалните и регионалните органи в Италия.
<P>
Театърът винаги е срещал финансови затруднения, защото италианските органи не предоставят редовно финансиране. Наложи се театърът да спре да изпълнява репертоара си през септември поради финансови затруднения. Италианската държава има важно вътрешно и международно задължение да полага грижи за италианските граждани от словенското малцинство. Италианската държава не зачита правата на собствените си граждани и, като не дава възможност на театъра да извършва дейност, тя провежда политика на активна асимилация на малцинство. В Словения това поведение се разглежда като грубо нарушение на задълженията на Италия към една малцинствена група, в случая словенското малцинство.
<P>
Какво можете да направите вие като членове на Европейската комисия за запазване на словенския театър в Триест и заедно с него за запазване на словенския език?
<SPEAKER ID="435" NAME="Марош Шевчович" LANGUAGE="EN">
Бих искал също така да благодаря на уважаемия член на ЕП за този въпрос. Очевидно е, че той се опитва да използва всички възможни пътища, за да помогне и подобри положението в този театър. Трябва да започна, като подчертая, че действието на Общността в областта на културата се основава на член 151, който предвижда, че действието на Общността е насочено към насърчаване на сътрудничеството между държавите-членки и при необходимост към подкрепа и допълване на техните действия.
<P>
Решението относно разпределянето на национални средства между културните институции обаче се взема от държавите-членки и не съществува общностна компетентност, която да дава възможност на Комисията да повлияе на тези решения. Въпреки това междукултурният диалог и насърчаването на културното многообразие са ключови цели на Европейската културна програма и транснационалните проекти в тази област могат да бъдат допустими за получаване на подкрепа от Общността по програма "Култура".
<P>
Тази програма е насочена по-конкретно към насърчаване на творчеството и мобилността на артистите, обществения достъп до култура, разпространяването на изкуството и културата, междукултурния диалог и познаването на историческото и културното наследство на народите в Европа. Единствено проекти с европейско измерение могат да бъдат финансирани, което означава участие в проекта на най-малко три - или, в случай на многогодишни проекти, шест - организации от различни държави-членки.
<P>
Оперативните безвъзмездни средства за отделни културни институции са възможни единствено ако дейностите се осъществяват на европейско равнище в най-малко седем държави, участващи в културната програма. Следва също да се посочи, че Комисията е разработила стратегия за насърчаване на езиковото многообразие в Европейския съюз, което обхваща официални, национални, регионални, малцинствени и мигрантски езици.
<P>
Съобщението от септември 2008 г. "Многоезичието: преимущество за Европа и обща отговорност" потвърждава подкрепата на Комисията за всички езици, говорени в Общността, включително езиците, говорени от малцинствата. Тази стратегия се осъществява в тясно сътрудничество с държавите-членки, които остават обаче отговорни за вземане на решенията по отношение на вътрешната езикова политика. Насърчаването на изучаването на езици и езиковото разнообразие е също една от общите цели на програмата за учене през целия живот. По тази програма Европейският съюз подпомага проекти и мрежи за популяризиране на всички присъстващи в ЕС езици, включително малцинствените езици.
<P>
В допълнение към това следва да се подчертае, че защитата на лицата, принадлежащи към малцинства, е един от принципите, на които се основава Съюзът. Следователно Комисията счита, че държавите-членки трябва да използват всички налични правни инструменти, за да гарантират правата на физическите лица - включително принадлежащите към национални малцинства - и да противодействат проактивно на всички източници на дискриминация. Европейската комисия утвърждава своя ангажимент за защита на основните права и недопускането на дискриминация.
<SPEAKER ID="436" NAME="Jelko Kacin" AFFILIATION="ALDE">
(SL) Благодаря Ви за Вашия отговор, г-н член на Комисията. Той принципно отговаря на въпроса ми, но това не е принципен проблем. Това е много конкретен проблем, който засяга живота на хората. Действително Комисията е на мнение, че това е въпрос, който трябва да е в обхвата на компетентността на държавите-членки, но Парламентът счита, че не всичко в Италия работи така добре, както би следвало. Точно по тази причина ние ще гласуваме тук утре резолюция, която е продукт от разисквания относно свободата на медиите в Италия. Макар, разбира се, Комисията да счита, че няма правомощия в това отношение, мнозинството от нас тук са на мнение, че Комисията в действителност е в позиция да се занимава и с такива въпроси.
<P>
Въпросът с малцинствата не е просто въпрос на правата на гражданите. Този въпрос се отнася и до самата държава, която има отговорност и задължение да зачита правата на своите малцинства. Г-н член на Комисията, радвам се, че говорихте за дискриминация и противодействието срещу нея, но е факт, че никое малцинство не може да оцелее, освен ако не се прилага положителна дискриминация. Малцинството се нуждае от допълнително разбиране и помощ, както и от допълнителна морална, политическа и финансова подкрепа, за да оцелее. Това е положителна дискриминация. И в този конкретен случай, г-н член на Комисията, говорим за институция, създадена от споменатата преди това държава. Този театър е бил действащ в продължение на повече от четиридесет-петдесет години, но всяка година слушаме една и съща история. Отказването на финансиране до самия край на годината е форма на политически натиск и, както Вие самият знаете, всички славянски народи имат подобна поговорка: празната торба не може да стои изправена. Ние се нуждаем от конкретни финансови действия.
<SPEAKER ID="437" NAME="Марош Шевчович" LANGUAGE="EN">
Напълно разбирам Вашето безпокойство, но ние в Комисията трябва да действаме по много ясни установени правила, особено в областта на бюджетните кредити и бюджетните разходи.
<P>
Затова се опитах в моя отговор да Ви изложа възможностите за това, как ние, на европейско равнище, можем да помогнем на словенския театър.
<P>
Единственият начин, по който Комисията може да окаже финансова подкрепа в това отношение, би бил, ако ръководството на театъра установи сътрудничество със свои съседи и да осъществява дейност по културната програма при настоящите условия. Това смятам е постижимо и възможно и считам, че то също би било от полза не само за театрите, но и за други рецензенти и партньори, с които словенският театър би сътрудничил в бъдеще, тъй като единствено при тези условия Комисията може да разгледа положително финансирането на тези конкретни действия, които много ясно описват елемента от европейската добавена стойност и европейското сътрудничество в това отношение.
<P>
Както знаете, ако не разполагаме със специален бюджетен ред за този вид проекти, не можем да ги финансираме. Напълно разбирам, че разискванията по този въпрос много често са разпалени, тъй като това наистина засяга нации, националности и езици. Затова мисля, че Европейският парламент е много добре подготвен да разисква този въпрос, както Вие подчертахте в своя уточняващ въпрос.
<SPEAKER ID="438" NAME="Председател">
Времето за въпроси приключи.
<P>
Въпросите, които поради липса на време са останали без отговор, получават писмен отговор (виж приложението).
