<CHAPTER ID="007">
Обяснение на вот
<P>
Устни обяснения на вот
<SPEAKER ID="150" NAME="Hannu Takkula" AFFILIATION="ALDE">
(FI) Г-жо председател, искам само да кажа, че гласувах за отличния доклад. Г-жа Paliadeli е свършила чудесна работа за изграждането на европейското културно наследство и неговия собствен знак.
<P>
Според мен това е един чудесен показател за това как, в края на краищата, можем с малко разходи да постигнем специфична добавена стойност в Европейския съюз. Считам, че обектите, на които ще бъде присъден Знакът за европейско наследство, определено ще се ползват от него. Това ще бъде видно от броя на туристите, които ще ги посетят, и така ще се подпомогне по-доброто опознаване на Европа.
<P>
Много е важно да помним, че Европа е единна в своето многообразие, а за нас е важно да гарантираме, че граждани от различни европейски държави ще имат възможността да опознаят подобната на мозайка европейска идентичност на една по-широка основа.
<P>
Ето това исках да кажа, г-жо председател. Малко е трудно човек да се концентрира, когато хора напускат залата, но се надявам, че ще са чули моите думи.
<SPEAKER ID="151" NAME="Antonello Antinoro" AFFILIATION="PPE">
(IT) Г-жо председател, госпожи и господа, Знакът за европейско наследство е от съществено значение за един континент, включващ повечето от обектите на Юнеско, и в крайна сметка изтъква природните, археологически, градски и културни обекти, играли значителна роля в историята, културата и интеграцията на Европейския съюз.
<P>
Приемането на знака е важна стъпка за процеса на сближаване в ЕС, а освен това играе образователна и формираща роля в културния диалог. Можем да забележим също и че това решение е добро предзнаменование за бъдещите поколения, които ще имат все по-споделена визия за европейското наследство, което би могло да ги обедини в исторически и културен план.
<P>
Като отправям благодарност към докладчика за нейните усилия, същевременно бих искал да й поднеса сърдечните си поздравления за проведените преговори с Комисията за успешен резултат от тази инициатива, която е толкова важна за бъдещето на съхранената европейска култура.
<SPEAKER ID="153" NAME="Hannu Takkula" AFFILIATION="ALDE">
(FI) Г-жо председател, искам да кажа, че програмата за обучение през целия живот е един от успехите на Европа и трябва да се благодари на г-жа Pack за отличната й работа. Гласувах в подкрепа на доклада и бях особено доволен, че и онези, които енергично се противопоставят на европейската интеграция, могат да видят, че проекти като програмата за обучение през целия живот са необходими.
<P>
Много е важно, че е възможно програмата да бъде разширена и сега в нея да участва и Швейцария. Нещо повече, на нас, данъкоплатците в Европейския съюз, това няма да струва нищо, тъй като Швейцария плаща за участието си. Важно е, че най-добрите практики и най-добрите програми, които съществуват в Европейския съюз, могат да разширят обхвата си по този начин. Програмата за обучение през целия живот и програмата "Младежта в действие" са добър пример. Във връзка с това искам също да приветствам Швейцария в програмите на ЕС за младежта и културата.
<SPEAKER ID="154" NAME="Daniel Hannan" AFFILIATION="ECR">
(EN) Г-жо председател, искам да поставя един въпрос пред Парламента. Защо Швейцария се справя толкова добре? Човек би си помислил, че страна, особено изложена на влиянието на финансовия сектор, би пострадала извънредно много по време на неотдавнашната банкова криза, но през 2009 г. Конфедерация Швейцария имаше БВП на глава от населението 214% от този на ЕС. Нейният народ е два пъти по-богат от гражданите на държавите-членки.
<P>
Отчасти, разбира се, това е отражение на сделката, сключена между швейцарците и Брюксел. Те са на свободния пазар, обхванати са от свободното движение на стоки и услуги и така нататък, но са извън общата селскостопанска политика и общата политика за рибарството, сами контролират граници си, сами решават всички въпроси, свързани с правата на човека, плащат символични вноски в бюджета и са свободни да сключват споразумения с трети държави в търговските области.
<P>
Какъв прекрасен модел за Великобритания! Ако седем милиона швейцарци, разчитащи на двустранни търговски споразумения, могат да осигурят на своя народ най-високия стандарт на живот на континента, колко повече от това бихме постигнали ние, 60-милионен народ, търговска и морска нация, чиято колонизаторска и предприемаческа мощ са се докоснали до всички континенти?
<P>
И не трябва да оставяме нещата да спрат до връзките ни с Брюксел! След като си върнем държавата, трябва да последваме модела на швейцарците по отношение на тяхната система на регионализъм и пряка демокрация, и да притиснем властващите в максималната възможна степен.
<SPEAKER ID="156" NAME="Cristiana Muscardini" AFFILIATION="PPE">
(IT) Г-жо председател, госпожи и господа, въздържах се при днешното гласуване на доклада за комитологията, защото отново се опитват да направят антидъмпинговите процедури неприложими или свързани с политически избор по усмотрение, а те са, както знаем, един от малкото ефикасни защитни инструменти за борба с нелоялната конкуренция.
<P>
Въпреки че г-н Szájer постигна компромис със Съвета, наистина трябва да се подчертае, че това предложение не може да приведе в съответствие търговската политика с процедурите по комитология, особено в частта, свързана с търговските политики, което има неблагоприятни последици за европейските предприятия във време на сериозна криза, като създава нова безработица и нова вълна на премествания.
<P>
Без подходящи правила срещу фалшифицирането на стоки, няма смисъл да говорим за мерки за възстановяване на европейската икономика.
<SPEAKER ID="157" NAME="Daniel Hannan" AFFILIATION="ECR">
(EN) Г-жо председател, ще се изразя по възможно най-простия начин. Ирландските данъкоплатци и данъкоплатците в ЕС са изнудвани, за да се подкрепи европейската банкова система и единната валута. Вчера камарата на общините в моята страна гласува пакет двустранни заеми за Ирландия, която беше подпомогната от искрените и щедри членове на ЕП, които си мислеха, че помагат на приятелска държава.
<P>
Но вие не помагате на задлъжнял приятел, като му натрапвате още повече заеми и то при разорителна лихва. Ирландия беше съсипана от единната валута. Между 1998 г. и 2007 г., тя имаше реална лихва от -1%. Всеки ирландски икономист виждаше приближаващата катастрофа, но нищо не можеше да направи, защото вече нямаше ирландски лихви. Нямаше лихвени ставки, които можеха да се повишават. Сега, когато катастрофата настъпи, тя се влошава от невъзможността за девалвация. Една нация, вероятно цяло поколение, е осъдено на дефлация, дългове и емиграция, така че нашият проект да може да живее.
<P>
Вместо да се подпомага спасяването на еврото в Ирландия, следва да помогнем на Ирландия да се спаси от еврото и да възстанови собствената си валута, вероятно с временна обвързаност с британската лира, което ще й даде възможност да върне дълговете си и да се възстанови като независима и просперираща държава.
<SPEAKER ID="159" NAME="Cristian Dan Preda" AFFILIATION="PPE">
(RO) Г-жо председател, първо, искам да поздравя г-жа Andrikienза усилията й при изготвянето на доклада. Също така искам да кажа, че гласувах в полза на изменение 25 в неговата цялост, тъй като считам, че климатът на безнаказаност в Русия е изключително опасен.
<P>
Стремежът на Европейския съюз е да защитава на международната сцена същите принципи, които го ръководят и във вътрешно отношение, а именно демокрацията, принципите на правовата държава и правата на човека. Във всеки случай е напълно ясно, че много активисти за правата на човека са убити през последните години, което поставя под въпрос развитието на истинска демокрация в Русия.
<P>
Посланието, което искахме да предадем на руските органи чрез изменение 25, е неотложната необходимост да се разследва смъртта на Сергей Магнитски. Отговорът от страна на органите в Москва на тази инициатива всъщност показва, че руснаците чуват посланията на Европейския парламент. Това е още една причина да осъдим на висок глас липсата на разследване по случая. Призоваваме Съвета да следи отблизо въпроса и да предприеме необходимите мерки при липса на напредък.
<SPEAKER ID="160" NAME="Jarosław Kalinowski" AFFILIATION="PPE">
(PL) Г-жо председател, Европейският съюз защитава най-слабите членове на обществото и тези, които са жертва на дискриминация, и помага на най-бедните и на тези, които са в нужда. Присъждаме наградата "Сахаров" на хора от цял свят. Въпреки това Европейският съюз често не успява да наложи спазването на правата на човека на своята територия. Искам да обърна внимание на нерешения проблем, свързан с дискриминацията срещу малцинствата, включително полското малцинство в Литва - държава-членка на ЕС, която е страна по международни споразумения и договори за защита на правата на човека и малцинствата. Литовският парламент трябваше да вземе решение днес дали да ограничи възможностите за получаване на образование на малцинствен език. Той отложи решението за близко бъдеще.
<P>
За пореден път призовавам членовете на Европейския парламент, председателя на Парламента и Европейската комисия да гарантират, че спазването на принципите на демокрацията и зачитането на правата на малцинствата се прилагат ефективно в държавите-членки на ЕС. Ограниченията на броя на учебните часове по майчин език и мерките, насочени към затваряне на полски училища в Литва, не са нищо друго, освен дискриминация срещу национално малцинство.
<SPEAKER ID="161" NAME="Tunne Kelam" AFFILIATION="PPE">
(EN) Г-жо председател, аз също подкрепих изменение 25 по-специално втората част, в която Европейският парламент предлага "ЕС да наложи забрана за влизане на руските длъжностни лица, участвали в този случай, и насърчава правоприлагащите агенции в ЕС да си сътрудничат с цел замразяването на банковите сметки и други активи на тези руски длъжностни лица във всички държави-членки на ЕС".
<P>
Считам, че това е абсолютно ключов въпрос както за Русия, така и за Европейския съюз, и твърдо насърчавам Комисията и Съветът да следват препоръките на Европейския парламент. Правомощията на Европейския парламент неотдавна бяха разширени. Време е да спрем да правим изявления и вместо това да започнем да действаме, наказвайки отговорните за нарушенията на правата.
<P>
Считам, че сътрудничеството между Русия и Европейския съюз може да има реални перспективи само ако се намери прозрачно решение на случаите Магнитски и Ходорковски и ако отговорните бъдат наказани.
<SPEAKER ID="162" NAME="Hannu Takkula" AFFILIATION="ALDE">
(FI) Г-жо председател, гласувах в полза на доклада на г-жа Andrikienė. Считам, че е много важно да говорим за проблемите с правата на човека и да ги извеждаме на преден план. Това е в основата на Европейския съюз.
<P>
Трябва също така да гарантираме, че прилагаме на практика това, което проповядваме. Това е донякъде проблем. Разбира се, имаме много резолюции, но предизвикателството е как да им вдъхнем живот.
<P>
Всичко започва с практическата реалност. Може би трябваше да повдигна процедурен въпрос по отношение на доклада на г-н Arlacchi. Петдесет човека от тази страна на залата се изправиха. Аз и колегите ми ги преброихме. Разбрахме, че са по-малко от 40, така че нямаше резултат. Ако в залата се отнасяме по този начин към хора, чиито мнения противоречат на нашите или на мнозинството, нямаме основание да критикуваме държави, където има демократичен дефицит.
<P>
В Европейския съюз трябва да бъдем много внимателни, да гарантираме, че всичко, което правим тук, е в съответствие със закона, регламентите на ЕС и всички законови разпоредби относно правата на човека. Затова считам, че има място за подобрение тук, за да можем да се ползваме с доверие, когато обясняваме тези въпроси на Русия и останалата част на света. Самите ние трябва да се уверим, че не дискриминираме нито едно малцинство. Всеки, който работи в Европейския съюз, трябва да има възможност да се ползва от всички права на човека.
<SPEAKER ID="164" NAME="Peter van Dalen" AFFILIATION="ECR">
(NL) Г-жо председател, в това разискване Парламентът отново следва един твърде познат курс. Американските войски от НАТО създават бъркотия в Афганистан и след това Европейският съюз трябва да се намеси като ангел пазител и да поеме инициативата по въпроса.
<P>
И каква е стандартната реакция на мнозина в Парламента: ако ЕС направи само още малко, всичко би било хубаво отново! Г-жо председател, този начин на мислене ни води още по-надолу, ако прочетете параграф 63 от доклада, който препоръчва ангажирането на Иран, за да помогне да се намери решение за проблемите в Афганистан. Г-жо председател, трябваше да прочета това три пъти, за да се уверя, че не си въобразявам, но това наистина е написано: "да включва ..... по-специално Иран..."! Рядко съм попадал на по-странно предложение от това. Това е равносилно на използване на Велзевул за прогонване на дявола. Затова гласувах категорично против този доклад.
<SPEAKER ID="165" NAME="Daniel Hannan" AFFILIATION="ECR">
(EN) Г-жо председател, имах честта да посетя Афганистан по-рано тази година с британски въоръжени сили. Срещнах се не само с наши военнослужещи, но и с войници от Естония и Дания, които споделят един и същ лагер с тях. Бих искал да започна, като кажа, че не мога да изразя достатъчно благодарността си към мъжете и жените от различните наши държави-членки, както и от нашите презокеански съюзници, които отдават енергията си като се опитват да постигнат мир в тази нещастна, макар и красива земя.
<P>
Искам да кажа само едно нещо за този доклад. Струва ми се, че правим една грешка като западен алианс, който трябва да се справи с нашата политика за изкореняване на мака. Членовете на ЕП, които представляват избиратели от селски райони, знаят, че никой на света не е по-консервативен от малкия земеделски стопанин, а с нашата политика за унищожаване на реколти от мак в Афганистан ние сме превърнали население, което има силен интерес към реда и собствеността, в бандити, в разбойници, заради нашата политика да унищожаваме реколта, за която има пазар: има световен недостиг на опиати и морфин.
<P>
Ако можехме да възстановим имуществените права, щяхме да започнем да даваме на Афганистан основата за процъфтяващо гражданско общество с независима съдебна система и с течение на времето представително правителство.
<SPEAKER ID="167" NAME="Joe Higgins" AFFILIATION="GUE/NGL">
(EN) Г-жо председател, гласувах против резолюцията относно създаването на постоянен механизъм за действие при кризи за еврозоната, защото ние в Ирландия и Гърция знаем истината, че такива механизми служат за финансово спасяване на овладяна от криза финансова система, в която господстват спекуланти и всякакви печалбари за сметка на работещите хора, пенсионерите и бедните.
<P>
Днес в Брюксел Европейският съвет най-вероятно ще вземе решение да измени Договора от Лисабон с цел да си даде повече правомощия, за да налага строги условия за всяка финансова помощ, предоставяна на държавите-членки, и така ще институционализира принципа, че обществото е длъжно да плаща за кризата. Предупреждавам ирландското правителство да не си мисли, че може да натрапи това изменение на Договора от Лисабон на ирландския народ без референдум. Ирландското правителство вече превърна страната ни във васална държава на Международния валутен фонд, който работи откровено в полза на спекулантите и на финансовите пазари. Ние искаме референдум за всяко изменение на Договора от Лисабон, така че хората в Ирландия да имат възможността да се противопоставят, след като са превърнати в истински роби на финансовите пазари.
<P>
Писмени обяснения на вот
<SPEAKER ID="993" NAME="Luís Paulo Alves" LANGUAGE="PT">
Гласувах за предложението на Комисията за разширяване на първоначалната концепция за Знака за европейско наследство и превръщането му от междуправителствена инициатива във формално действие на Европейския съюз като принос към една по-стабилна европейска идентичност. Гласувах така, защото считам, че предложената цел на този знак трябва да бъде не само насърчаване на вътрешното сближаване в рамките на Европейския съюз, но също и доказателство за европейско единство и ценности извън неговите граници. Трябва да бъде изготвена оценка на знака и той да бъде приложен на практика след убедителното доказателство на резултатите в рамките на ЕС.
<SPEAKER ID="992" NAME="Laima Liucija Andrikien" LANGUAGE="LT">
Гласувах за резолюцията относно предложението на Комисията за използване на Знака за европейско наследство като средство, наред с други по-ефективни начини, за преодоляване на пропастта между Европейския съюз и неговите граждани, като начин да се подчертае, че европейската история е резултат от различното, но богато и взаимно допълващо се общо културно наследство. Съгласна съм, че решението на държавите-членки да поставят Знака за европейско наследство в рамките на ЕС не само ще помогне за увеличаване на видимостта му, престижа и доверието в него, но и ще допринесе за постигане на отдавна съществуващия стремеж към идеалите за сближаване и солидарност между европейските граждани. Подкрепям позицията на докладчика, че поради символичната стойност на знака като средство, допринасящо за европейската интеграция, транснационалните обекти трябва да се ползват с предимство, тъй като те популяризират сходствата; те насърчават създаването на мрежи и стимулират сътрудничеството и съвместната работа между държавите или регионите. Считам, че идеята за Знака за наследство на Европейския съюз, която цели засилване на чувството за споделяне на едно общо наследство у европейските граждани (чрез опознаване на историята и участие в дейности, подпомагащи диалога между културите), както и разглеждането на изграждането на ЕС като дълъг и все още развиващ се процес, представляват една стъпка напред в тази посока.
<SPEAKER ID="991" NAME="Sophie Auconie" LANGUAGE="FR">
През 2007 г. няколко държави-членки на Европейския съюз се обединиха, за да създадат Знак за европейско наследство. Тази инициатива имаше предназначението да "засили подкрепата от страна на европейците за съвместна европейска идентичност и да насърчи чувството за принадлежност към едно общо културно пространство" чрез подбор на определен брой специални обекти из целия континент. През 2008 г. Съветът на ЕС представи пред Комисията своите заключения, приканвайки я да внесе законодателно предложение, което да ни даде възможност, какъвто беше случаят с инициативата "Европейска столица на културата", да превърнем тази междуправителствена инициатива в истински знак на Европейския съюз. Като последващо действие в резултат на предложението на Съвета, Комисията инициира оценка на въздействието и обществено допитване. След това допитване Комисията внесе предложение за решение на Европейския парламент и на Съвета за предприемане на действие от страна на Европейския съюз за Знака за европейско наследство. Това е текстът, който подкрепих.
<SPEAKER ID="990" NAME="Vilija Blinkevičiūt" LANGUAGE="LT">
Гласувах за доклада, защото европейската история е резултат от различното, но богато и взаимно допълващо се общо културно наследство. Това още веднъж доказва, че ЕС се основава на стабилни ценности като свобода, демокрация, зачитане на правата на човека, културно многообразие, толерантност и солидарност. Благодарение на широко признатия принос на европейската култура за света, Европейският парламент одобрява идеята за знак, който да излиза извън границите на Европейския съюз и който да може да се използва като амбициозно средство, обслужващо външни политики. За да се постигне политическата му цел, новият Знак за европейско наследство трябва да се съсредоточи върху символиката и/или образователната стойност на обектите от наследството. Нещо повече: той трябва да набляга на тясното сътрудничество между обектите, на които е присъден знакът, за да се обменят най-добри практики и да се предприемат общи проекти. Бих искала да подчертая, че решението на държавите-членки да поставят Знака за европейско наследство в рамките на ЕС не само ще помогне за увеличаване на видимостта му, престижа и доверието в него, но и ще допринесе за постигане на отдавна съществуващия стремеж към идеалите за сближаване и солидарност между европейските граждани.
<SPEAKER ID="170" NAME="Diogo Feio" LANGUAGE="PT">
Едно от най-големите богатства на Европа се състои в културното многообразие, което идеално се отразява в многообразието на нейното културно, художествено, архитектурно и езиково наследство. Именно това многообразие, наред с богатата история и голямото зачитане на наследството и неговото опазване, превръща Европа в единствено по рода си място. Но въпреки че всички ние споделяме много богато и сравнително малко пространство, истината е, че в много от случаите не сме особено близко едни до други, нито се интересуваме едни от други. Ето защо мисля, че тази инициатива би могла да изгради по-тесни връзки между европейските граждани и да повиши осведомеността за европейското наследство и общите ценности, които споделяме, като по този начин превърне Европа в истински Съюз на многообразието.
<SPEAKER ID="171" NAME="João Ferreira" LANGUAGE="PT">
Като цяло измененията, предложени от докладчика, внесоха подобрения в първоначалния проект на Комисията. Налице са обаче и някои отрицателни аспекти. По отношение на насърчаването на езиковото многообразие, измененията, предложени от докладчика, не засягат главния проблем и следователно не успяват да коригират сериозните недостатъци на първоначалното предложение. Всъщност реално и резултатно насърчаване на езиковото многообразие се постига не "чрез използване на няколко езика на Европейския съюз", а по-скоро чрез използване на многообразието от езици на Съюза. Но все пак, по-важното е, че именно специфичните цели на доклада са неправилните концепции, стоящи в основата на тази идея. Знакът за европейско наследство (или Знакът за наследство на Европейския съюз) се основава на подхранването на заблудата за някаква единна европейска идентичност и единна европейска култура, основаващи се на ценности като свобода, демокрация и т.н.
<P>
Не съществува никакво единно "европейско културно наследство". Цялата история на европейската култура, също и както цялостната й, всеобхватна история, е изградена не само върху многообразието и достойната за възхищение творческа и прогресивна енергия, но също и върху жестоки, вражески конфликти, върху липса на толерантност и върху много елементи и среда на културно надмощие. Въпросът за наследството е особено чувствителна област поради тясната й връзка с историята, което е повод за сериозна загриженост, че това ще допринесе за тревожния процес на пренаписване на историята, на който напоследък станахме свидетели.
<SPEAKER ID="172" NAME="Jarosław Kalinowski" LANGUAGE="PL">
Видимостта на Европейския съюз и неговите институции в очите на неговите граждани е въпрос от съществено значение. За съжаление резултатите от проучването на общественото мнение сочат, че чувството за европейска идентичност и единство е все по-рядко срещано сред европейските граждани, а положението е същото по отношение на доверието в институциите на ЕС. Насърчаването на опознаването на общата ни история и общите културни корени би могло да бъде от особена полза в процеса на приближаване на Европейския съюз към неговите граждани, а също и в изграждането на чувство за сближаване и солидарност между тях. Новият Знак за европейско наследство би могъл да бъде от полза единствено в това отношение. Процедурите за рационализиране и стандартизиране на критериите за присъждане на знака ще повишат неговия престиж и видимостта на Европейския съюз, а също и доверието на гражданите в институции като Европейския парламент.
<SPEAKER ID="173" NAME="Jacek Olgierd Kurski" LANGUAGE="PL">
Днес гласувах в подкрепа на доклада относно предложението за решение на Европейския парламент и на Съвета за предприемане на действие от страна на Европейския съюз за Знака за европейско наследство. Считам, че това е интересна и стойностна инициатива, която ще подпомогне популяризирането на европейската култура и достижения и ще даде своя принос към развитието на туризма и отделните региони. Трябва да бъде приветстван фактът, че ние, в качеството си на Парламент, подчертахме, че Знакът за европейско наследство ще функционира като допълнение към други инициативи, свързани с културното наследство, като например Списъка на световното наследство на Юнеско и "Европейските културни маршрути" на Съвета на Европа, и няма да дублира тези инициативи.
<SPEAKER ID="175" NAME="David Martin" LANGUAGE="EN">
Приветствам предложението на Комисията за използване на Знака за европейско наследство като средство, наред с други по-ефективни начини, за преодоляване на пропастта между Европейския съюз и неговите граждани; като начин да се подчертае, че европейската история е резултат от различното, но богато и взаимно допълващо се общо културно наследство; като признание, че ЕС се основава на стабилни ценности като свобода, демокрация, зачитане на правата на човека, културно многообразие, толерантност и солидарност. Решението на държавите-членки да поставят Знака за европейско наследство в рамките на ЕС не само ще помогне за увеличаване на видимостта му, престижа и доверието в него, но и ще допринесе за постигане на отдавна съществуващия стремеж към идеалите за сближаване и солидарност между европейските граждани.
<SPEAKER ID="174" NAME="Clemente Mastella" LANGUAGE="IT">
Чувстваме се насърчени от предложението на Комисията за използване на Знака за европейско наследство като средство, наред с други инициативи, за преодоляване на пропастта между Европейския съюз и неговите граждани; като начин да се подчертае, че европейската история е резултат от различното, но богато и взаимно допълващо се общо културно наследство. То е едно признание, че ЕС се основава на стабилни ценности като свобода, демокрация, зачитане на правата на човека, културно многообразие, толерантност и солидарност.
<P>
Решението на държавите-членки да поставят Знака за европейско наследство в рамките на ЕС не само ще помогне за увеличаване на видимостта му, престижа и доверието в него, но и ще допринесе за окончателното постигане, в голяма степен, на отдавна съществуващия стремеж към идеалите за сближаване и солидарност между европейските граждани, като доведе до създаването на съвместна европейска идентичност и повишаването на интереса им към Съюза и неговото изграждане - две основни предизвикателства, пред които са изправени европейските институции.
<P>
Новият знак трябва обаче да се съсредоточи върху символиката и образователната стойност вместо върху красотата на обекта и трябва да набляга на тясното сътрудничество между обектите, на които е присъден знакът, за да се обменят най-добри практики и да се предприемат общи проекти в областта на научноизследователската дейност и развитието.
<SPEAKER ID="176" NAME="Louis Michel" LANGUAGE="FR">
Наред с други инициативи, Знакът за европейско наследство е допълнителен начин да се приближи Европейският съюз до неговите граждани и да се засили чувството им за принадлежност към Европа. Освен това той ще ни позволи да подобрим разбирането им за общата история и наследство на Европа. Знакът ще подпомогне насърчаването на езиковото многообразие и диалога между културите, както и създаването на мрежи, имащи за цел популяризирането на европейското наследство. Той ще стимулира привлекателността на икономиката по-специално чрез културен туризъм. Като подкрепим този знак, ще подобрим мултикултурния диалог.
<SPEAKER ID="177" NAME="Andreas Mölzer" LANGUAGE="DE">
Струва ми се, че ефективността на Знака за европейско наследство е поставена под въпрос, точно защото държавите-членки могат да решават за себе си дали да вземат участие в тази програма, или не. В допълнение - и тук съм съгласен с докладчика - предложените критерии за подбор и големият брой на обектите, на които би могъл да се присъди знакът, означават, че може да бъдат изгубени качеството и престижът. Тясното сътрудничество със съществуващите инициативи в областта на културното наследство, като например Списъка на световното културно наследство на Юнеско, е може би по-ефективен подход. Не гласувах в подкрепа на доклада, тъй като той не разглежда в достатъчно големи подробности нуждата от въвеждане на знак за културно наследство, основаващ се на точно определените цели.
<SPEAKER ID="989" NAME="Alfredo Pallone" LANGUAGE="IT">
Решението да се постави Знакът за европейско наследство в рамките на ЕС ще гарантира засилването на чувството за принадлежност към Европейския съюз у гражданите и ще насърчи идеалите за сближаване, солидарност и интеграция. Гласувах в подкрепа на доклада относно Знака за европейско наследство, защото Европа си е поставила за цел изграждането на съвместна идентичност и приближаването на ЕС до неговите граждани чрез повишаване на осведомеността за неговото богато и многообразно историческо и културно наследство, с което всеки гражданин се идентифицира и чрез което младите хора могат да научат повече за своята идентичност, като я споделят с останалите млади европейци. Превръщането на знака във формално действие също ще подпомогне популяризирането на обектите, които са играли ключова роля в историята и изграждането на Европа.
<SPEAKER ID="988" NAME="Maria do Céu Patrão Neves" LANGUAGE="PT">
Възторжено приветствам предложението за решение на Европейския парламент и на Съвета за създаване на Знака за европейско наследство. Целта - да се изгради съвместна европейска идентичност и да се насърчат интересите на Съюза - е от решаващо значение за мира и социалното сближаване.
<P>
Предложената мярка за популяризиране на европейското наследство с помощта на транснационален уебсайт се харесва на младите европейци и би могла да ги насърчи да научат повече за историята на своя континент, да се запознаят задълбочено с многонационалното наследство и споделеното културно наследство, както и да узнаят повече за хората и идеите, които са били водещи при изграждането на самия Европейски съюз.
<P>
Тази мярка е с голяма символична и образователна стойност и ще представи цялостно европейската история и култура. Подкрепям изразените в доклада намерения да се осигури ефективното участие на Европейския парламент и Съвета в процеса на подбор на представените обекти и тяхното съдържание, за да се гарантира високата прозрачност и демократичния характер на инициативата.
<SPEAKER ID="178" NAME="Crescenzio Rivellini" LANGUAGE="IT">
Поздравявам г-жа Paliadeli за отлично свършената работа. Днес Европейският парламент даде зелена улица на Знака за европейско наследство - списък с обектите, които са играли ключова роля в историята и чието значение надхвърля националните граници. Европейският съюз има население от около 500 млн. души, повечето от които смятат, че на първо място, са граждани на своите държави на произход, а не европейски граждани. Отсъствието на силна европейска идентичност може да бъде разглеждано като пречка по пътя към европейска интеграция, но съвсем не е изненадващо. Европейският континент е огромна мозайка от езици и обичаи, а различията между държавите, включени в него, често са по-очевидни от общите черти.
<P>
Инициативата ще даде възможност да се засили чувството за принадлежност към Европа и ще доведе до по-голямо сближаване между гражданите на различните държави. Ето защо е важно да се изтъкнат обектите, които популяризират и символизират европейската интеграция, както и онези, които популяризират идеите и ценностите на Европейския съюз. Освен това, също както обектите от Списъка на световното наследство на Юнеско, тези, които носят европейския знак, следва да привлекат повече туристи с благоприятни последици за местната икономика.
<SPEAKER ID="179" NAME="Raül Romeva i Rueda" LANGUAGE="EN">
Създаването на съвместна европейска идентичност и повишаването на интереса към Европейския съюз и неговото изграждане са предизвикателства, пред които са изправени европейските институции в усилията си да постигнат широкообхватно сближаване и солидарност. Несъмнено има други, по-радикални и очевидни пътища да се засили вярата на европейците в Европейския съюз и неговите ръководители (неотдавнашната финансова криза показа, че все още има много за постигане във висшите ешелони на администрацията). Въпреки това знанията за историята на нашия континент, опознаването на неговото многонационално, макар и общо културно наследство и задълбоченото запознаване на младото поколение с идеите и хората, които са били водещи при изграждането на Европейския съюз, могат действително да допринесат за преодоляване на пропастта между ЕС и неговите граждани.
<SPEAKER ID="180" NAME="Joanna Senyszyn" LANGUAGE="PL">
Като член на комисията по култура и образование гласувах в подкрепа на резолюцията на Парламента относно предложението за решение на Европейския парламент и на Съвета за предприемане на действие от страна на Европейския съюз за Знака за европейско наследство. Идеята за създаване на знак на ЕС е важна от гледна точка на повишаването на осведомеността на гражданите за историята и културното наследство на Европейския съюз, както и на изграждането на европейска идентичност и връзки между държавите.
<P>
Чрез подбор на обекти в отделните държави-членки, които са кандидатствали за присъждане на Знака за европейско наследство на ЕС, ние ще повишим осведомеността на гражданите за факта, че историята на Европа засяга всички нас, независимо от нашето местоживеене, език и култура. Превръщането на Знака за европейско наследство в инициатива на ЕС ще помогне за увеличаване на видимостта му, престижа и доверието в него. Това, на свой ред, би могло да се превърне в икономически и социални ползи, наред с другото, като се направят обектите, на които е присъден знакът, по-привлекателни за туристите. Подборът на обектите, на които ще бъде присъден знакът, също ще помогне да се повиши у по-младото поколение интересът към и познаването на идеите и народите на Европа, а с това ще сближи повече европейските граждани.
<SPEAKER ID="181" NAME="Czesław Adam Siekierski" LANGUAGE="PL">
Инициативата "Знак за европейско наследство" има предназначението да популяризира обектите, личностите и дейностите, допринесли за процеса на европейската интеграция. Тя има за цел повишаването на осведомеността на гражданите за основните ценности като демокрация, солидарност, културно многообразие и толерантност, върху които се основава Общността. Списъкът с обектите, на които е присъден Знакът за европейско наследство, ще функционира като карта на традициите и културите на нашия континент, както и карта на местата, изиграли ключова роля в изграждането на европейската идентичност. Общото, но многообразно наследство на Европа би могло да укрепи чувството за тази идентичност у нейните граждани и да засили процеса на европейското сближаване. Тази инициатива ще създаде програма за сътрудничество между европейските държави и региони. Нещо повече: тя би могла да има положително въздействие върху сектора на туризма, като подпомогне увеличаването на привлекателността на регионите и същевременно подобри икономическото им положение. Съгласен съм, че програмата трябва да се превърне във формално действие под покровителството на ЕС, тъй като това би увеличило нейното приемане, престижа и доверието в нея. Увеличената видимост на програмата ще предостави възможност на по-голям брой граждани да се идентифицират със знака, който символизира и популяризира европейската интеграция.
<P>
Програмата трябва да функционира успоредно с и като допълнение към международната програма на Юнеско и инициативата "Европейска столица на културата", тъй като Знакът за европейско наследство функционира на равнището на качеството с образователна и символична стойност, а в по-малка степен - на естетичните и архитектурни качества. Ние трябва да търсим начини да укрепим чувството на гражданите за принадлежност към Европа.
<SPEAKER ID="182" NAME="Csanád Szegedi" LANGUAGE="HU">
Считам, че европейските ценности, като например староунгарското руническо писмо, са от огромно значение и че тяхното признаване и оценяване посредством присъждането на награди е крайно необходимо. В този случай обаче трябва да съхраним традицията да присъждаме този знак на стойностни обекти, действително намиращи се в рамките на ЕС. Недопустимо е знакът да се разпростре и върху трети страни, тъй като с това само бихме дублирали Списъка на световното наследство на Юнеско. От друга страна, надявам се, че знакът ще ни помогне да се завърнем към традиционните европейски ценности, както и че неговото присъждане наистина ще бъде израз на признание. Въздържах се поради гореспоменатите противоречия в доклада.
<SPEAKER ID="987" NAME="Luís Paulo Alves" LANGUAGE="PT">
Гласувах в подкрепа на препоръката относно условията за участието на Швейцария в програмата "Младежта в действие" и в програмата за обучение през целия живот, тъй като го считам за положителен фактор в стратегията на ЕС за младежта; това е така, защото представлява етап от процеса на сътрудничество с тази страна в областта на секторните политики в рамките на Европейския съюз. Тъй като Швейцария проявява желание за участие в човешко, икономическо и социално отношение в проекта, включващ млади хора, Европейският съюз може само да се облагодетелства от участието на младежи от трети държави като Швейцария в процеса на повишаване на осведомеността относно интеграционния процес на ЕС сред по-младите поколения.
<SPEAKER ID="986" NAME="Laima Liucija Andrikien" LANGUAGE="LT">
Гласувах в подкрепа на препоръката, защото нямам съмнения, че сътрудничеството на ЕС с Швейцария в областта на образованието, науката и въпросите на младежта ще бъде от взаимна полза за подобряването и ефективното прилагане на политиките в тези области. Участието на Швейцария в програмата "Младежта в действие" и в програмата за обучение през целия живот за 2007-2013 г. ще даде допълнителен тласък на тези програми и ще създаде възможности за обмен на участници, за споделяне на опит, като същевременно ще запази финансовите и другите интереси на ЕС.
<SPEAKER ID="985" NAME="Sophie Auconie" LANGUAGE="FR">
Програмата "Младежта в действие" е предназначена да развива и подкрепя сътрудничеството в областта на младежта в Европейския съюз. Тя има за цел да насърчава участието на младите хора в обществения живот, особено онези в неравностойно положение или с увреждания, и да поощрява инициативността, предприемчивостта и творчеството. На свой ред програмата за образование и обучение през целия живот подпомага развитието на Съюза като напреднало общество на знанието в съответствие с Лисабонската стратегия. Подкрепяйки и допълвайки дейността на държавите-членки, тя има за цел да насърчава обмена, сътрудничеството и мобилността между системите за образование и обучение на Общността, за да станат световен еталон за качество. Швейцария, която не е държава-членка на ЕС, в момента не участва в тези дейности. Мисля, че обратното е необходимо в този случай и че трябва да включим нашите швейцарски съседи в тези политики в контекста на един отворен Съюз. Ето защо гласувах в подкрепа на законодателната резолюция, която приобщава Швейцария към тези важни дейности.
<SPEAKER ID="984" NAME="Vilija Blinkevičiūt" LANGUAGE="LT">
Гласувах в подкрепа на препоръката, изготвена от Европейския парламент, защото одобрявам проекторешението на Съвета относно участието на Швейцария в програмата "Младежта в действие" и в програмата за обучение през целия живот. Въпреки че е избрала да не се присъединява към Европейското икономическо пространство, Швейцария все пак си сътрудничи тясно с Европейския съюз в областта на образованието, обучението и въпросите на младежта. Споразумението е уместно, тъй като Швейцария е поела ангажимента да се придържа към условията и разпоредбите, утвърдени от Европейската комисия. Освен това проектите и инициативите, представени от участници от Швейцария, ще се подчиняват на същите условия, правила и процедури, на които и проектите, представени от държави-членки на ЕС. Швейцария ще се съобразява с разпоредбите за финансов контрол и одит на ЕС. В съответствие с двустранното споразумение Швейцария ще създаде национална агенция, която да координира изпълнението на програмите на национално равнище, и ще дава годишен финансов принос във всяка програма (през 2011 г. 1,7 млн. евро за програмата "Младежта в действие" и 14,2 млн. евро за програмата за обучение през целия живот).
<SPEAKER ID="184" NAME="Diogo Feio" LANGUAGE="PT">
Сътрудничеството с Швейцария по въпросите на образованието е важна крачка в отношенията между ЕС и Швейцария. Въпросните две програми подкрепят обучението през целия живот и участието на младите хода в процеса на европейската интеграция чрез толерантност и солидарност между младите европейци. Споразумението между Комисията и Швейцария е уместно, като се има предвид, че швейцарските участници в тези програми кандидатстват при равни условия с всички други млади европейци и че Швейцария се е ангажирала да се приспособи към европейските правила и техния надзор, както и да допринася финансово в двете програми.
<SPEAKER ID="983" NAME="Pat the Cope Gallagher" LANGUAGE="EN">
Приветствам приемането на доклада в качеството си на председател на делегацията на Европейския парламент за връзки с Швейцария. Европейската комисия, Европейският парламент и държавите-членки на ЕС се споразумяха за създаването на програмата "Младежта в действие", която осъществява правната рамка за подкрепа на дейности, свързани с неформалното обучение на млади хора. Целта на настоящото предложение е да се предвиди участието на Швейцария в програмата "Младежта в действие" и програмата за обучение през целия живот. Швейцария е единствената европейска страна с участие в тези програми, без да е член на ЕИП, страна кандидатка или потенциална кандидатка. Въпреки че е избрала да не се присъединява към ЕИП, Швейцария демонстрира постоянен интерес към по-тясното сътрудничество с ЕС в областта на образованието, обучението и младежта.
<SPEAKER ID="185" NAME="Jarosław Kalinowski" LANGUAGE="PL">
Всички ние много добре осъзнаваме, че добрата образователна система, гарантираща на младите хора възможно най-доброто образование, е от огромно значение за всяка страна. Доброто ниво на квалификация, знания и образование има пряко въздействие върху културата и пазара на труда, и като последица от това върху жизнения стандарт на гражданите. Всяка страна желае да се гордее със своите млади хора, а всеки млад човек желае да има възможността да опознае нови култури и езици, както и да придобие професионален опит в чужбина. Европейският съюз може да се гордее със своята добре развита система за обмен на студенти и с отворените си пазари на труда, което означава, че пред всеки млад европеец има много възможности за интелектуално и професионално развитие. Участието на Швейцария в програмата "Младежта в действие" показва нагледно, че сътрудничеството с Европейския съюз, особено в областта на образованието, е от голямо значение за страната. Не трябва да пречим на младите швейцарски граждани да се ползват от привилегиите и възможностите, които предоставя образованието в Общността.
<SPEAKER ID="186" NAME="Petru Constantin Luhan" LANGUAGE="RO">
Вниманието, насочено върху образованието и обучението, върху научните изследвания и особено върху ресурса, предоставен на Европейския съюз в лицето на неговите младежи, постоянно нараства. Чрез създаването на нови възможности за обучение искаме да предложим на нашите граждани повече шансове. Програмите за образованието, обучението, културата, научните изследвания и младежта са ключов елемент в тази стратегия. Целта на програмата "Младежта в действие" е да внуши чувство на активно европейско гражданско съзнание, солидарност и толерантност сред европейците, от юношеството до зрелостта.
<P>
Програмата насърчава мобилността както вътре, така и извън границите на ЕС, и поощрява включването на всички млади хора, независимо от тяхната образователна, социална и културна биография. Като член на делегацията за връзки с Швейцария и Норвегия, гласувах за доклада, тъй като мисля, че споразумението, подписано между Комисията и швейцарските органи, е съвсем уместно и от взаимен интерес. Това ще ни даде възможност да помогнем на колкото може повече млади хора да получат нови умения, а също и да им предложим възможности за обучение с европейско измерение.
<SPEAKER ID="187" NAME="David Martin" LANGUAGE="EN">
Въпреки че е избрала да не се присъединява към Европейското икономическо пространство, Швейцария демонстрира постоянен интерес към по-тясното сътрудничество с ЕС в областта на образованието, обучението и младежта. Първоначално правните основания за програмите на ЕС за образованието, обучението и младежта не предвиждаха участието на Швейцария, но това се промени през 2006 г., когато Парламентът и Съветът приеха решения за създаване на програмата "Младежта в действие" и програмата за обучение през целия живот за 2007-2013 г. През февруари 2008 г. Съветът разреши на Комисията да започне преговори за участие на Швейцария в тези две програми. Споразумение беше постигнато през август 2009 г. и Съветът вече е приел решение, с което се одобрява неговото подписване и предварително прилагане от 2011 г. Аз подкрепих това предложение.
<SPEAKER ID="188" NAME="Mario Mauro" LANGUAGE="IT">
Участието на Швейцария, страна, избрала да не бъде част от Европейския съюз, в програмата "Младежта в действие" и в програмата за действие за обучение през целия живот не може да се изключи априори, а трябва внимателно да се оцени. Подкрепям условията на споразумението, постигнато между Комисията и правителството на Швейцария, и затова гласувах в подкрепа на доклада на г-жа Pack. Правилно е на Швейцария да се предоставят ползите от програмите, но също така е добре да се гарантират всички финансови и други интереси на Европейския съюз.
<SPEAKER ID="189" NAME="Louis Michel" LANGUAGE="FR">
Въпреки че не е държава-членка на Европейското икономическо пространство, Швейцария продължава да проявява интерес към по-тясното сътрудничество със Съюза в областта на образованието, обучението и младежта. Сключването на споразумението относно участието на Швейцария в програмата "Младежта в действие"и в програмата за действие в областта на образованието и обучението през целия живот е много положително следствие от това. Идеята за образование и обучение през целия живот е от жизненоважно значение за конкурентоспособността на икономиката, основана на знанието.
<P>
Тя може да се прилага на всички нива на образование и обучение; отнася се до всеки етап от живота и до различните форми на обучение. Трябва да развиваме и да засилим обмена, сътрудничеството и мобилността. Освен това е важно да се насърчат младите хора, особено онези в неравностойно положение или с увреждания, да участват в обществения живот и да се поощрява инициативността, предприемчивостта и творчеството, за да се популяризира активното европейско гражданско съзнание, да се развива солидарността и да се насърчава толерантността.
<SPEAKER ID="190" NAME="Andreas Mölzer" LANGUAGE="DE">
Напълно разбираемо е, че Швейцария, която осигурява част от финансовата подкрепа за програмата "Младежта в действие" и програмата за обучение през целия живот, сега иска да участва в тези програми. Все пак в духа на обучението би било също така добре, ако ЕС вземе пример от Швейцария, когато стане въпрос за пряка демокрация. Когато населението на Швейцария вземе решение против издигането на минарета, решението се приема. Същото се отнася и за новата инициатива за депортирането на чуждестранни престъпници. Швейцарските органи съзнават, че когато хората кажат "не", имат предвид "не", затова не продължават да провеждат гласувания до постигане на желания резултат, а впоследствие да изразяват учудване от спада в броя на гласоподавателите. Швейцарският пример трябва да ни накара да се замислим за безпокойството на хората. Не мога изцяло да се съглася с правилата, описани в доклада, поради което гласувах против него.
<SPEAKER ID="982" NAME="Maria do Céu Patrão Neves" LANGUAGE="PT">
Гласувах в подкрепа на препоръката относно проекторешението на Съвета за сключването на Споразумението между Европейския съюз и Конфедерация Швейцария за определяне на реда и условията за участието на Конфедерация Швейцария в програмата "Младежта в действие" и в програмата за действие за обучение през целия живот (2007-2013 г.), защото вярвам, че споразумението, договорено от Комисията с швейцарските органи, е положително, като повишава ползите от програмата в Швейцария и защитава интересите на Европейския съюз, не на последно място финансовите му интереси.
<SPEAKER ID="191" NAME="Crescenzio Rivellini" LANGUAGE="IT">
Днес в пленарната зала гласувахме по проекта за законодателна резолюция относно участието на Швейцария в програмата "Младежта в действие" и в програмата за действие за обучение през целия живот. Въпреки че е избрала да не се присъединява към Европейското икономическо пространство, Швейцария демонстрира постоянен интерес към по-тясното сътрудничество с ЕС в областта на образованието, обучението и младежта. Благодарение на тази препоръка имаме споразумение между ЕС и Швейцария, което предоставя на последната възможността да участва в програмата "Младежта в действие" и в програмата за действие за обучение през целия живот.
<SPEAKER ID="192" NAME="Raül Romeva i Rueda" LANGUAGE="EN">
Въпреки че е избрала да не се присъединява към Европейското икономическо пространство, Швейцария демонстрира постоянен интерес към по-тясното сътрудничество с ЕС в областта на образованието, обучението и младежта. Първоначално правните основания за програмите на ЕС за образованието, обучението и младежта не предвиждаха участие на Швейцария, но това се промени през 2006 г., когато Парламентът и Съветът приеха решения за създаване на програмата "Младежта в действие" и програмата за обучение през целия живот за 2007-2013 г. През февруари 2008 г. Съветът разреши на Комисията да започне преговори за участие на Швейцария в тези две програми. Споразумение беше постигнато през август 2009 г. и Съветът вече е приел решение, с което се одобрява неговото подписване и предварително прилагане от 2011 г. Съгласно член 218, параграф 6 от ДФЕС Съветът трябва да получи съгласието на Европейския парламент, преди споразумението да влезе в сила. Решенията на Парламента и Съвета, приети през 2006 г. за създаване на програмата "Младежта в действие" и Програмата за обучение през целия живот, вече предвиждаха по принцип участието на Швейцария. Споразумението, по което преговарят Комисията и швейцарските органи, е съвсем адекватно: то разширява обхвата на ползите от тези програми и върху Швейцария, като същевременно защитава финансовите и други интереси на ЕС. Затова докладчикът препоръчва Парламентът да одобри проекторешението на Съвета.
<SPEAKER ID="193" NAME="Czesław Adam Siekierski" LANGUAGE="PL">
Швейцария е страна, която трябва да се бори с проблема с неравностойния достъп до висшето образование, въпреки че има отлични образователни програми. Нека се надяваме, че сътрудничеството с ЕС ще означава, че младите швейцарци, по-специално онези от имигрантското население, ще имат по-добър шанс за достъп до образование. Опитът на държавите-членки в областта на програмите, улесняващи образователния обмен на млади хора, ясно показва, че те не само популяризират доброто обучение, но и играят важна роля по отношение на европейската интеграция благодарение на усвояването на езиците, културите и традициите на отделните страни. Същевременно програмата за обучение през целия живот представлява отлична възможност за привличане на вниманието върху ролята на жените в Швейцария. Страната последна в Европа предостави на жените правото да гласуват във федералните избори през 70-те години на ХХ в. и от много време жените там съставляват социална група, на която е трудно не само да участва пълноценно в гражданското общество, но и да получи достъп до образователна и професионална реализация.
<P>
Днес жените на средна възраст, които желаят да участват на пазара на труда, често пъти се сблъскват с проблем, породен от липсата на квалификация или опит, тъй като значителен брой от тях са останали вкъщи, за да се грижат за семействата си, заради високите цени на детските заведения.
<SPEAKER ID="195" NAME="Charalampos Angourakis" LANGUAGE="EL">
Двата доклада относно правата на човека в ЕС и по света са предизвикателство за работниците, които с развитието на капиталистическата криза се задушават под варварската атака срещу правата и живота им от страна на ЕС, капитала и буржоазните правителства, които се опитват да ги накарат да платят цената за кризата и да спасят печалбите на монополите. Много е нагло от страна на политическите представители на капитала да обявяват ЕС за пазител на правата на човека, когато той е в процес на приемане на новата, още по-реакционна доктрина "НАТО 2020" и е на първо място по експлоатиране на хората и природните ресурси и в подкрепата на марионетни и реакционни режими. Същевременно във всички държави-членки на ЕС трудовите и социални права, придобити в тежка, кървава битка, се унищожават, борбата на обикновените хора и на труда е жестоко репресирана, ловът на имигрантите и расизмът са във възход, основните свободи и демократичните права на обикновените хора се ограничават, а комунистическите партии и комунистическите символи се забраняват в редица държави. Стандартните отговори на предполагаемите нарушения на правата на човека в Куба и други страни, които оказват съпротива на империалистическите планове, са сурови заплахи, принуда и натиск за прекършване на волята на народа, за да се откажат от правото си свободно да решават собствената си съдба.
<SPEAKER ID="981" NAME="Sophie Auconie" LANGUAGE="FR">
Традиционно декемврийската сесия е отчасти посветена на правата на човека. Едно от ритуалните събития, които придружават сесията, освен присъждането на наградата "Сахаров", е приемането на резолюция относно годишния доклад на Парламента относно правата на човека по света и политиката на Европейския съюз в тази област. Сред международните ангажименти на Съюза е наистина насърчаването на демокрацията и правата на човека по целия свят. Тазгодишният доклад отбелязва, че продължават да се извършват сериозни нарушения в тази област и че положението е утежнено от икономическата криза, изменението на климата, новите технологии и борбата срещу тероризма. Той препоръчва целите на Договора от Лисабон да се осъществяват по-специално чрез новата Европейска служба за външна дейност. Г-жа Andrikienė, докладчик по текста, посочва, че приоритетът на последователната европейска външна политика трябва да бъде насърчаването на демокрацията и правата на човека.
<SPEAKER ID="980" NAME="Vilija Blinkevičiūt" LANGUAGE="LT">
Гласувах в полза на годишния доклад за 2009 г. относно правата на човека по света и политиката на Европейския съюз в тази област, защото той разглежда, оценява и в конкретни случаи прави анализ на дейността на Европейския съюз в областта на правата на човека и демокрацията, както и на бъдещите предизвикателства. По отношение на насилието срещу жени Европейският парламент изразява дълбоката си загриженост относно вкоренените в редица страни дискриминация на полова основа и домашно насилие и посочва, че жените от селските райони са особено уязвима група. Затова одобрявам настояването на Парламента в диалозите по правата на човека да се обърне изрично внимание на правата на жените, и по-специално на борбата и отстраняването на всички форми на дискриминация и насилие срещу жени и момичета, всички форми на вредни традиционни практики и обичаи, като например гениталното осакатяване на жените и ранните или принудителни бракове, всички форми на трафик на хора, домашно насилие и убийство на жени, експлоатация на работното място и икономическа експлоатация. Тъй като милиони деца все още са жертва на изнасилване, домашно насилие, физическо, емоционално и сексуално насилие, съм съгласна, че ЕС трябва спешно да предприеме допълнителни мерки срещу детския труд и да прилага по-ефективно инструментите, с които разполага.
<SPEAKER ID="196" NAME="Diogo Feio" LANGUAGE="PT">
Ролята на Европейския съюз на защитник на правата на човека е основна характеристика, от която институциите не трябва да се отказват и която трябва да се запази като приоритет на дипломатическата дейност. Приложение I към настоящия доклад е най-доброто доказателство за това, тъй като изброява всички случаи на нарушения на правата на човека, които ние в Европа осъждаме, от Афганистан и Сомалия до Русия и Иран. Ние не си затваряме очите, нито заравяме глава в пясъка, дори когато стратегически партньорства са изложени на риск, тъй като частните интереси не могат да бъдат поставени пред защитата на свободата и правата на човека.
<P>
По мое мнение позицията на Съюза трябва да продължи да бъде следната: интервенционистка и смела, бореща се за правата на човека и демокрацията.
<SPEAKER ID="197" NAME="Ilda Figueiredo" LANGUAGE="PT">
Настоящият доклад е част от повтарящо се упражнение по чисто лицемерие на мнозинството, доминирано от десницата и социалдемократите, които си присвояват ролята на "посланик" в защитата на правата на човека. Това е упражнение, което само се разобличава заради очевидните противоречия, които съдържа, не на последно място заради използването на предполагаемата защита на правата на човека за насърчаване на намеса в държави, в които собствените му интереси са изложени на риск, разгромявайки своите съюзници и подпомагайки ги, особено Съединените щати.
<P>
Примери за това са т. нар. полети на ЦРУ и съучастието на правителствата на много държави от ЕС в отвличането, изтезанията и незаконното прехвърляне на затворници в залива Гуантанамо, продължаващата окупация на Афганистан от силите на НАТО и последвалите кланета на цивилно население под предлог за борба с тероризма. Други примери са подкрепата за политиката на Израел на апартейд над народа на Палестина, подкрепата за продължаващата окупация на Западна Сахара от Мароко и подкрепата за нелегалната блокада на Куба от САЩ, осъдена от Общото събрание на ООН 18 поредни пъти. Тези политики, както и мнозинствата, които ги насърчават, предизвикват отвращение: наближава моментът, когато хората ще могат да ги отхвърлят.
<SPEAKER ID="979" NAME="Louis Grech" LANGUAGE="EN">
Директивата относно предотвратяването и борбата с трафика на хора има за цел да създаде по-враждебна среда за трафикантите на хора чрез наказване на престъпниците и гарантиране на по-стабилна превенция и защита на жертвите. Недопустимо е, че трафикът на хора все още е факт в Европа, засягащ стотици хиляди хора, предимно от уязвими социални групи като малцинства, жени и деца, с цел сексуална експлоатация, принудителен труд, съвременно робство и други. Категорично осъждам всички форми на експлоатация на жертвите на трафика на хора и затова подкрепям укрепването на защитата на жертвите и въвеждането на по-големи санкции за трафикантите. Подобряването на сътрудничеството между държавите от ЕС и на координацията между различните институции и организации на европейско, национално и регионално равнище е от особено значение за успешното прилагане на директивата. ЕС трябва да използва своите международни отношения да накара партньорите си да ограничат трафика на хора и да гарантира, че правата на жертвите се спазват в целия свят. Освен това трябва да включи в своя политически диалог с трети страни нормите, стандартите и принципите на международната система за правата на човека за борба и предотвратяване на трафика на хора.
<SPEAKER ID="978" NAME="Sandra Kalniete" AFFILIATION="PPE">
в писмена форма. - (LV) Гласувам в полза на резолюцията и предложението за категорично настояване пред руските органи да изправят пред съда лицата, виновни за убийството на руския адвокат Сергей Магнитски, и призовавам Парламентът да разгледа възможността да откаже на руските длъжностни лица, участващи в случая, достъп до Европейския съюз, както и да замрази банковите им сметки и другите им активи във всички държави-членки на ЕС. Подобно искане ще изпрати категоричен сигнал към руските органи, че гражданите на Европейския съюз считат за недопустими сериозните недостатъци на руската правосъдна система, избирателното прилагане на законите в интерес на властите и факта, че лицата, виновни за нападенията и дори за смъртта на защитници на правата на човека, независими журналисти и адвокати, все още твърде често остават ненаказани. Сигналът ще потвърди подкрепата на ЕС за защитниците на правата на човека в Русия, които работят в особено тежки условия.
<SPEAKER ID="198" NAME="Bogusław Liberadzki" LANGUAGE="PL">
Спазването на правата на човека е една от основните ценности на ЕС, ценност, на която групата на Прогресивния алианс на социалистите и демократите в Европейския парламент обръща специално внимание, тъй като присъства в дневния ред на практически всяка среща на нашата група. Важно е Парламентът като цяло също да посвети вниманието си на този въпрос. Свидетели сме на известно подобрение, макар и бавно, на положението по света. Все още има държави, чиито правителства постоянно нарушават правата на човека, но има и такива, в които промените са в ход. Устното предложение за изменение на докладчика посочи положителните тенденции в Русия. Положението в Куба обаче все още е притеснително, както се видя от церемонията по връчването на наградата "Сахаров" за 2010 г. Гласувах без колебание в полза на доклада.
<SPEAKER ID="199" NAME="David Martin" LANGUAGE="EN">
Годишният доклад относно правата на човека е неизбежно упражнение, което гледа назад, но все пак го приветствам. Докладът касае периода от юли 2008 г. до декември 2009 г., точно преди влизането в сила на Договора от Лисабон. Горещо приветствам ангажимента на г-жа Аштън към правата на човека и уверението, че правата ще бъдат включени в работата на ЕСВД. Надявам се това ще означава, че когато следващата година разискваме доклада относно правата на човека, ще можем да отчетем по-съгласуван и последователен подход към правата на човека от страна на ЕС.
<SPEAKER ID="200" NAME="Clemente Mastella" LANGUAGE="IT">
Годишният доклад има за цел да подчертае твърдата решимост и дългосрочните усилия на Европейския парламент да защитава правата на човека и демокрацията по света чрез развитието на все по-интегрирана и ефективна европейска политика, способна да гарантира по-голяма съгласуваност и последователност във всички области на политиката, независимо дали в двустранните отношения с трети страни или в подкрепата за международните и местните организации на гражданското общество. По-специално настояваме на значението на провеждането на задълбочена оценка на свързаните с правата на човека аспекти на европейската политика за съседство, която по-конкретно трябва да обърне внимание на съгласуваността и ефикасността на съществуващите механизми, като например планове за действие, доклади за напредъка, диалози относно правата на човека и процеса на вземане на решения за задълбочаване на отношенията с държави извън ЕС.
<P>
Искаме да дадем по-голяма видимост на бъдещото присъединяване на ЕС към Европейската конвенция за правата на човека като възможност за доказване на неговия ангажимент за защита на правата на човека в и извън неговите граници. Затова призоваваме държавите-членки да го подкрепят и да ангажират гражданите си с него.
<SPEAKER ID="201" NAME="Mario Mauro" LANGUAGE="IT">
Докладът за 2009 г. относно правата на човека по света и политиката на Европейския съюз в тази област е изключително важно средство за утвърждаване на ролята на Европейската служба за външна дейност (ЕСВД) по отношение на политиката в областта на правата на човека. Всъщност това винаги е било отличителният белег, който откроява Европейския съюз в света.
<P>
Съгласен съм с г-жа Andrikienи подчертавам, че свободата на религията и вярванията сред всички права на човека е важно и основно право, което трябва да се зачита, и че условията, свързани със спазването на правата на човека, в двустранните споразумения със страни извън ЕС трябва да се прилагат по-твърдо и по-ефективно. Затова е правилно да призовем върховния представител да включи свободата на религията и вярванията в политиката на ЕС в областта на правата на човека и да извърши задълбочена оценка на състоянието на свободата на религията и вярванията в годишния доклад на ЕС относно правата на човека. Гласувам в полза на доклада на г-жа Andrikienė.
<SPEAKER ID="202" NAME="Kyriakos Mavronikolas" LANGUAGE="EL">
Европейският съюз трябва да направи всичко възможно да гарантира, че се прилагат принципите и свободите, управляващи правата на човека, за да може да играе водеща роля в тази област. Трябва да се създаде специална служба по правата на човека и още по-важно, областите, в които има представители на ЕС, трябва да се наблюдават от Съюза. Европейският съюз също така трябва да наблюдава и да следи отблизо нарушенията на правата на човека в държавите-членки.
<SPEAKER ID="203" NAME="Willy Meyer" LANGUAGE="ES">
Не подкрепих доклада, тъй като не осъжда, нито критикува двойните стандарти на ЕС по отношение на зачитането и насърчаването на правата на човека както в държавите-членки, така и в трети страни, с които има специални политически и търговски отношения. Не посочва, че правителства от ЕС са разработили и прилагат политики, които коренно противоречат на правата на човека в области като имиграцията, с масови изселвания и задържания въз основа на раса или под претекст за сигурност, като позволява сериозни нарушения на правата на човека като незаконно задържане и прехвърляне в тайни затвори, където хората са измъчвани.
<P>
Самият ЕС е приел директиви, които са в противоречие с правата на човека, като например директивата за връщане, и е започнал или развил специални търговски или политически отношения с правителства на страни като Мароко, Колумбия или Израел, които системно нарушават правата на човека. Макар да оценявам факта, че за първи път е включено състоянието на правата на човека в неавтономните територии на Западна Сахара, не подкрепям доклада заради горепосочените пропуски и заради неблагоприятното въздействие върху правата на човека на споразуменията за свободна търговия на ЕС, да не говорим за неоправданите и преувеличени критики към страни като Куба и Венецуела.
<SPEAKER ID="204" NAME="Andreas Mölzer" LANGUAGE="DE">
Докладът за 2009 г. относно правата на човека по света е много подробен и обхваща широк кръг от въпроси. За съжаление оставам с впечатлението, че е направен отчаян опит да се включи всеки възможен въпрос, без да се следва ясна стратегия. Факт е, че насърчаването на демокрацията в целия свят трябва да бъде важен въпрос за Европейския съюз. Това обаче изисква ясен подход и точна, последователна стратегия за решаване на проблемите, някои от които са изключително сериозни. Тъй като няма следа от подобна стратегия, гласувах с "въздържал се" в окончателното гласуване.
<SPEAKER ID="977" NAME="RadvilMorkūnaitė-Mikulėnien" LANGUAGE="LT">
Макар да са изминали повече от 60 години от подписването на Всеобщата декларация за правата на човека, все още има много места по света, където декларацията не е нищо повече от лист хартия. За съжаление има много такива места и в Европа, където се роди защитата на правата на човека като един от принципите на демокрацията. Европейският съюз, който смело можем да кажем, че е водещ в света по отношение на правата на човека, полага сериозни усилия да гарантира, че поне минималните стандарти за защита на правата на човека се прилагат на други места по света. Ето защо поздравявам колегата г-жа Andrikienза изготвянето на наистина всеобхватен доклад и за привличането на вниманието върху сложното положение в световен мащаб. Надявам се, че докладът ще допринесе за подобряване на положението и че тези доклади ще бъдат по-кратки в бъдеще.
<SPEAKER ID="205" NAME="Justas Vincas Paleckis" LANGUAGE="LT">
Гласувах в полза на тазгодишния доклад на Европейския парламент относно правата на човека, защото включва както държави, които са географски близо до ЕС, така и страни, които са географски далеч от ЕС. В доклада ЕП призовава Китай - държавата с най-голям брой екзекуции - да оповести публично броя на екзекуциите и по този начин да позволи прозрачен анализ и дебат по темата. Това следва да насърчи страната да ускори премахването на тази варварска форма на наказание. От друга страна, срамота е, че смъртното наказание се използва и до днес в демократичните Съединени американски щати. Докладът изразява загриженост за децата, участващи или засегнати по друг начин от въоръжени конфликти, или дори принудени да участват активно в тях. В моите изменения към доклада, които бяха приети от комисията по външни работи на Европейския парламент, призовавам Комисията и Съветът да гарантират, че в отношенията с трети страни е задължително спазването на ръководните принципи на ЕС относно децата и въоръжените конфликти. Призовавам също институциите на ЕС и ООН да предприемат незабавни мерки за разоръжаване, рехабилитиране и повторно интегриране на децата, които са взели активно участие във войните.
<P>
Призовавам органите на Северна Корея да предприемат конкретни и осезаеми стъпки към подобряване на състоянието на правата на човека. Призовавам Пхенян да позволи на независими международни експерти да проверят всички видове места за задържане и на специалните докладчици на ООН да посетят страната. Призовавам органите на Северна Корея също така да премахнат ограниченията за наблюдението на разпределението на помощта от страна на международен персонал и да гарантират, че международната помощ стига до нуждаещите се.
<SPEAKER ID="976" NAME="Maria do Céu Patrão Neves" LANGUAGE="PT">
Докладът относно годишния доклад за 2009 г. относно правата на човека по света и политиката на Европейския съюз в тази област описва изчерпателно нарушенията на правата на човека по целия свят. Тук трябва да напомним непоколебимата решителност и дългогодишните усилия на Европейския парламент за защита на правата на човека и демокрацията по целия свят чрез прилагане на твърда и ефективна политика за защита на правата на човека в ЕС.
<P>
С влизането в сила на Договора от Лисабон се откри историческа възможност да се преодолеят оставащите празноти в политиката на ЕС в областта на правата на човека и демокрацията. Затова се присъединявам към призива на докладчика за пълно спазване от страна на Европейската служба за външна дейност на целта и духа на Договора от Лисабон, за да се гарантира, че спазването и насърчаването на правата на човека са в основата на различните области от външната политика на Съюза.
<SPEAKER ID="206" NAME="Frédérique Ries" LANGUAGE="FR">
Вчера Европейският парламент присъди наградата за свобода на мисълта "Сахаров" на кубинския гражданин Гилермо Фариняс, който не присъстваше. Неговият стол беше празен, тъй като кубинското правителство нямаше да му позволи да се завърне у дома. Това е шокиращ и символичен пример, брутално напомняне, че състоянието на правата на човека по света не се подобрява. Практикуването на смъртното наказание близо до нас, в Беларус, обесванията и убийствата с камъни в Иран, гениталното осакатяване на жени в Сомалия, масовите изнасилвания в Демократична република Конго, убийствата на журналисти в Русия, 215-те милиона работещи деца, неправомерните задържания, несправедливите процеси, цензурата и толкова много други варварства изискват от Европейския съюз да бъде постоянен и безкомпромисен.
<P>
Приетият днес доклад изисква от нас да поставим правата на човека в основата на външната дейност на Европейския съюз, в политиките в областта на развитието, отбраната, търговията, риболова, имиграцията и правосъдието. Универсалността на тези ценности трябва да има предимство пред геополитиката, отново цинично разкрита на 10 декември 2010 г., когато 15 държави отговориха страхливо на изричното искане на Китай да се бойкотира връчването на Нобеловата награда за мир на китайския гражданин Лю Сяобо.
<SPEAKER ID="207" NAME="Crescenzio Rivellini" LANGUAGE="IT">
Искам да поздравя г-жа Andrikienза отличната й работа. Годишният доклад на Парламента относно правата на човека - тази година за 2009 г. - е отправна точка за всички, които се интересуват от въпроса. Настоящият доклад е още по-важен, защото е първият след влизането в сила на Договора от Лисабон, който предоставя на Европейския съюз по-големи правомощия във външната политика. Всъщност най-голямата надежда за правата на човека е прилагането на Договора от Лисабон във външната политика: Европейската служба за външна дейност трябва да отразява приоритетите и духа на Договора.
<P>
Един от приоритетите на последователната външна политика трябва да бъде насърчаването на демокрацията и правата на човека. Накрая ще отбележа, че годишният доклад на Парламента относно правата на човека не само представя дълъг списък от проблеми, но също така предлага решения. Докладът отбелязва премахването на смъртното наказание в няколко държави, постигнатия напредък по отношение на насилието срещу жените, закрилата на децата, борбата срещу изтезанията, закрилата на защитниците на правата на човека, насърчаването на демокрацията и свободата на религията и т.н.
<SPEAKER ID="208" NAME="Raül Romeva i Rueda" LANGUAGE="EN">
Както обикновено, окончателният текст има добри и лоши новини. Някои от добрите: първо, изменението в две части относно случая Магнитски беше прието с преобладаващо мнозинство (318 гласа "за", 163 "против" и 95 "въздържал се"). Всички изменения на групите S&D и ALDE бяха приети (ЛГБТ, смъртното наказание/смъртоносната инжекция). Приети бяха две изменения на групата GUE (равен достъп до здравеопазване/лечение и Колумбия). Сред лошите трябва да споменем, че бяха приети двете изменения (PPE) относно Европейския инструмент за демокрация и човешки права (ЕИДЧП) и необходимостта да се посветят повече проекти на демокрацията, вместо на човешките ресурси.
<SPEAKER ID="209" NAME="Licia Ronzulli" LANGUAGE="IT">
Гласувах в полза на доклада на г-жа Andrikienė, защото считам, че трябва още веднъж да подчертаем, че зачитането на правата на човека е отражение на съвременното общество. Всички хора се раждат свободни и равни и е ясно, че сме длъжни да направим всичко възможно, за да гарантираме, че това е така по целия свят. Независимо че външната политика на Европейския съюз направи някои важни стъпки през последните години, пътят към приемането на обща и последователна политика за насърчаване на правата на човека все още е дълъг.
<P>
На първо място, Съветът и Комисията трябва да подобрят способността на Европейския съюз да реагира бързо при нарушения в трети страни. Като започнем с категорично осъждане на смъртното наказание в целия Европейски съюз, ние трябва да се стремим да постигнем и утвърдим правата на човека в ежедневието. В този смисъл искам да завърша, като отбележа, че както казва Махатма Ганди, защитата на правата на човека е необходимо условие за мира. Това никога не бива да се забравя.
<SPEAKER ID="975" NAME="Bart Staes" LANGUAGE="NL">
Докладът относно годишния доклад за 2009 г. относно правата на човека по света и политиката на ЕС в тази област представлява почти пълен преглед на проблемите с правата на човека в целия свят. Докладът също така се занимава с нови въпроси в областта на правата на човека като защитата на правата на човека и борбата срещу тероризма. Благодарение на измененията на групата на Зелените/Европейски свободен алианс е включен раздел относно ролята на правата на човека в новосъздадената Европейска служба за външна дейност (ЕСВД). Това е много важно предвид факта, че като нов инструмент ЕСВД може да ни предостави възможност да преразгледаме политиката на ЕС в областта на правата на човека и да защитаваме правата на човека в целия свят по по-съгласуван и решителен начин. Затова подкрепям на 100% предложението за назначаване на върховен представител, който заедно със своята служба ще координира постоянно политиката на Съюза в областта на правата на човека. Основното послание е ясно: правата на човека трябва да заемат централно място във външната политика на Европейския съюз. Все още имаме да извървим дълъг път, но Парламентът ще продължи да следи пулса. Това е изключително позитивно нещо.
<SPEAKER ID="974" NAME="Luís Paulo Alves" LANGUAGE="PT">
Гласувах в подкрепа на доклада относно нова стратегия за Афганистан. Считам, че международната помощ следва да бъде канализирана директно към афганистанските органи, с което да бъдат заобиколени посредниците. Що се отнася до мирния процес, ролята на ЕС следва да позволи на правителството на Карзай да бъде автономно в избирането на партньори за диалог, като същевременно се настоява за следните предпоставки: забрана на Ал Кайда, изкореняване на отглеждането на мак и готовност за елементарно спазване на основните права на човека. Що се отнася до професионалното обучение на полицейските сили, съгласен съм с целите за съсредоточаване не само върху увеличаване на броя на полицейските офицери и войници, а главно върху обучението, върху организацията и върху отношенията на полицията с паралелни съдебни институции.
<SPEAKER ID="973" NAME="Laima Liucija Andrikien" LANGUAGE="EN">
Гласувах в подкрепа на тази резолюция и подкрепих прагматичен подход към Афганистан и новата политика срещу бунтовниците, която е предназначена за защита на местното население и за възстановяване на области, в които сигурността е гарантирана. Трябва да се даде време на новата политика срещу бунтовниците, за да покаже резултати, следва да има политическо решение и следва да се проведат преговори с всички страни. Убедена съм, че всяко трайно решение трябва да включва конкретни мерки за изкореняване на бедността, слабото развитие и дискриминацията срещу жените, като утвърждава спазването на правата на човека и принципите на правовата държава, укрепва механизмите за помирение, гарантира край на производството на опиум, включва сериозни усилия за изграждане на държавата и пълно интегриране на Афганистан в международната общност, както и изгонването на Ал Кайда от страната. Трябва да отдадем дължимото на военнослужещите мъже и жени от всички съюзнически сили, които са загубили живота си в защита на свободата, и да изразим съболезнованията си на техните семейства, както и на семействата на всички невинни афганистански жертви.
<SPEAKER ID="972" NAME="Sophie Auconie" LANGUAGE="FR">
Положението в Афганистан продължава да предизвиква безпокойство. Почти 10 години след като западната коалиция прогони талибаните от властта, мирът и просперитетът все още далеч не са ежедневна реалност за афганистанците. Използваната в продължение на години стратегия в страната е погрешна и трябва да бъде сменена. Съюзът трябва да заяви своите гледни точки по въпроса и да вземе поука от провала на военната политика на Съединените щати в региона. Нашите войски са затънали и при тези условия изглежда, че няма надежда за изход. Поради тази причина подкрепих резолюцията на Парламента, която призовава за нова стратегия за Афганистан. Съществуващата до сега система трябва да бъде сменена. Трябва да се справим с корупцията и прахосничеството, за да може международната помощ най-после да изпълни ролята си. Мирът ще се върне чрез граждански действия. Коалицията трябва да бъде по-стриктна в контрола на средствата. От друга страна, трябва да спрем да се намесваме в работите на Афганистан. Афганистанското правителство трябва свободно да намери своя modus vivendi с всички групи, съставляващи афганистанското общество. Пътят към развитие все още е дълъг и не бива да застрашаваме крехкото равновесие.
<SPEAKER ID="971" NAME="Nikolaos Chountis" LANGUAGE="EL">
Въздържах се при гласуването на доклада относно нова стратегия за Афганистан. Докладът наистина съдържа няколко положителни гледни точки и признава определено неудачните аспекти на сегашното положение и отговорността на международната общност, и по-специално на НАТО, ЕС и държавите-членки, които са ангажирани по различни начини във войната в Афганистан и "управлението" на неговото "възстановяване". Докладът също така подчертава факта, че разпределението на средствата и международната помощ не достигат до народа на Афганистан. Той илюстрира колко негативно и абсурдно е чуждестранните войски да остават в Афганистан предвид на това, че като оставим настрана аспекта човешки жертви, той доказва, че положението се е влошило по отношение на бедността на афганистанците, равнището на спазване на правата на жените, спиралното увеличаване на реколтите от опиум и дори появата на мафиотски организации и корупция чрез приватизираната система за сигурност, прилагана от САЩ. За съжаление обаче измененията от страна на консервативните сили, които противоречат на първоначалния текст, го промениха. Сега се приветства "нова политика срещу бунтовниците", възприема се графикът на президента Обама, призовава се за по-тясно идентифициране на ЕС с НАТО и САЩ и се признава ефикасността и необходимостта от присъствие на войски за осигуряване на района.
<SPEAKER ID="211" NAME="Diogo Feio" LANGUAGE="PT">
Девет години след началото на военната намеса в Афганистан тя е може би най-голямото предизвикателство пред Европа и нейните съюзници като чуждестранна намеса и по отношение на световната сигурност. Истината е, че през последното десетилетие, въпреки силното, и непрекъснато, международно присъствие в Афганистан, сигурността в държавата се е влошила. Терористите продължават да бъдат подкрепяни и обучавани, а главните социално-икономически показатели са незадоволителни. Затова понастоящем главната цел на международната общност и Европа следва да бъде да се насърчава създаването на силно и стабилно правителство, за да продължи подкрепата за мирния процес, доколкото то изпълнява трите основни ангажимента, описани в доклада: (i) ангажимент на Афганистан за изгонване на Ал Кайда от държавата; (ii) премахване на отглеждането на мак и борба срещу трафика на наркотици; (iii) желание за основно зачитане на основните права на човека.
<P>
В тези рамки и в съответствие с международните ангажименти, поети в рамките на НАТО, военното присъствие в Афганистан следва да бъде постепенно намалявано, като се запази международната подкрепа за опазването на мира и сигурността с оглед на стабилността след намесата.
<SPEAKER ID="212" NAME="Carlo Fidanza" LANGUAGE="IT">
Този доклад е може би най-добрият компромис, който може да бъде постигнат днес по отношение на новата европейска стратегия в Афганистан. Това отчасти се дължи на многобройните и решаващи изменения, внесени от групата на Европейската народна партия (Християндемократи), които го направиха по-малко идеологически, по-прагматичен и способен да разпознае критичните моменти, установени през деветте години на действия на афганистанска територия, както и да идентифицира положителните аспекти и линиите на развитие, за да бъде направено присъствието на международната общност по-ефективно и в полза на прехода към пълно връщане на суверенитета на афганистанските органи.
<P>
Вярно е, че едно изцяло военно решение не може да бъде достатъчно. То обаче е важен предшестващ елемент, за да бъдат отслабени талибанските групи и да бъдат накарани да прекъснат всички връзки с Ал Кайда, а след това да седнат на масата за преговори. Разбира се, предотвратяването на избиването на цивилни остава приоритет, но не бива да се лишаваме от използването на дистанционно управлявани самолети, които дават добри резултати в районите до границата с Пакистан.
<P>
Ангажиментът към полицейската мисия на Европейския съюз в Афганистан (EUPOL) е необходимо да бъде засилен, за да продължи обучението на полицейски сили, способни да поддържат обществения ред. Обучението на съдии и административни служители следва да бъде засилено, за да способства за укрепването на афганистанските институции, за намаляването на корупцията и за създаване на условия за връщане на Афганистан на афганистанците.
<SPEAKER ID="213" NAME="Joe Higgins" LANGUAGE="EN">
Този доклад подчерта много от проблемите, пред които е изправен Афганистан. Докладът критикува ролята на окупацията от НАТО-САЩ и нарушенията на правата на човека в Афганистан, по-конкретно засиленото ограничаване на свободата на жените и по-високите равнища на бедност. Антивоенното движение предупреждава за тези проблеми още от началото на войната. Аз се въздържах обаче, защото не бих могъл да се съглася с подкрепата на доклада за окупацията и "подема", осъществяван от администрацията на Обама. Въздържах се по измененията, които призовават за повече подкрепа за афганистанската държава. Подкрепям зачитането на суверенитета на афганистанския народ, но режимът на Карзай е корумпиран и не отразява интересите на мнозинството от афганистанския народ. Призовавам цялата помощ да бъде демократично контролирана от малките земеделски стопани, работниците и бедните в Афганистан. Отбелязвам отдаването на почит в доклада на убитите обикновени войници и на афганистанците, които са жертви на тази война. Не мога да се съглася обаче с изявлението, че военнослужещите са загинали "в защита на свободата". Тази война се води в интерес на големите империалистически сили, а не в интерес на обикновените хора.
<SPEAKER ID="214" NAME="Anneli Jäätteenmäki" LANGUAGE="FI">
Къде изчезват парите ни в Афганистан? Доволна съм от предложението за резолюция относно нова стратегия за Афганистан. Докладът подчертава много добре многото проблеми, които засягат тази държава.
<P>
Няма военно решение за Афганистан, нещо, което докладът също казва. След като войските не можаха да докарат мира в Афганистан, същото не можаха и парите, които наляхме там. В доклада дори се казва, че между 2002 и 2009 г. в държава са влезли повече от 40 млрд. щатски долара под формата на международни помощи. От тези 40 млрд. само шест милиарда са отишли за афганистанското правителство, останалите 34 милиарда са били насочени другаде в държавата. Около 70 до 80% от тази помощ изобщо не е достигнала до предвидените получатели, хората в Афганистан.
<P>
Освен това разходите за войната в Афганистан за периода 2001-2009 г. възлизат на повече от 300 млрд. щатски долара. Тези огромни суми обаче не са от никаква полза за афганистанския народ. Вместо него например оръжейната промишленост, наемниците и международните дружества извличат полза от парите, похарчени в Афганистан. Важно е, че докладът всъщност подчертава това незадоволително състояние на нещата.
<SPEAKER ID="970" NAME="Sandra Kalniete" AFFILIATION="PPE">
в писмена форма. - (LV) Подкрепям изцяло доклада в призива му за усилия за възстановяване на Афганистан и за подобряване на положението по отношение на правата на човека. Не може да се отрече, че положението със сигурността в Афганистан днес е много по-добро, отколкото преди девет години. Хората живеят в по-свободно общество, момичетата могат да получат образование, а медицинските услуги са много по-достъпни, отколкото при режима на талибаните. Все още остават обаче сериозни проблеми, в решаването на които няма напредък. Това може да се каже по-специално за войната срещу наркотиците, както правилно е подчертано в доклада. Според експертите 92% от опиума в света е с произход от Афганистан и след това се разпределя в целия свят, включително Европейския съюз. Трябва да вземем предвид факта, че отглеждането на опиев мак представлява важен източник на доходи в селските райони, където е трудно да се намерят други форми на поминък. Ето защо унищожаването на плантациите от опиев мак, без да се предложи алтернативно средство за препитание не е ефективно решение.
<P>
Правителството на Афганистан трябва да използва по-целенасочено международната помощ за развитие на малки предприятия и селско стопанство в региони, в които понастоящем се отглежда опиев мак. Инвестициите на Европейския съюз за възстановяване на Афганистан са значителни, но има все още много да се прави. Най-важното е да се гарантира сигурността. Бих искала да подчертая, че преждевременното изтегляне на сили от Афганистан би било не само опасно за местното население и заплаха за демократичния свят, но това би разрушило и всичко добро, постигнато в Афганистан. Хората платиха висока цена за мира в Афганистан и ние не бива да ги изоставяме.
<SPEAKER ID="215" NAME="David Martin" LANGUAGE="EN">
Докладчикът е решил да се съсредоточи изключително върху четири области, в които според него целенасочените действия биха могли да доведат до реални промени: международната помощ, последиците от наскоро започнатия мирен процес, въздействието от обучението на полицията и премахването на отглеждането на опиев мак. Макар че не подкрепям всяко негово заключение, аз гласувах в подкрепа на този добре обмислен и полезен принос към разискването относно Афганистан.
<SPEAKER ID="216" NAME="Mario Mauro" LANGUAGE="IT">
Докладът относно нова стратегия за Афганистан следва да бъде оценен положително като цяло, затова гласувам в негова подкрепа. Огромните проблеми, които остават днес в Афганистан, всеки от тях различен и изключително важен за бъдещето на тази държава от Близкия изток, трябва да бъдат преодолени, като се използва нов подход с различно определяне на приоритетите в сравнение с направеното до сега.
<P>
Основният въпрос - както правилно е определен в доклада, който ще гласуваме - е фактът, че "в Афганистан е невъзможно да има стабилност или мир, без държавата първо да гарантира сигурността на гражданите в страната на своя отговорност". В това отношение се надявам докладчикът да преразгледа частта, в която говори за използването на дистанционно управлявани самолети, може би чрез устно предложение за изменение.
<SPEAKER ID="217" NAME="Jean-Luc Mélenchon" LANGUAGE="FR">
Този доклад обрисува катастрофална картина на последствията от водената от НАТО война в Афганистан, в която съучастник и поддръжник е ЕС. За съжаление, докладът не осъжда самата война и се колебае между поддържането на военните сили на НАТО на място и пристъпване към необходимото им изтегляне. Въпреки това, като се има предвид цялата важна критика, съдържаща се в доклада, аз ще се въздържа от гласуване.
<SPEAKER ID="218" NAME="Willy Meyer" LANGUAGE="ES">
Една от главните причини, поради които не подкрепих този доклад, е, че той не само предлага незабавното изтегляне на европейските войски, но и "приветства и подкрепя" плана за засилване на действията на ЕС. По същия начин той почти не поставя под въпрос ролята на Международните сили за поддържане на сигурността (ISAF) и извършваните тежки нарушения на правата на човека. Считам за положително, че докладът включва изявленията на генерал Стенли Маккристъл, в които той отрича да има достатъчно присъствие на Ал Кайда, за да се оправдае разполагането на войски в Афганистан. Смятам също така за положително това, че докладът призовава да бъде преустановено колкото е възможно по-скоро предоставянето на обучението на полицията на частни изпълнители, както и съображението, че не се вижда очевиден край на войната в Афганистан поради милитаризма и подстрекателствата към война до сега. Не подкрепих доклада, защото моят твърд, последователен ангажимент спрямо ценностите на пацифизма, ме накара да критикувам доклада, чиито дух и фокус са изцяло противоположни на необходимостта да бъде демилитаризирана външната политика на ЕС и неговите външни отношения.
<SPEAKER ID="219" NAME="Andreas Mölzer" LANGUAGE="DE">
В общи линии докладчикът съвсем правилно е разбрал положението в Афганистан. Той осъзнава, че ресурсите и войските се разполагат напълно неправилно в Афганистан и че допълнителните ресурси и войски няма с нищо да променят това. Правилно е разбрал, че присъствието и пренебрежителното поведение на коалицията са основни причини за абсолютното й отхвърляне от местното население. Осъзнава също така, че не е възможно да се натрапят демокрация и западни ценности на народа на Афганистан. Докладчикът обаче трябва да бъде разкритикуван за непрекъснатото повтаряне на теми като правата на жените, които макар че са много важни, са напълно неприемливи на местно равнище и затова правят целия мирен процес още по-малко вероятен.
<P>
Освен това, въпреки че установява отрицателния им ефект, докладчикът призовава за още войски и още ресурси за Афганистан. Убеден съм, че афганистанският конфликт е една несправедлива война и че продължаващата окупация на страната не е от полза нито за Европа, нито за самия Афганистан. Първата отбранителна линия на Европа не е в Хиндукуш. Поради тази причина гласувах против този доклад.
<SPEAKER ID="969" NAME="Franz Obermayr" LANGUAGE="DE">
Държавите-членки на Европейския съюз, които се бият на страната на Америка във войната в Афганистан, следва да оттеглят войските си от тази държава, колкото е възможно по-скоро. Афганистанската война скоро ще навърши девет години и все още няма никаква следа от подобрение по отношение на сигурността. Напротив, силата на талибаните ислямисти нараства. Европа пилее ресурсите си, вместо ги разполага там, където са спешно необходими, например по балканските граници на ЕС. Трудно е да се види какви европейски интереси всъщност трябва да се защитават в Хиндукуш. Изглежда, че основната загриженост не е за установяване на демокрация в Афганистан по западен модел, както твърдят американците. По-скоро централна роля играят икономическите интереси по-конкретно, защото според "Ню Йорк Таймс" в Афганистан има природни ресурси на стойност около 1 милиард щатски долара. Очевидно от ЕС се изисква да помогне на концерните от САЩ да експлоатират тези богатства без прекъсване. Поради тази причина гласувах против този доклад.
<SPEAKER ID="968" NAME="Maria do Céu Patrão Neves" LANGUAGE="PT">
Докладът относно нова стратегия за Афганистан беше изготвен след заседанието на Съвета по външни работи, на който беше обсъждано как да напреднем с изпълнението на плана за действие за Афганистан и Пакистан и на който беше внесен първия шестмесечен доклад за изпълнението.
<P>
Подкрепям изцяло стратегия, насочена към защита на населението и възстановяването на райони, в които сигурността е гарантирана, както и политически решения, в които всички засегнати страни са призовани да участват в преговорите. Приветствам целта за постепенно прехвърляне на отговорността за сигурността на афганистанските сили между настоящия момент и 2014 г.
<P>
Подкрепям безрезервно призива на Парламента към Комисията да осигури пълна прозрачност на финансовата помощ, предоставяна на афганистанското правителство, международните организации и местните НПО. Единствено чрез прозрачна система ще можем да поддържаме съгласуването на помощта и да успеем при възстановяването и развитието на Афганистан, което е крайната цел.
<SPEAKER ID="220" NAME="Crescenzio Rivellini" LANGUAGE="IT">
Бих искал да поздравя г-н Arlacchi. Приетият днес доклад предлага новата стратегия на Европейския съюз за Афганистан да се основава на четири ключови фактора: пълна подкрепа за мирните преговори между правителството на Карзай, талибаните и други бунтовнически групировки; разширен план за обучение на афганистанската полиция; премахването на опиевите култури; прекратяването на скандала с международната помощ, в който 80% от помощта изчезва по време на пътуването от държавите донори до Афганистан. По отношение на последната от тези точки се отбелязва, че международната помощ за Афганистан накрая се оказва похарчена за подкупи, форми на "узаконена корупция" и всякакви видове кражби, често за финансиране на врага.
<P>
От 2002 г. насам само ЕС е похарчил 8 млрд. евро за тази измъчена страна и въпреки това детската смъртност се е увеличила, равнището на грамотността е спаднало и броят на хората, живеещи под границата на бедността, се е увеличил със 130% само за последните шест години. За да бъде коригирана липсата на координация и комуникация сред международните донори, ЕС призовава за формирането на централизирана база данни за цялата помощ от ЕС и за разпределяне на средства пряко за конкретните проекти, реализирани в партньорство с афганистанските институции.
<SPEAKER ID="221" NAME="Raül Romeva i Rueda" LANGUAGE="EN">
Приетият днес доклад се основава на обширни консултации, провеждани от докладчика през изминалите шест месеца, относно положението в Афганистан и отношенията му с международната общност в опит да бъде обяснено защо в Афганистан е постигнато толкова малко въпреки огромните суми пари и положените усилия през изминалите девет години. Пропастта между надеждата и реалността в Афганистан става все по-поразителна и затова една нова стратегия на ЕС в страната следва да започне от тази предпоставка. Докладът се съсредоточава изключително върху четири области, в които целенасочените действия биха могли да доведат до реални промени: международната помощ, последиците от наскоро започнатия мирен процес, въздействието от обучението на полицията и премахването на отглеждането на опиев мак.
<SPEAKER ID="222" NAME="Geoffrey Van Orden" LANGUAGE="EN">
В този доклад има някои полезни позовавания на мисията на НАТО/ISAF; на дълбоките проблеми с неграмотността и лошото отношение към жените; на ендемичната корупция и необходимостта от ново мислене. Би могъл да спре дотук. Той обаче не се е сдържал от постоянна критика към коалицията и, подразбира се, на САЩ. Опитва се да намери пътища за засилване на ролята на ЕС. Докладът подкрепя увеличаване на "финансиране от ЕС", след като е ясно, че са необходими не повече средства, а по-добър контрол и използване на вече предоставените огромни суми. Затова ECR се въздържаха.
<SPEAKER ID="967" NAME="Laima Liucija Andrikien" LANGUAGE="LT">
Гласувах в подкрепа на резолюцията, защото считам, че с този документ Европейският парламент засилва ролята си в отношенията си с Комисията. Съгласна съм със становището на комисията по външни работи, че е изключително важно Парламентът да може да упражнява прерогативите си пълноценно и своевременно и Комисията активно да го информира за всички проектомерки, изменения към тях и окончателни проектомерки, които възнамерява да приеме съгласно член 291 от Договора за функционирането на Европейския съюз, който постановява, че когато са необходими еднакви условия за прилагане на правно обвързващите актове на Съюза и се предоставят изпълнителни правомощия на Комисията, контролът върху упражняването на тези изпълнителни правомощия от Комисията се осъществява единствено от страна на държавите-членки. Считам, че предвид спецификата и политическата чувствителност на актовете за изпълнение, които ще се приемат съгласно инструментите за външна финансова помощ, и в съответствие с установената от диалога за демократичен контрол практика, Парламентът следва да има възможност да дава своя принос към процеса, водещ до определяне на съдържанието на проектите на актове за изпълнение, приемани съгласно инструментите за външна финансова помощ.
<SPEAKER ID="966" NAME="Sophie Auconie" LANGUAGE="FR">
В архитектурата на Европейския съюз, ролята на Комисията е подобна на правителството в една обикновена държава. Комисията има законодателна инициатива, но също и правомощието да изпълнява регламенти, директиви и решения. Затова Комисията може да се счита за изпълнителната власт в Съюза. Тя е получила правомощия, които й позволяват да вземе мерки за изпълнението на актове, приети чрез обикновена законодателна процедура. Също както регламентите и циркулярните писма във Франция трябва да зачитат съществуващите закони, актовете за изпълнение на Комисията не са независими от европейските закони. Възможно е обаче при упражняването на тази доста естествена изпълнителна власт Комисията да превиши правомощията си, в повечето случаи без непременно да възнамерява да прави това. От гледна точка на демокрацията други институции на ЕС контролират дейността на Комисията, с цел да се зачита принципът на разделението на властите. Ето защо гласувах в подкрепа на предложението за регламент за установяване на правилата и общите принципи за контрол от страна на държавите-членки върху упражняването на изпълнителните правомощия от страна на Комисията.
<SPEAKER ID="224" NAME="David Martin" LANGUAGE="EN">
Не можах за гласувам в подкрепа на доклада, защото той жертва някои от трудно извоюваните нови правомощия на Европейския съюз в областта на международната търговия в името на целесъобразността на споразумението със Съвета за изпълнителните правомощия в други области.
<SPEAKER ID="225" NAME="Jean-Luc Mélenchon" LANGUAGE="FR">
Предложението на Комисията представлява съвместна атака срещу демокрацията. Докладът се занимава с изменението му, вместо всъщност да заклейми факта. Комисията е единствената група от държавни служители в света, която е извън контрола на своето правителство (Съвета). Ще гласувам против този последен авторитарен акт.
<SPEAKER ID="226" NAME="Andreas Mölzer" LANGUAGE="DE">
Винаги е имало опити за централизиране на контрола в рамките на Европейския съюз. Тези опити изглежда са се засилили напоследък, заедно с нарастването на бюрокрацията, въпреки твърденията за обратното. Трябва да остане в прерогативите на държавите-членки да решават кои правомощия искат да отстъпят на ЕС и/или на Комисията. Това положение не може да бъде променено посредством решения на Европейския съд, който изглежда от години ратува за принципа на централизираната държава в решенията си. По същия начин Договорът от Лисабон не може да се използва за тази цел, нито пък да се преследват подобни цели под претекст за управление на кризата. На теория има ясно разбиране на принципа за субсидиарност. На практика обаче той често се пренебрегва или заобикаля. Гласувах в подкрепа на доклада, защото той в основни линии се противопоставя на тази тенденция.
<SPEAKER ID="965" NAME="Alfredo Pallone" LANGUAGE="IT">
Постигнатият компромис означава, че търговската политика, включително инструментите за защита на търговията, могат да бъдат включени в общата рамка по комитологията. Подобен подход е напълно последователен и в съответствие с духа и буквата на Договора от Лисабон. Напълно подкрепям необходимостта да се засили процесът на вземане на решения и изпълнение, като се предоставят на Комисията необходимите инструменти в името на общия интерес на Европейския съюз, държавите-членки и всички икономически оператори. Подкрепям принципа, че Комисията следва да приеме конкретни антидъмпингови и компенсаторни мерки и че държавите-членки следва да гласуват с квалифицирано мнозинство.
<SPEAKER ID="964" NAME="Maria do Céu Patrão Neves" LANGUAGE="PT">
Докладът относно предложението за регламент на Европейския парламент и на Съвета за установяване на правилата и общите принципи относно механизмите за контрол от страна на държавите-членки върху упражняването на изпълнителните правомощия от страна на Комисията е мотивиран от новите правила за актовете за изпълнение, въведени от Договора от Лисабон.
<P>
Това е деликатен въпрос, не на последно място по отношение на проблемите, свързани със селското стопанство и рибарството. Съгласно съществуващата система на процедура на комитета, общата политика в областта на селското стопанство е отговорна за мнозинството от актовете.
<P>
След влизането в сила на Договора от Лисабон съществуващите регламенти за процедурата на комитета ще бъде заменена от делегирани актове и актове за изпълнение съгласно членове 290 и 291 от Договора за функционирането на Европейския съюз.
<P>
Проблемите с адаптирането на съществуващото законодателство към разпоредбите на Договора от Лисабон са от изключителна важност, особено за политиките, които не са били приети съгласно процедурата за съвместно вземане на решения, като например, в областта на селското стопанство и рибарството.
<P>
Само тестът на новото законодателство, сериозно изменено от Европейския парламент и Съвета, ще може да покаже дали така избраният път ще доведе до ефективност и изпълнение на европейските политики.
<SPEAKER ID="227" NAME="Raül Romeva i Rueda" LANGUAGE="EN">
Като цяло докладът беше добре посрещнат от всички групи и измененията, внесени от комисията, отразяват споразумението, постигнато със Съвета и Комисията за споразумение на първо четене. Нашата група го подкрепя.
<SPEAKER ID="963" NAME="Laima Liucija Andrikien" LANGUAGE="LT">
Гласувах в подкрепа на резолюцията, защото имаме нужда от постоянен механизъм за действие при кризи, за да запазим финансовата стабилност на еврото. Европейският механизъм за стабилност и/или един европейски валутен фонд трябва да бъдат основани на солидарността, да бъдат подчинени на строги правила за поставяните финансови условия и да бъдат финансирани, наред с другите източници, от глобите, налагани на държавите-членки в резултат от процедурите за справяне с прекомерния дефицит, прекомерния дълг и прекомерните дисбаланси. Считам, че е също така важно финансирането на този постоянен механизъм за действие при кризи да се основава на принципа "замърсителят плаща", което означава, че държавите-членки, създаващи по-големи рискове с бремето на своя дефицит и на своя дълг, следва да финансират по-голям дял от общите активи. Тези санкции биха могли да бъдат едно от средствата за избягване на финансови и икономически кризи в страните от еврозоната - като кризата, която възникна преди няколко месеца в Гърция и която все още продължава.
<SPEAKER ID="229" NAME="Charalampos Angourakis" LANGUAGE="EL">
Войната срещу работниците, самостоятелно заетите лица и дребните земеделски стопани е стратегически избор на буржоазните правителства и на ЕС, за да подкрепят рентабилността на капитала. Дългът и дефицитът са само претекст. Всички национални правителства на държавите-членки от еврозоната и от ЕС са призовани да ускорят приемането и прилагането на мерки, които са все по-жестоки, варварски, насочени са срещу труда и срещу обикновените хора и са координирани от ЕС, ЕЦБ и МВФ. Тези мерки ще бъдат увенчани с "механизма за подкрепа", който всъщност е механизъм за провал. Разискването за ресурсите и участието на частния капитал се прави без знанието на работниците. Целта е да се гарантира, че плутокрацията няма да бъде разорена. Капиталът прави пазарите по-обозрими за върховния регулатор на механизмите на Общността и изменя Договора от Лисабон в тази посока, за да запази своите печалби чрез свръхексплоатация на работниците и чрез заграбване на благата, които те произвеждат. Подобреното икономическо управление е наложено с цел да контролира преструктурирането на капитала и да засили атаката срещу живота и правата на гражданите. В светлината на тази тотална атака от страна на капитала и на плутокрацията е неотложна необходимостта от по-широко обединение на широките маси, за да се извърши радикален обрат в съотношението на силите в полза на обединените народни маси и да намерим изход за ЕС, да постигнем власт на обикновените хора и социална икономика.
<SPEAKER ID="962" NAME="Sophie Auconie" LANGUAGE="FR">
В четвъртък, 16 декември 2010 г., държавните и правителствените ръководители се споразумяха да поддържат механизмите за финансова солидарност, създадени преди няколко месеца в отговор на кризата. Това се прави с цел осигуряване на стабилността на еврото като цяло при затруднения в една или в много държави-членки от еврозоната. Предоставянето на финансова помощ обаче ще продължава да подлежи на строги условия, което е необходимо. Подкрепям резолюцията на Парламента, която приветства този ангажимент на държавите-членки като израз на истинска европейска солидарност. Безотказната солидарност днес е най-добрият отговор, който можем да дадем на пазарите.
<SPEAKER ID="961" NAME="Zigmantas Balčytis" LANGUAGE="LT">
Тази година бяха взети важни решения, имащи за цел изграждането на рамка на ЕС за икономическо управление и финансов надзор. Предстои и влизането в действие на Европейския съвет за системен риск, който да отговаря за пруденциалния надзор на макроравнище на финансовата система с цел да се избегнат периоди на мащабни финансови сътресения и да се допринесе за гладкото функциониране на вътрешния пазар, и по този начин да се гарантира устойчив принос на финансовия сектор за икономическия растеж. Одобрявам предложението за създаването на постоянен Европейски механизъм за стабилност и за по-нататъшно засилване на икономическото управление, което ще може да гарантира ефективно и стриктно икономическо наблюдение и координация, съсредоточени върху предотвратяването. Приемам предложението, залегнало в резолюцията, държавите-членки извън еврозоната да имат възможността да бъдат включени в създаването на този механизъм и да могат да получават финансова помощ при необходимост.
<SPEAKER ID="960" NAME="Vilija Blinkevičiūt" LANGUAGE="LT">
Гласувах в подкрепа на резолюцията на Европейския парламент, която обсъжда необходимостта държавите-членки да създадат постоянен механизъм за действие при кризи с цел запазване на финансовата стабилност на еврозоната като цяло. Този инструмент има за цел ефективно и стриктно икономическо наблюдение и координация, съсредоточени върху предотвратяването, и съществено ще намали вероятността от възникване на кризи в бъдеще. За да се рационализират настоящите процеси на координация на икономическата политика, да се отстранят припокриванията и да се гарантира, че стратегията на ЕС е разбираема за пазарните оператори и за гражданите, необходимо е да се пристъпи към по-интегрирани подходи и да се осъществи промяна в процеса на вземането на решения. Съгласна съм, че трябва да се засили участието на Европейския парламент в законодателните процедури, свързани с механизма за действие при кризи, както и да се подобри демократичната отчетност и да се разчита на техническия опит, независимостта и обективността на Комисията. Тъй като Европейският механизъм за стабилност е създаден с цел да допълва новата рамка за засилено икономическо управление, Европейският парламент призовава Комисията, след консултации с Европейската централна банка, да представи съобщение, съдържащо подробно описание на този постоянен механизъм за действие при кризи.
<SPEAKER ID="959" NAME="George Sabin Cutaş" LANGUAGE="RO">
Гласувах за резолюцията на Европейския парламент относно създаването на постоянен механизъм за действие при кризи с цел запазване на финансовата стабилност на еврозоната, защото такъв тип механизъм представлява необходимост в сегашната икономическа и финансова криза.
<P>
Подкрепям резолюцията и поради това, че тя призовава механизмът да се основава на метода на Общността, който означава вземане на решения на общоевропейско равнище. Наличието на постоянен механизъм за действие при кризи е от полза за всички държави-членки, включително и за тези, които още не са приели еврото, предвид взаимната зависимост на европейските икономики.
<SPEAKER ID="230" NAME="Ilda Figueiredo" LANGUAGE="PT">
Ние гласувахме против резолюцията, защото не сме съгласни с позициите, заемани спрямо финансовите проблеми, пред които са изправени държавите-членки, без да се вземат предвид техните съображения и без да се представят основополагащи мерки за намиране на цялостно решение. Такива решения включват незабавно анулиране на Пакта за стабилност и растеж, незабавно изменение на Устава и на Насоките на Европейската централна банка, незабавно спиране на либерализацията на капиталовия пазар и на пазара на деривати и незабавно премахване на данъчните убежища.
<P>
Тъй като Европейският съюз не желае да предприеме нито една от тези мерки, той заема позиции, които надали редуцират сегашния проблем, но пък имат голямо значение за финансовия пазар и за по-богатите страни.
<P>
Резолюцията също така настоява за налагане на санкции на държави-членки, които не изпълняват правилата, залегнали по-специално в Пакта за стабилност и растеж, а това ще влоши още повече ситуацията като цяло в страните с по-слаба икономика.
<P>
Това означава, че най-важни са интересите на великите сили, например Германия, а солидарността, за която се тръби непрекъснато, все още е недостатъчна.
<SPEAKER ID="231" NAME="Jim Higgins, Seán Kelly, Mairead McGuinness и Gay Mitchell" LANGUAGE="EN">
Гласувахме против общата консолидирана корпоративна данъчна основа, но не искаме да отхвърлим други важни аспекти на доклада. Нашата подкрепа за общите разпоредби обаче не означава, че подкрепяме общата консолидирана корпоративна данъчна основа.
<SPEAKER ID="958" NAME="Juozas Imbrasas" AFFILIATION="EFD">
в писмена форма. - (LT) Съгласен съм с предложенията за резолюции, защото е необходимо да установим постоянен механизъм за действие при кризи, който да бъде надежден, стриктен, траен, обоснован от гледна точка на съществените технически реалности и основан на общностния метод, и така да гарантираме стабилността на пазарите и по-голяма сигурност.
<SPEAKER ID="232" NAME="Илияна Иванова" LANGUAGE="EN">
Гласувах в подкрепа на резолюцията на Европейския парламент за постоянния механизъм за действие при кризи най-вече поради факта, че по време на разискването в комисията по икономически и парични въпроси бяха премахнати текстовете, свързани с установяването на 25-процентна минимална корпоративна данъчна ставка в ЕС. Твърдо подкрепям идеята държавите-членки да запазят своите национални данъчни политики. Изключително важно е да се запази данъчната конкуренция като средство за улесняване на сближаването и за импулсиране на икономическия растеж в ЕС. В противен случай как ще поддържаме конкурентоспособността в ЕС, ако премахнем един от най-добрите инструменти за нейното насърчаване, и какво решение ще намерим, ако хармонизираме данъците без съгласието на всички държави-членки? Подкрепям също така и предложението държавите-членки, създаващи по-големи рискове с бремето на своя дефицит и на своя дълг, да имат по-голям дял в активите на механизма за действие при кризи, защото това със сигурност ще насърчи строгата фискална дисциплина и ще увеличи добавената стойност от воденето на правилна икономическа и фискална политика.
<SPEAKER ID="233" NAME="Bogusław Liberadzki" LANGUAGE="PL">
Според мен създаването на постоянен механизъм за действие при кризи за запазване на финансовата стабилност в еврозоната има много голямо значение. Това е жизненоважен въпрос за страните в еврозоната и за другите държави-членки на Европейския съюз. Повече от 150 милиона граждани на ЕС живеят извън еврозоната. Стабилизирането на еврото би улеснило техните усилия да осъществят амбицията си да се присъединят към еврозоната и ще предпази цялата система от допълнителни сътресения. Резолюцията сама по себе си не решава никакви проблеми, но дава ясен знак на Съвета, на Комисията и на държавите-членки. Резолюцията огласява твърдото намерение на Парламента да укрепи съюзния подход и европейската солидарност. Гласувах в подкрепа на резолюцията и възлагам големи надежди на нея.
<SPEAKER ID="234" NAME="David Martin" LANGUAGE="EN">
Приветствам резолюцията и особено устното предложение за изменение, направено от г-н Stephen Hughes, който "призовава Съвета да даде необходимия политически сигнал към Комисията да започне проучване на бъдещата система на паневропейските облигации, с ясни уточнения за условията, при които такава система би била ползотворна за всички участващи държави-членки и за еврозоната като цяло".
<SPEAKER ID="235" NAME="Jean-Luc Mélenchon" LANGUAGE="FR">
Докладът подкрепя създаването на европейски механизъм за финансова стабилност и социалните жертви, които той ще породи. В него се изисква пълно съответствие с регламентите на МВФ и се установява контролът на Европейската комисия върху националните бюджети. Затова гласувам против доклада и го отхвърлям.
<SPEAKER ID="236" NAME="Andreas Mölzer" LANGUAGE="DE">
Предложението за резолюция, представено ни днес под благовидното наименование "Създаване на механизъм за действие при кризи", е всъщност отчаян опит на империалистите в ЕС да обрекат всички държави-членки на ЕС на обща европейска участ, според принципа "съединени укрепваме, съединени пропадаме". От самото начало еврото беше напълно погрешно построение, осъдено на провал. Не е възможно да напъхаш в калъпа на единна обща валута държави с напълно различни национални икономики. Понеже липсва желание за по-голяма интеграция или за данъчни трансфери между народите на Европа, ще бъде необходимо да се разруши съществуващият паричен съюз и да се установи здрав валутен съюз. По тази причина бих предпочел той да бъде прекратен, вместо да се допуска непрестанно да бъде сполитан от беди. Ето защо гласувах против предложението за резолюция.
<SPEAKER ID="957" NAME="Alfredo Pallone" LANGUAGE="IT">
Бих искал да припомня казаното при вчерашното разискване и да изразя задоволството си от приемането на изменение 12, макар че бих добавил едно по-пряко позоваване. Ние трябва да намерим нови и иновативни инструменти за финансиране на механизма за действие при кризи. Чрез емитирането на паневропейски облигации механизмът за действие при кризи ще бъде финансиран на пазарите от чуждестранния капитал и от хората, които искат да правят инвестиции, без каквото и да било негативно отражение върху националните бюджети. Механизъм, основан единствено на пропорционалния принос под формата само на осигуряване на резерви, ще представлява голямо бреме за държавите-членки, които ще трябва да намират парични наличности или капитал за депозиране без каквато и да е доходност или възвръщаемост. В сегашната ситуация, когато от държавите-членки се иска, от една страна, да прилагат строга бюджетна политика, за да намалят дефицита и дълга си, а от друга, да участват със свой дял в стабилизационен фонд, има реален риск от срив.
<SPEAKER ID="237" NAME="Raül Romeva i Rueda" LANGUAGE="EN">
Наред с другото, резолюцията призовава Европейския съвет да уточни възможно най-бързо измененията в Договора, необходими за създаването на постоянен европейски механизъм за стабилност. Парламентът припомня, че е приветствал създаването на механизъм за финансова стабилност за посрещане на рисковете от неизпълнение от страна на държави кредитополучателки, използвайки отчасти член 122 от ДФЕС като правно основание на този план, и отбелязва недостига на демократичност и липсата на отчетност, отличаващи решенията на Съвета относно пакета от спасителни мерки, които бяха взети без консултации с Европейския парламент. Резолюцията също така изисква Европейският парламент да участва като съзаконодател при бъдещи предложения и решения за преодоляване на кризи и подчертава, че от рационална, практическа и демократична гледна точка разглеждането на законодателния пакет за икономическото управление не може да бъде разделено от решението, взето от Европейския съвет, за създаване на постоянен механизъм за действие при кризи.
<SPEAKER ID="956" NAME="Laima Liucija Andrikien" LANGUAGE="LT">
Гласувах в подкрепа на резолюцията, която призовава за възстановяването на демокрацията в Република Кот д'Ивоар (Бряг на слоновата кост) след президентските избори, проведени на 28 ноември 2010 г. Незаконното решение на Конституционния съвет на Кот д'Ивоар, чиито членове назначиха напускащия длъжността президент, да се променят резултатите, обявени от избирателната комисия и в нарушение на закон, който Конституционният съвет е длъжен да изпълнява, е против волята на хората от Кот д'Ивоар, изразена на изборите. Това решение трябва да бъде отменено, защото в противен случай страната няма да може да преодолее политическата безизходица след изборите, а случаите на насилие, за които вече се съобщава, ще се увеличават. В интерес на благоденствието на народа на Кот д'Ивоар и мира в страната подкрепям призива към г-н Лоран Гбогбо и го приканвам да подаде оставка и да предаде властта на г-н Аласан Уатара, за когото хората дадоха гласа си в знак но доверие.
<SPEAKER ID="955" NAME="Sophie Auconie" LANGUAGE="FR">
От много години Кот д'Ивоар беше пример на добра деколонизация. Като образцов ученик на току-що установената независимост, през 70-те и 80-те години на 20-ти век държавата постигна значителен растеж. За съжаление една тлееща политическа криза постепенно разяждаше Кот д'Ивоар. Последните президентски избори доведоха на власт лидера на опозицията, г-н Уатара. Напускащият длъжността президент, г-н Гбагбо, отказа да предаде властта. От този момент нататък държавата беше обхваната от невероятно объркване. Две страни се борят за власт и при тежки инциденти поддръжници и на двете страни загубиха живота си. Гласувах в подкрепа на резолюцията на Европейския парламент, която призовава г-н Гбагбо да зачете резултатите от гласуването и незабавно на отстъпи на законния си наследник на поста. Документът също така подкрепя действията на Африканския съюз, който в момента оказва натиск върху държавата, за да гарантира възстановяването на демокрацията.
<SPEAKER ID="954" NAME="Corina Creţu" LANGUAGE="RO">
Начинът, по който протече вторият тур на президентските избори, е достоен за съжаление. Насилието, причинило наранявания и смърт, в крайна сметка доведе до евакуирането на международните наблюдатели, което повдига големия въпрос за коректността на гласуването, а също и за напредъка в държавата след изборите.
<P>
Надявам се, че държавата, която някога беше образец на демокрация за африканския континент, успешно ще преодолее задънената улица на изборната конфронтация.
<P>
Масовото участие в изборите, въпреки напрежението, показва загрижеността на хората в Кот д'Ивоар за бъдещето на страната им. Затова смятам, че е важно волята на гражданите, изразена чрез гласуване на избори, която беше отхвърляна шест пъти в миналото, най-накрая да бъде зачетена.
<P>
Кот д'Ивоар има шанс да сложи край на едно десетилетие от политически, военни и временни правителствени кризи, което раздели държавата на лоялен юг и бунтовнически север. Единственото възможно решение е волята на избирателите да бъде зачетена.
<SPEAKER ID="239" NAME="Diogo Feio" LANGUAGE="PT">
Положението в Кот д'Ивоар трябва да бъде осъдено на всички равнища. Обезпокоително е, че суверенната воля на избирателите не се зачита и че кандидатът за президент, който спечели изборите според Независимата избирателна комисия на Кот д'Ивоар, не може да встъпи в длъжност, защото е блокиран от Конституционния съд. Имаше свързани с това случаи на сериозни посегателства срещу свободите по време на втория тур на изборите, не на последно място напрежение и насилие, което доведе до наранявания и смъртта на няколко души. Политическото положение в Кот д'Ивоар e нетърпимо, отношението на Конституционния съд е неприемливо, а неумението на г-н Гбогбо да губи е против принципите на демокрацията и на правовата държава.
<SPEAKER ID="240" NAME="David Martin" LANGUAGE="EN">
Изцяло подкрепям призива в предложението за резолюция към г-н Гбогбо да подаде оставка и да предаде властта на Аласан Уатара, демократично избрания президент на Кот д'Ивоар.
<SPEAKER ID="241" NAME="Louis Michel" LANGUAGE="FR">
Задължени сме да гарантираме, че резултатите от изборите, получени от избирателните секции, ще бъдат зачетени, тъй като те изразяват волята на хората на Кот д'Ивоар. Резултатите, обявени от Конституционния съвет противоречат на тази воля. Не можем да приемем противоконституционното, антидемократично забавяне. На 28 ноември 2010 г. г-н Уатара беше обявен за законен победител на президентските избори от Независимата избирателна комисия на Кот д'Ивоар и от почти цялата международна общност. За стабилността на държавата и за региона като цяло е задължително възможно най-скоро да се сложи край на възпрепятстващата стратегия, използвана от г-н Гбогбо.
<SPEAKER ID="242" NAME="Andreas Mölzer" LANGUAGE="DE">
Политическото положение в Кот д'Ивоар е изключително критично. По принцип считам, че не е работа на Европейския съюз да играе ролята на световен жандарм, защото чуждите държави трябва да могат сами да определят съдбата си, без да имат нужда от благословията на ЕС или САЩ. В този случай обаче ние сме изправени не пред волята на народа на Кот д'Ивоар, а пред тираничното подчиняване на този народ от страна на един наложил се елит. Преди няколко години в Европа имахме ситуация, когато хората бяха принудени да живеят в крайно съмнителна държавна форма от политически сили, които разполагаха с необходимите военни средства. Важно е тези сили да не бъдат сваляни от позициите си с насилствени средства. Също така е важно обаче да се използват мирни средства за оказване на натиск върху тези личности, за да им бъде трудно да продължават да провеждат несправедливите си политики. По тази причина гласувах в подкрепа на това предложение за резолюция.
<SPEAKER ID="953" NAME="Maria do Céu Patrão Neves" LANGUAGE="PT">
Резолюцията е мотивирана от сериозната политическа и институционална криза в Кот д'Ивоар след втория тур на президентските избори от 28 ноември 2010 г.
<P>
Изборите, които бяха наблюдавани от ООН и Европейския съюз, като цяло се проведоха най-общо по задоволителен начин. Въпреки това резултатите, представени от Независимата избирателна комисия на Кот д'Ивоар и обявяващи победата на г-н Уатара, бяха отхвърлени от Конституционния съд на страната, който промени резултата, като обвини в измама някои области и обяви настоящия президент Лоран Гбагбо за победител.
<P>
Тъй като единственият източник на демократична легитимност са всеобщите преки избори, чиито резултати бяха удостоверени от ООН, Европейският съюз използва тази резолюция, за която гласувам, да призове г-н Гбагбо да подаде оставка и да предаде властта на Аласан Уатара, както и категорично да осъди опитите за сплашване на наблюдателите на ЕС. Чрез резолюцията Парламентът приветства решението на Европейския съвет да приеме конкретни мерки против онези, които възпрепятстват мирния процес и националното помирение, и подкрепя решението на ЕС да наложи санкции срещу Лоран Гбагбо.
<SPEAKER ID="243" NAME="Raül Romeva i Rueda" LANGUAGE="EN">
Днес имаме голям консенсус по повод на гласуването за положението в Кот д'Ивоар. Резолюцията на ЕП, гласувана с голямо мнозинство, постановява, че единственият източник на демократична легитимност са всеобщите преки избори, чиито резултати бяха удостоверени от ООН, и призовава г-н Гбагбо да подаде оставка и да предаде властта на Аласан Уатара; настоятелно призовава всички политически и въоръжени сили в Кот д'Ивоар да зачитат волята на народа, която беше изразена свободно в резултатите от президентските избори от 28 ноември 2010 г., оповестени от Независимата избирателна комисия и потвърдени от специалния представител на генералния секретар на ООН; изразява дълбоко съжаление поради жестоките сблъсъци, предшестващи оповестяването на резултатите от втория кръг на президентските избори в Кот д'Ивоар, и изразява своята най-дълбока солидарност с жертвите и техните семейства; изразява също така съжаление поради възпрепятстването на политическия процес и поради опитите за сплашване на членове на Независимата избирателна комисия, които в крайна сметка забавиха обявяването на междинните резултати и по този начин попречиха на правилното протичане на демократичния избирателен процес.
<SPEAKER ID="952" NAME="Sonia Alfano" LANGUAGE="IT">
Мисля, че беше добра идея Комисията да присъства в Парламента днес, за да докладва за забраната на използването на неуголемени клетки за кокошки носачки, която ще влезе в сила от януари 2012 г. Данните за изпълнението не са много окуражителни и затова са необходими много строги мерки спрямо държави-членки, които поради безделие не са постигнали напредък от дълго време. За забраната на тези клетки се знаеше от 1999 г. и държавите-членки, които се присъединиха по-късно, бяха наясно с необходимостта да предприемат мерки относно въпроса по точни графици. Забавянето е неприемливо. Сроковете трябва да се спазват, за да се ползват с доверие действията на Европейския съюз. Договорът за функционирането на Европейския съюз изисква ЕС да прилага политиките си, държейки сметка за хуманното отношение към животните като същества, възприемащи усещания. Не трябва винаги да се крием зад проблема за конкурентоспособност, който не трябва да се разглежда като въпрос на количество и цени, а преди всичко на качество, екологична устойчивост и етика. Критичният и сведущ потребител трябва да бъде в основата на новия икономически модел, на който ЕС трябва да бъде водач. Затова се надявам Комисията да действа бързо и решително за прилагане на Директива 1999/74/ЕО на Съвета, за да бъдат защитени както животните, така и потребителите.
<SPEAKER ID="951" NAME="Luís Paulo Alves" LANGUAGE="PT">
Гласувах за резолюцията, тъй като се застъпвам за известна гъвкавост по отношение на тези, които вече са започнали процеса на адаптация, но не са били в състояние да го приключат поради настоящата криза. От 1 януари 2012 г. отглеждането на кокошки носачки в неуголемени клетки ще бъде забранено и това ще установи минималните стандарти за защитата на кокошки носачки. Затова е важно да се знае, че Комисията може да покаже какъв напредък е бил постигнат от държавите-членки в подготовката за забраната на отглеждането на кокошки носачки в конвенционални батерийни клетки от 1 януари 2012 г., какви мерки тя ще вземе спрямо държавите-членки, чиито производители не са в съответствие, и какви мерки тя ще вземе за недопускане евентуална нелоялна конкуренция от трети страни на пазара на яйца в ЕС от 1 януари 2012 г.
<SPEAKER ID="950" NAME="Sophie Auconie" LANGUAGE="FR">
Преди малко повече от 10 години Европейският съюз прие директива, имаща за цел да предпази кокошките носачки от ужасяващите условия на отглеждане, в които ги държаха прекалено много селски стопанства. Обосновавайки аргументите си със значителното влошаване на положението в сектора, причинено от повишаването на цените на фуражите в резултат на спекулации на пазара на зърнени култури, редица държави-членки поискаха преразглеждане на директивата. Прилагането й трябва да започне не по-късно от 2012 г. Две години преди крайния срок много селски стопанства са още твърде далеч от изпълнението на новите стандарти. Настоящата резолюция на Парламента призовава Комисията да заеме твърда позиция по въпроса. Той приветства консултациите, които Комисията инициира с професионалисти от сектора, но призовава Комисията да откаже отсрочката, която някои селски производители желаят. Минаха 10 години, откакто директивата влезе в сила.
<SPEAKER ID="949" NAME="Marielle De Sarnez" LANGUAGE="FR">
След 1 януари 2012 г. яйца, снасяни от кокошки, държани в батерийни клетки с дължина по-малка от 550 кв. см, повече няма да се продават. Много големи селски стопанства още не отговарят на стандартите. Може да се стигне до недостиг на яйца и покачване на потребителските цени в случаите, в които някои държави-членки не са подготвени да наложат забраната. Това би довело също до увеличен внос на яйца от трети страни, които не винаги се придържат към европейските здравни стандарти. Ето защо Парламентът е разтревожен. Производителите и държавите-членки бяха призовани да спазват реда и да действат бързо, особено като се има предвид, че до този момент те са имали повече от 12 години, за да постигнат съответствие със законодателството. Производителите, които са направили инвестиции за изпълнението му, и тези, които гледат кокошки на открито, трябва да действат при лоялна конкуренция в Европейския съюз.
<SPEAKER ID="245" NAME="Diogo Feio" LANGUAGE="PT">
Повдигнатият тук въпрос е от основна важност не само от гледна точка на хигиената и хуманното отношение към животните, а и поради необходимостта да се осигури приложимостта и ефикасността на Директива 1999/74/ЕО, предотвратявайки евентуални изкривявания на конкуренцията. Вече беше доказано в други ситуации, свързани с превоз на животни, че неспазването и неизпълнението на общите правила на ЕС от определени производители и дистрибутори води до положение на нелоялна конкуренция и смущения на пазарите. Поради това Съюзът трябва спешно да покаже способност за принуда за прилагане и следване на неговите директиви на цялата му територия, за да може пазарът да функционира по-ефективно и без отклонения и изкривявания, като се спазват еднакви правила.
<SPEAKER ID="246" NAME="Peter Jahr" LANGUAGE="DE">
Забраната на конвенционалните батерийни клетки през 2012 г. е огромен успех за хуманното отношение към животните. Еднаквите стандарти обаче трябва да важат в цяла Европа, иначе стават безсмислени. От жизнена важност е да се борим за този общоевропейски краен срок в интерес на животните и на производителите, които вече са инвестирали в алтернативни начини на отглеждане. За да се утвърди конкуренция при равни условия Комисията трябва да осигури яйцата, които не са произведени по правилния начин, да не бъдат допускани да стигнат до европейския пазар. Най-малкото потребителите трябва да бъдат в състояние да разграничават яйцата и продуктите от яйца, произведени в съответствие с европейските стандарти. Аз бях представителят на Християндемократите по въпроса за хуманно отношение към животните в германския Бундестаг, когато Парламентът взе решение за тази забрана. Тогава защитих резолюцията, защото тя трябваше да важи за цяла Европа. Очаквам Комисията да предприеме подходящи мерки за осигуряване крайният срок да бъде спазен във всички държави-членки. Това означава, че повече не трябва да се използват конвенционални батерийни клетки в Европа след 2012 г.
<SPEAKER ID="948" NAME="Giovanni La Via" LANGUAGE="IT">
Забраната за отглеждане на кокошки носачки в традиционни клетки влиза в сила през януари 2012 г. Тревожи ни рискът, че много предприятия няма да бъдат в съответствие. Опасяваме се също от евентуален недостиг в предлагането и покачване на цените на яйцата, тъй като яйцата от селските стопанства, които не са в съответствие с Директива 1999/74/ЕО на Съвета, ще бъдат забранени за продажба. Гласувах за резолюцията, тъй като забавянето е немислимо, но подкрепихме страни като Испания и Португалия с приемането на документ, който гарантира "плавен" преход за предприятията, които са започнали да сменят системите си за отглеждане, но които няма да са приключили процеса преди крайния срок. Желанието ми е не да преча на хуманното отношение към животните и да искам отлагане, а да подчертая няколко съществени момента, на които трябва отново категорично да се наблегне. Първо, по принципни съображения за реципрочност, от Европейската комисия се иска да въведе система за наблюдение, която да следи за качеството на яйцата, внасяни в Европейския съюз, и да гарантира пълното спазване на европейските стандарти и правила. След това от държавите-членки се изисква да заложат мерки в своите планове за регионално развитие в подкрепа на промишленото отглеждане на кокошките носачки в тези трудни времена.
<SPEAKER ID="247" NAME="David Martin" LANGUAGE="EN">
Категорично подкрепям резолюцията, която изисква всички разпоредби на Директива 1999/74/ЕО относно хуманно отношение към кокошки носачки да бъдат изцяло приложени от всички държави-членки до крайния срок 1 януари 2012 г. Тя декларира, че продължаване на срока или "преходен период" за която и да било държава-членка са неприемливи - като се има предвид, че производителите вече са имали 10 години за постигане на съответствие - и биха имали сериозни последици за успешното и своевременно прилагане на всякакви бъдещи правила за хуманно отношение към животните. Тя също изисква от Комисията да инициира бързи и ефективни процедури за нарушение с големи и възпиращи глоби при липса на съответствие с всички елементи на директивата.
<SPEAKER ID="248" NAME="Andreas Mölzer" LANGUAGE="DE">
Единадесет години след приемането на разпоредба е трудно да се разбере как може да се оказва, че толкова малко мерки са предприети за изпълнението й. За това основно може да бъде винена Комисията, която в миналото често разводняваше първоначалните си позиции, така че те не се приемаха вече на сериозно. Ако и тук случаят наистина се окаже такъв, ще бъде постигнат мързелив компромис, което отново ще подкопае авторитета на ЕС. Искрено се надявам, че към 1 януари 2012 г. няма да има повече незаконни батерийни селски стопанства на пазара или, като абсолютен минимум, те ще бъдат обложени с толкова високи наказателни данъци, че да престанат да имат конкурентно предимство. Поради тази причина гласувах в подкрепа на доклада.
<SPEAKER ID="249" NAME="Rareş-Lucian Niculescu" LANGUAGE="RO">
Гласувах в подкрепа на изменение 2, внесено от групата на Европейската народна партия (Християндемократи), защото голям брой производители вече започнаха да инвестират в модернизиране на системите си за отглеждане или се готвят да пристъпят към такива инвестиции. Инвестициите не могат да бъдат направени за един ден и би било несправедливо, ако въпросните производители бъдат санкционирани. Изменението ще позволи на значителен брой румънски - и не само румънски - производители да започнат работи по модернизация в бъдеще, така че да не трябва да прекратяват дейността си.
<SPEAKER ID="947" NAME="Alfredo Pallone" LANGUAGE="IT">
Директива 1999/74/ЕО на Съвета установява, че след 1 януари 2012 г. неуголемени клетки повече не могат да се използват. Европейските селски производители ще трябва да изберат дали да преустроят системите си за използване на уголемени клетки - които са по-просторни с цел по-хуманно отношение към животното - или чрез отглеждане на кокошки носачки подово, на открито или в биологични системи. Според неотдавнашни проучвания се оказва, че в 30% от европейските селски стопанства продължават да се използват неуголемени клетки. Наблюдавани бяха реални трудности в преминаването към новата система преди крайните срокове, определени с директивата. Такъв е случаят например в Италия. На заседанието на Съвета по земеделие и рибарство на 22 февруари 2010 г. Европейската комисия обяви, че при прилагането на забраната не се предвиждат изключения. Едно изменение към резолюцията обаче показа, че евентуално алтернативно решение е било постигнато за тези производители, които са започнали да сменят системите за отглеждане с новите клетки. Затова гласувах за документа.
<SPEAKER ID="250" NAME="Frédérique Ries" LANGUAGE="FR">
Хуманното отношение към животните изобщо и по-конкретно към кокошките носачки е сериозен въпрос. Като доказателство за това Европейският съюз не само прие законодателство по темата чрез директива от 1999 г., забраняваща батерийните клетки за кокошки носачки след 1 януари 2012 г., но и транспонирането на този текст също доведе до разногласия между валонската и фламандската общност през 2004 г. При разискването е важно да бъдем разумни и да намерим решение, което взема предвид както хуманното отношение към животните, така и заложените икономически интереси. Тези, които казват, че правилата на Общността трябва да се спазват, че не трябва да се допусне нелоялна конкуренция между производителите и че 12-годишният преходен период е достатъчно време за изписване на инвестициите, са прави.
<P>
Противниците, които искат малко гъвкавост при правилата, особено в сегашните времена на бюджетни съкращения, и казващи, че преминаването към уголемени клетки или системи без използване на клетки ще струва на промишленото птицевъдство, което не ползва преки помощи от общата селскостопанска политика, огромна сума пари, също са прави. Ето защо подкрепих трите изменения, внесени от групата на Европейската народна партия (Християндемократи), които отразяват ежедневната действителност на всички европейски птицевъди.
<SPEAKER ID="251" NAME="Raül Romeva i Rueda" LANGUAGE="EN">
С приемането на резолюцията ЕП призовава Комисията да запази изискването за забрана на батерийните клетки от 1 януари 2012 г., както е предвидено в Директива 1999/74/EО за установяване на минимални изисквания за защитата на кокошки носачки, и да се противопоставя енергично на всички опити от страна на държавите-членки да постигнат удължаване на този краен срок; подчертава, че по принципни съображения отлагането на забраната или дерогациите от нея биха навредили сериозно на хуманното отношение към кокошките носачки, биха нарушили пазара и биха санкционирали тези производители, които вече са инвестирали в системи без клетки или с уголемени клетки; и изразява дълбоката си загриженост за значителния брой държави-членки и производители на яйца, които изостават от спазването на срока 2012 г.
<SPEAKER ID="252" NAME="Csanád Szegedi" LANGUAGE="HU">
Определено подкрепям идеята да бъде намерено решение за случаите, при които даден производител вече е започнал да сменя клетките, но е вероятно да не успее да приключи процеса преди изтичане на 12-годишният гратисен период. На тези селски производители трябва да се окаже съдействие, за да се осигури те да могат да приключат модернизацията на селските си стопанства възможно най-скоро въпреки оскъдните си ресурси. По тази причина гласувах за предложеното изменение.
<SPEAKER ID="946" NAME="Artur Zasada" LANGUAGE="PL">
Гласувах против резолюцията, макар категорично да подкрепям защитата на хуманното отношение към животните. Не може да има спор относно необходимостта от адаптиране за изпълнение на изискванията на директивата, която въвежда забрана върху конвенционалните клетки, но трябва да дадем на всички държави-членки еднакво време да я приложат. Трудностите, пред които са изправени много европейски производители при адаптирането към разпоредбите, които трябва да влязат в сила от 1 януари 2012 г., ще доведат до недостиг на яйца за консумация на пазара и ще доведат до значително покачване на цената им, до намаляване на конкурентоспособността на сектора в сравнение с яйцата, внасяни от трети страни, и най-вероятно до спиране или значително намаляване на производството. Преди окончателното въвеждане на забраната трябва да оценим състоянието на прилагането на директивата, тъй като оценка от този вид би могла да доведе до предложения за преходни решения за постепенното изтегляне на неуголемените клетки, без да бъдат поставяни в неизгодно положение производителите, които вече са изпълнили разпоредбите.
