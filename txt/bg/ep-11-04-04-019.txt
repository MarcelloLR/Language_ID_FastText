<CHAPTER ID="019">
Действия на ЕС в отговор на миграционните потоци в Северна Африка и южната част на Средиземно море, по-специално Лампедуза - Миграционни потоци, свързани с нестабилността: обхват и роля на външната политика на ЕС (разискване) 
<SPEAKER ID="160" NAME="Председател">
Следващата точка е общото разискване относно:
<P>
изявлението на Комисията относно действията на ЕС в отговор на миграционните потоци в Северна Африка и южната част на Средиземно море, по-специално Лампедуза, и
<P>
доклада на Fiorello Provera, от името на комисията по външни работи, относно миграционни потоци, свързани с нестабилността: обхват и роля на външната политика на ЕС:.
<SPEAKER ID="161" NAME="Сесилия Малмстрьом" LANGUAGE="EN">
Г-жо председател, може би започвам да омръзвам на някои от уважаемите членове на ЕП, но считам, че това общо разискване относно миграционните потоци е много навременно. Това ще бъде общо обсъждане на ролята и обхвата на външната политика на ЕС, както се подчертава в доклада на г-н Provera, и възможност за мен да ви информирам относно това какви действия предприема ЕС в отговор на кризата в южната част на Средиземно море.
<P>
Позволете ми да започна, като благодаря на г-н Provera за отличния му доклад, който прочетох с голям интерес. Това е много навременен въпрос за обсъждане, каквато е ролята, която външната политика на ЕС следва да играе по отношение на много сложния и многостранен характер на миграцията.
<P>
Позволете ми да започна, като подчертая някои елементи на действията на ЕС в отговор на кризата в южната част на Средиземно море и след това да премина към по-общата роля на външната политика на ЕС. Както всички знаете, ние сме изправени пред положение в южната част на Средиземно море, което стана много критично през последните седмици по отношение на свързаните миграционни потоци. Повече от 400 000 души са били разселени от началото на промените в Северна Африка и в Либия. Повечето от тези хора са граждани на трети държави, които са дошли в Тунис или в Египет. По-голямата част от тях са били репатрирани в държавите си, но няколко хиляди все още са там и аз ще се върна на тях след малко.
<P>
Около 20 000 мигранти, основно от Тунис и в по-малка степен от други африкански държави, са успели да влязат в Европейския съюз незаконно, като са достигнали бреговете на Лампедуза и Малта. Ето защо и двата острова са под силен миграционен натиск. Европейският съюз вече реагира на тези сериозни, но различни предизвикателства по ефективен и бърз начин, като предприе три конкретни действия. Първо, Комисията мобилизира 30 милиона евро за управление на извънредната хуманитарна ситуация, породена от внезапния приток на мигранти и бежанци в съседните на Либия държави. С помощта на средства, предоставени на двустранна основа от държавите-членки и други международни донори, стана възможно да се даде временен подслон на мигрантите и бежанците, да бъдат посрещнати техните основни нужди и да бъдат върнати в съответните им държави на произход.
<P>
Второ, ние реагирахме на нерегулираните и смесените потоци през Средиземно море. Фронтекс, с помощта на няколко държави-членки, започна съвместна операция "Хермес", целяща подпомагане на Италия при контролирането на кораби, които превозват мигранти и бежанци. Освен това Европол изпрати екип от специалисти в Италия с цел подпомагане на правоохранителните органи да идентифицират евентуалните престъпни мрежи, участващи в трафика.
<P>
Трето, Комисията се опита да гарантира, че в много краткосрочен план държавите-членки, които са изложени на увеличаващите се потоци от бежанци и незаконни мигранти, могат да се справят с финансовите последици от това разселване. Ние бързо отпуснахме 25 милиона евро, които можеха да бъдат мобилизирани от Фонда за външните граници и Европейския фонд за бежанците, ако и когато конкретно искане бъде отправено от държавите-членки. Само едно искане беше отправено досега, но ние сме готови да разгледаме по-нататъшни неотложни искания.
<P>
Считам, че този първи отговор беше всеобхватен; ясно е обаче, че трябва да направим повече. Трябва да установим по-структуриран, устойчив план, с който да бъдат обхванати различните измерения на това явление, основан на солидарността между държавите-членки и при пълното зачитане на международните задължения на Европейския съюз.
<P>
Посетих Египет с министъра на външните работи на Унгария, г-н Martonyi, и Тунис с колегата ми, г-н Фюле, който отговаря за европейската политика на съседство. Това беше отчасти в отговор на заключенията на Европейския съвет, който поиска от Комисията да сътрудничи много активно на тези две държави.
<P>
В навечерието на Съвета по правосъдие и вътрешни работи възнамерявам да предложа пакет от предложения на Комисията през май, която ще разгледа подхода на ЕС в областта на миграцията, мобилността и сигурността в държавите в южната част на Средиземно море.
<P>
Редица мерки трябва да бъдат предприети в краткосрочен план. Относно непрекъснатото и евентуално увеличение на потоците от бежанци, идващи от либийска територия, следните действия ще бъдат разгледани: запазване на адекватно ниво на налични средства за предоставянето на хуманитарна помощ. В това отношение, средствата ще трябва да бъдат предназначени за посрещане на основните нужди на бежанците, улесняване на връщането им в съответните им държави на произход, когато е уместно, и подкрепа на успешната им социална и професионална реинтеграция при завръщането по родните им места.
<P>
Освен това нарастващ брой бежанци, които бягат от Либия, са граждани на трети държави, които са живели в Либия като бежанци или лица, търсещи убежище. Тези хора, които са няколко хиляди, не могат да бъдат върнати в държавите им на произход. Трябва да бъде обмислено презаселване. Комисията е готова да улесни този процес и призовава държавите-членки да поемат отговорност и да се ангажират с такива усилия за презаселване. Ще има финансова подкрепа за това, по-специално от Европейския фонд за бежанци. Във връзка с това е наложително Съветът и Европейският парламент да положат усилия за бързо постигане на споразумение относно Европейската програма за презаселване. Всичките три институции са съгласни относно политическата цел във връзка с това; трябва да намерим изход от този институционален застой.
<P>
Също така, неотложно е да се разработи регионална програма за закрила, която включва Египет, Либия и Тунис. В рамките на Тематичната програма за сътрудничество с трети държави Комисията има планове за отпускане на 3,6 милиона евро за подкрепа на такава програма. Изпращането на екипи на Европейската служба за подкрепа в областта на убежището в държавите-членки, засегнати от тези потоци, също така ще бъде разгледано, за да помогнат на националните органи да разгледат молбите на лицата, търсещи убежище.
<P>
В крайна сметка, в случай на масов приток на разселени лица и ако условията, предвидени в директивата, са спазени, Комисията ще бъде готова да разгледа използването на механизмите, предвидени съгласно Директива от 2011 г. за временна закрила, така че да се предостави незабавна закрила за тези хора на територията на други държави-членки на ЕС. Намерението ще бъде да се облекчи товара на националните системи за убежище и да се насърчат доброволните мерки за солидарност между държавите-членки.
<P>
По отношение на непрекъснатия приток от незаконни мигранти, идващи от южната част на Средиземно море, който може да се увеличи, Комисията счита, че съвместната операция "Хермес", координирана от Фронтекс, следва да получи допълнителни ресурси от държавите-членки. Фронтекс ще има готовност да предостави логистична и финансова подкрепа за подпомагане на засегнатите държави-членки, организиране на полети за връщане и изпращане на екипи за бърза гранична намеса, ако желаят.
<P>
От основно значение е правомощията на Фронтекс да се разширят бързо и да й бъдат осигурени повече ефективни инструменти. Измененият регламент за създаване на агенцията Фронтекс следва да бъде приет от Съвета и Европейския парламент възможно най-скоро.
<P>
Също така се подготвят специфични проекти от службите на ЕС и скоро ще бъдат стартирани в партньорство със засегнатите държави, като се започне с Тунис и Египет. Целта е да се укрепи капацитета им да контролират границите си - в сътрудничество със съответните органи - да се борят с престъпните организации, благоприятстващи трафика на мигранти и на хора, да улесняват реадмисията и социалната и професионалната реинтеграция и да идентифицират и да регистрират влизащите на територията мигранти, както и да ги третират в съответствие с международните стандарти, като предлагат убежище на нуждаещите се от международна закрила.
<P>
Тези мерки представляват незабавния отговор на положението. Също така обаче трябва да изпълняваме дългосрочни, устойчиви програми. С партньорите ми от Тунис и Египет обсъдихме въвеждането на работни договорености по различни въпроси, обхванати в рамките на партньорството за мобилност. Това може да бъде под формата на нов специално разработен от ЕС подход, който разглежда всяка държава според нейните заслуги и взима предвид цялостната външна политика на ЕС с дадена държава.
<P>
Партньорствата биха могли да обхващат всичко, като се започне от визови облекчения, при определени условия и за специфични категории, трудова миграция, предотвратяване на нерегулирани миграционни потоци, установяване на системи за убежище, реадмисия, правоприлагане, връщане и т.н. Съгласни сме с двамата министри на вътрешните работи на държавите да се създаде работно споразумение и да се започне идентифициране на това, което можем да направим заедно.
<P>
Убедена съм, че този съгласуван подход на външната политика на ЕС ще помогне за създаването на дългосрочна система, за да се реши проблема с миграционните потоци, и това ме довежда до доклада на г-н Provera. Продължителните, дългогодишни конфликти и хуманитарни кризи в региони като този, за който говорим, са важни фактори, които подхранват миграцията по оста юг-юг и миграцията към ЕС. Основните ни глобални предизвикателства като миграцията изцяло подчертават значението на разработването на всеобхватен подход, свързващ сигурността, стабилността, управлението на кризата и развитието.
<P>
Както се предлага в доклада, такъв подход трябва да се основава на силен подход, основан на правата на човека, най-вече по отношение на правата на мигрантите. Специално внимание трябва да се обърне на положението на уязвимите групи. Споделяме становището, че е от решаващо значение да се въведат по-дългосрочни, устойчиви програми за сътрудничество, за да се реши проблема с миграцията, мобилността и сигурността в съчетание с насърчаването на демокрацията, принципите на правовата държава и доброто управление с трети държави.
<P>
Този подход следва да бъде специално разработен, както описах, като разглежда всяка държава в зависимост от нейните индивидуални заслуги. Този всеобхватен подход е подходящ и за други политически процеси като връзката между сигурността и развитието, която се посочва както в Европейската стратегия за сигурност, така и в Европейския консенсус за развитие.
<P>
Трябва да мобилизираме пълния набор от политики и инструменти, с които разполагаме по отношение на премахването на бедността, системите за ранно предупреждение и превантивната дипломация, хуманитарната помощ, действията в отговор на кризи, включително санкциите, мисиите по управление на кризи и възстановяването след конфликти и изграждането на мир.
<P>
Ето защо настоящият доклад е много навременен, тъй като ЕС понастоящем трябва да се справи с криза. Но той също така представлява възможност да се започне нещо ново, възможността да се подкрепят фантастичните нови демократични сили, които се появяват: съществува голямо желание за реформи в държавите, особено в Тунис, но също така и в Египет.
<P>
Глобалният подход към миграцията като външно измерение на миграционната политика на ЕС следва да се основава на истинско партньорство с трети държави. Това се посочва в Стокхолмската програма и Стокхолмския план за действие и ние ще предоставим допълнителни инициативи в Глобалния подход към миграцията, представен тази есен. Целта е да се определят по-ясно целите на подхода и в по-стратегическо отношение. Той ще предложи приоритети, принципи и конкретни мерки, но също така ще разгледа по-задълбочено връзката между миграцията и развитието и между миграцията и изменението на климата например.
<P>
Знам, че всички искате да се обсъдят различни елементи на темата. Това е сложен и много труден въпрос, който изисква много време и усилия, за да се оцени правилно. Също така той в голяма степен е продиктуван от събитията и се променя почти с всеки изминал час. Досега Комисията се опитваше да бъде конструктивна и да разглежда въпроса по много всеобхватен и приобщаващ начин. Очаквам с нетърпение да чуя въпросите ви.
<SPEAKER ID="162" NAME="Fiorello Provera" LANGUAGE="IT">
Г-жо председател, госпожи и господа, този трагично актуален доклад по собствена инициатива за първи път беше изготвен преди повече от година, за да се оцени явлението на имиграцията и структурните причини за нея по прагматичен и балансиран начин, независимо от политическите или идеологическите предразсъдъци.
<P>
Искахме да проучим ролята на външната политика и нейната способност да оказва влияние върху дълбоко вкоренените причини за имиграция, извън хуманитарните или спешните причини. Войни, етническо напрежение, постоянно изменение на климата, нарушения на правата на човека, липса на граждански и икономически свободи, повсеместна корупция, липса на институционални представители на гражданските нужди като синдикати, сдружения, политически партии: наборът от всички тези елементи представлява областта на провеждането на европейската външна политика и решаването на тези проблеми ще премахне много от причините, които карат милиони хора да емигрират.
<P>
Никоя политика на сътрудничество за развитие не може да бъде напълно ефективна, без да се справи с причините за нестабилност в страните на произход на мигрантите. Това включва регионално сътрудничество както с държавата на произход, така и с транзитната страна, включително чрез двустранни споразумения. Целите на хилядолетието за развитие вече са много амбициозни, но със сигурност няма да бъдат постигнати без политическа стабилност и без прилагане на ефикасни механизми за предотвратяване на конфликти и поддържане на мира. Глобалният обхват на тази политика и нейният холистичен подход изискват ясни идеи и значителни финансови ресурси, сдобиването с които е трудно в настоящия момент на криза.
<P>
Ето защо е препоръчително да се координират действията на Съюза с тези на други големи сили като Съединените щати, за да се избегне дублиране на финансиране в същите области или разпиляване на финансови средства, както често се е случвало в миналото. Едно световно явление трябва да се разглежда от световна политика. Трябва да водим страните на произход на мигрантите към демокрация и добро управление, като им предоставяме нашите ценности и нашия опит.
<P>
Съгласно Европейската политика на съседство ние следва да предложим икономическа програма, която може да увеличи нивата на заетост, и търговски споразумения, които могат да генерират реално икономическо развитие, съвместимо с пазарните закони. Членът на Комисията Фюле и върховният представител, баронеса Аштън, привлякоха внимание с лозунга "повече за повече" към концепцията за условна форма на помощта, която има за цел да се възнаградят държавите, които най-активно вървят по пътя на демократичните реформи и зачитането на правата на човека. Това е съвместимо с нашите европейски ценности, ефективно за развитието и, ако ми позволите, справедливо към данъкоплатците от морална гледна точка.
<P>
Бих искал да завърша, като посоча, че европейската политика за управлението на големи миграционни потоци следва да върви ръка за ръка с приемането на концепцията за "споделяне на тежестта" в съответствие със задължението за държавна солидарност съгласно член 80 от Договора, тъй като никоя държава не може сама да посрещне неотложни ситуации с огромни размери.
<P>
В заключение, благодаря на члена на Комисията Малмстрьом, за нейната подкрепа за някои или много точки в настоящия доклад и се надявам, че Европа може действително да работи с Италия, за да се разгледа явление, което има международно измерение и засяга всеки от нас.
<SPEAKER ID="163" NAME="Corina Creţu" LANGUAGE="RO">
Г-жо председател, бих искала да започна, като благодаря на докладчика за продуктивното сътрудничество, което получих в процеса на изготвяне на този доклад.
<P>
Във връзка с конкретния въпрос, който разискваме днес, масовото напускане на хора от Средиземноморския регион не е само проблем за държавите в тази област, тъй като целият Европейски съюз носи отговорност за решаването на това спешно хуманитарно положение. Това е специфично положение, което ние не очаквахме, когато се изготвяше докладът. Становището на комисията по развитие е, че приоритетът трябва да бъде да справим с хуманитарното положение и да предоставим помощ за бежанците. Не можем обаче да приемем предложените изключително популистки решения, с които на гражданите на Лампедуза е било обещано, че имигрантите ще изчезнат в рамките на 60 часа. Последваха евакуации към континенталния регион, но след като регионите на дестинация отказаха да подслонят лагерите, започна репатриране.
<P>
Считам за неприемливо, че Франция и Германия са отказали да вземат някои от бежанците и министърът на вътрешните работи на Италия заплашва да предостави разрешения за временно пребиваване, които ще позволят на хиляди имигранти да се движат в Европейския съюз. Това не са конструктивни и всеобхватни отговори що се отнася до спазването на ангажиментите на държавите-членки. Нито себелюбието, нито принудителната солидарност са включени сред ценностите, върху които е изграден Европейският съюз. Ето защо считам, че трябва да настояваме възможно най-решително за диалог и сътрудничество, за да се посочат общи решения на този сериозен проблем.
<SPEAKER ID="164" NAME="Franziska Keller" LANGUAGE="EN">
Г-жо председател, миграцията не се случва само от навсякъде другаде към Европа. Всъщност по-голямата част от миграцията се случва извън Европа, в държави или региони на други континенти.
<P>
Понастоящем Пакистан и Сирия са държавите, които приемат най-много мигранти - не бива да забравяме това. Съществуват различни причини за миграция: война, конфликт, бедност, дискриминация, насилие и преследване, семейство, изменение на климата и много други. Следва да разгледаме тези въпроси и следва да се борим по-скоро с принудителните фактори, отколкото със самите мигранти. За да се борим с принудителните фактори, ние се нуждаем от добра политика на развитие и условността няма много да помогне в това отношение.
<P>
Трябва да преразгледаме политиките, които действат против целите ни за развитие, както понякога се случва в търговската политика и селското стопанство. Но ние също така се нуждаем от добра политика относно демокрацията и насърчаването на правата на човека. В миналото Общността и държавите-членки са сътрудничили на трети държави относно спирането на мигрантите, а не относно правата на човека. Комисията е договаряла споразумение с Либия да предоставя подкрепа и помощ за Либия, така че Кадафи да спира мигрантите. Сега е време това да се промени. Много съм щастлива да чуя, че сте съгласни с мен, че ние спешно се нуждаем от преминаване към подход, основан повече на правата на човека. Не следва да забравяме, че стабилността не е единственото, което хората искат и от което се нуждаят. Стабилността без демокрация не е устойчив път напред. Стабилността плюс бедност не предлага никакви перспективи. Стабилността е важна, но не е единственото, което има значение.
<P>
Не трябва да затваряме вратите за малкото мигранти по света, които се отправят към Европа. Трябва ни обща система за убежище, която осигурява ефективна защита на нуждаещите се и също така трябва да защитаваме мигрантите от конфликтни зони. Трябва ни справедлив достъп до законната миграция, която дава на мигрантите съответните социални права. Трябва да намерим начин за защита на мигрантите вследствие на изменението на климата, тъй като те трябва да бягат, защото ние причиняваме изменението на климата. Също така трябва да преразгледаме нашите политики за визите и границите от гледна точка на правата на човека.
<P>
Не бива да се страхуваме от мигрантите. Те са хора като нас, често отчаяно нуждаещи се, които търсят по-добър живот и мир и просперитет. Не е ли това причината, поради която е основан ЕС?
<P>
Така че попитайте Комисията: ще бъде ли въведена общата система за убежище? Какво се случи с регламента относно синята карта? И как ще гарантирате, че член 208 от Договора от Лисабон, а именно принципът да не се вреди на нашите цели за развитие, ще бъде изцяло приложен?
<SPEAKER ID="165" NAME="Mario Mauro" LANGUAGE="IT">
Г-жо председател, г-жо член на Комисията, госпожи и господа, благодаря ви преди всичко за ангажимента, който поехте относно изготвянето на този пакет от мерки, който считам, че изпраща политически сигнал, като пояснява, че това не е проблем на Малта, това не е проблем на Италия, това не е проблем на Испания: това е европейски проблем.
<P>
Считам, че това е насочеността на позоваванията, които направихте, на солидарността между държавите-членки и Европейската политика на съседство, желанието да се насърчава адекватно финансиране за извънредното хуманитарно положение, помощ, репатриране и обучение, да се осъществява намеса във връзка с въпроса за лицата, търсещи убежище, да се изготви програма, която преодолява безизходицата, свещеното позоваване на Директива 2001/55/ЕО и желанието да се засили операцията "Хермес". Всичко това е наистина знак за европейско желание за борба срещу апатията и несъответствието от много месеци.
<P>
Същевременно, позволете ми да обясня каква е основната причина за нашето безпокойство. Ние не сме загрижени главно за онези 20 000 души, които са пристигнали в Лампедуза. Ние сме загрижени за политическия факт, който това представлява. Например това, което се случи през 1989 г. със срива на Източната система и падането на комунизма, беше голяма тежест върху Германия и Австрия, но след това те срещнаха европейска солидарност. Беше направен опит да се отговори политически на това предизвикателство и да се предложи пътна карта, което доведе до интеграцията на много държави и много народи, които понастоящем са в тази зала.
<P>
Ние не очакваме много. Няма основания за интеграция на Средиземноморието, но има основания за политика на съседство, която все пак да е достойна за името си, за Европейска средиземноморска стратегия, която в крайна сметка да е достойна за името си. Ето това искаме от Европа. Считам, че казаното от вас е в тази насока.
<P>
Бих искал, относно темата за Директива 2001/55/ЕО, например освен да се позовава на нея, както направихте, Комисията следва да излезе с реално предложение, което да внесе в Съвета, тя да бъде гласувана от Съвета с квалифицирано мнозинство, и това неизбежно да накара европейските държави да разберат, че проблемът с имигрантите е европейски проблем, и да разберат, че проблемът със защитата на имигрантите е европейски проблем, който не можем повече да пренебрегваме.
<SPEAKER ID="166" NAME="Juan Fernando López Aguilar" LANGUAGE="ES">
Г-жо председател, г-жо член на Комисията, аз също участвах в последното разискване в Парламента относно същия този въпрос и мога само да съжалявам, че, тъй като само някои от предложенията, направени в това разискване, бяха взети предвид, са налице цифрите и положенията, които наблюдаваме днес, по-специално в Лампедуза.
<P>
Наясно сме с помощта на г-жа Малмстрьом и усилията, които тя полага като член на Комисията, отговарящ за ресора на вътрешните работи, да се засили Европейският фонд за външните граници, Европейският фонд за връщане и Европейския фонд за бежанците, както и, разбира се, управлението на Европейската агенция за управление на оперативното сътрудничество по външните граници на държавите-членки на Европейския съюз.
<P>
Кризата в Средиземноморието обаче ясно показва, че въпросът не е само за доверието, но за жизнеспособността на Европейската обща имиграционна политика, която цели пространство на свобода, сигурност и правосъдие в съответствие с членове 67 до 89 от Договора за функционирането на Европейския съюз. Заключението е, че тази трансформационна оспорваща европейска външна политика, оспорваща жизнеспособността на стратегията за Средиземноморието, на асоциация за Средиземноморието, поставя особено предизвикателство за хуманитарното въздействие и значимост на Европа при овладяването на хуманитарното въздействие за разселените лица и потенциалните лица, търсещи убежище, и бежанците.
<P>
Следователно бих искал отново да подчертая, че една функция на това разискване следва да бъде излизането веднъж завинаги от застоя относно пакета от мерки в областта на убежището; обръщането на внимание веднъж завинаги на необходимостта от изпълнение и гарантиране на съответствие с Директива 2001/55/ЕО относно мерките за разселени лица в случай на извънредни хуманитарни ситуации и масови, непредвидени потоци от емигранти. В допълнение на това също така следва най-вече да се създаде политика на солидарност извън директивата, да се въведе в действие тази клауза за солидарност, която отново беше вписана в Договора за функционирането на Европейския съюз и следва да се прилага, когато сме изправени пред ситуации като тази.
<P>
За целта действително трябва да знаем, че нито Италия, нито Испания, нито Гърция, нито някоя от граничните на Средиземноморието държави са в позиция да се справят с тези проблеми самостоятелно.
<P>
Освен това съм засегнат от факта, че още не е имало призив или искане за активиране на член 5 от директивата да се прилага тази клауза за солидарност в съответствие с Договора. Очевидно следва да използваме тази възможност за предоставянето на достоен и отзивчив отговор на въпрос, който е, както и Средиземноморието, отличително европейски въпрос.
<SPEAKER ID="167" NAME="Cecilia Wikström" LANGUAGE="SV">
Г-жо председател, слушаме много хора да изразяват загриженост относно миграцията днес. Хората просто се страхуват от масова имиграция към Европа след големите събития в Северна Африка неотдавна. Тези събития със сигурност ще бъдат последвани от миграционни потоци. Те вече започнаха и със сигурност ще продължат. Неизбежно е хората да бягат от неустойчивостта и насилието, особено от настоящото положение в Либия. Досега обаче миграционните потоци бяха по-хоризонтални, отколкото вертикални, и най-вече засягат Тунис и Египет, но хиляди хора също така пристигнаха на малкия италиански остров Лампедуза и това действително подлага на изпитание солидарността между нашите държави-членки. Доста обезпокояващо държавите-членки на ЕС досега не издържаха това изпитание за солидарност и не изглежда, че желаят да се подкрепят в трудни времена.
<P>
Групата на Алианса на либералите и демократите за Европа счита, че най-важното, което можем да направим понастоящем, е да изпълним Директивата относно правото на убежище. Отговорът в малко по-дългосрочен план е подготовката на обща европейска политика в областта на убежището, която е достойна за името си. Наред с всичко останало това ще предостави възможността временно да се спре прехвърлянето на лица, търсещи убежище в рамките на "Дъблин II", когато държава-членка по някаква причина е изключително претоварена. Със солидарността също така идва и отговорността. Всяка държава-членка трябва понастоящем да спазва и прилага директивата, която цели да се хармонизира закрилата на хора, които бягат, и преди 2012 г. да разработи устойчива европейска система за убежище. Ангажирахме се да изпълним това и трябва да го направим в дух на солидарност, зачитайки международните ангажименти за общата сигурност и стабилност за всеки.
<SPEAKER ID="168" NAME="Jean Lambert" LANGUAGE="EN">
Г-жо председател, много съм доволна, че членът на Комисията ни припомни, че големият размер на движението в региона е в самата Северна Африка. ВКБООН оценява, че над 400 000 души вече са напуснали Либия. Това е нещо, което, след като изслушахме разискването относно Директивата за процедурите по-рано, някои от нашите членове на ЕП е добре да запомнят: мнозинство от хората се местят в рамките на Северна Африка.
<P>
Ние решително приветстваме подкрепата, предоставена от ВКБООН и други органи при подпомагането на тези разселени лица. Много опасения обаче бяха изразени по отношение на натиска върху Малта и Лампедуза и съвсем основателно. Важно е, но не е равнозначно на това, което се случва в Тунис и Египет. Съществуват обаче нарастващи опасения за това, което се случва с непълнолетните лица - непридружени или отделени при пристигането. Съществуват опасения, че те не са правилно подкрепяни или идентифицирани. Надяваме се, че Комисията ще разгледа тяхното положение и положението на онези, считани за особено уязвими на този етап.
<P>
Ние също така приветстваме желанието да се обмисли използването на Директивата за временна закрила. Би ли могла г-жа членът на Комисията да очертае какви критерии ще използва при изготвянето на тази оценка, както и дали ще представи препоръка?
<SPEAKER ID="169" NAME="Rui Tavares" LANGUAGE="PT">
Г-жо председател, г-жо член на Комисията, бежанците бяха приети в Лампедуза при ужасяващи условия, без храна или тоалетни: при условия, които действително са нехуманни. Центърът за задържане понастоящем е закрит, като неправителствени организации, журналисти и евентуално дори членове на Парламента нямат достъп до него. Италианският съвет за бежанците иска да бъдат отпускани заповеди за временна закрила за тези бежанци съгласно Директива 2001/55/ЕО и Вие одобрихте това прилагане, г-жо член на Комисията. Благодаря Ви за намесата, тъй като това прилагане беше широкообхватно и цялостно. Има неща, с които сме съгласни, и има неща, с които не сме съгласни. Това, което блокира тези всеобхватни действия обаче, си има име: лицемерието на държавите-членки.
<P>
Говорихте, г-жо член на Комисията, за постигане на съвместно вземане на решение относно презаселването. Като докладчик мога да кажа, че Парламентът е готов да разгледа всяка идея, която Съветът представи. Чакахме обаче година и половина и не чухме и една идея за презаселване. Именно лицемерието на държавите-членки позволи на полковник Кадафи да крие бежанците и имигрантите в продължение на години, докато те му продаваха оръжие. Ето защо разговорите за настоящата липса на ресурси са също така изцяло лицемерни. Само през 2009 г. държавите от Европейския съюз спечелиха 343 милиона евро от продажби на оръжие за полковник Кадафи, докато първоначалният размер, който те предоставиха за приемане на бежанци след промените в арабския свят, беше 3 милиона евро: сто пъти по-малко. Мисля, че тази разлика е показателна.
<SPEAKER ID="170" NAME="Mara Bizzotto" LANGUAGE="IT">
Г-жо председател, госпожи и господа, в Лампедуза нахлуха десет хиляди жители на Северна Африка, които островът никога няма да бъде в състояние да приеме. В продължение на седмици към Италия се насочваха кораби с нелегални имигранти. Ако не реагираме заедно, ако ЕС не реагира, миграционната вълна от разселени лица ще продължи.
<P>
Незаконните имигранти, които пристигнаха през последните месеци, трябва да бъдат изпратени вкъщи; няма алтернатива. Освен че получи няколко думи за солидарност обаче италианското правителство беше оставено само да се справя с това библейско масово напускане с такива непредвидими размери.
<P>
Къде е Европа? Досега Брюксел беше виновен за укриване; моите съграждани не могат повече да търпят срамното му поведение. Европа остави Италия да се справя сама с безпрецедентното извънредно положение. Вместо това Европа следва да помогне на Италия при репатрирането на незаконните имигранти и трябва също така да подкрепи усилията на правителството на Италия за спиране на хилядите хора, които продължават да напускат, основно от Тунис.
<P>
Бежанците от Либия са различен въпрос: Европа следва да подкрепи Италия при операциите по идентифициране и логистично управление, но преди всичко трябва да работи, за да се гарантира, че бежанците са приети във всички държави-членки. Приемането на лица, които бягат от войната, не може да бъде тежест само за Италия. Време е да спрем да говорим. Европейският съюз трябва да направи така, че присъствието му да се усети. Не можем да приемем факта, че Италия е пълна с незаконни имигранти, докато Франция позорно отказва да ги приеме. Незаконните имигранти следва да бъдат изпратени обратно вкъщи, а всички държави-членки трябва понастоящем да се ангажират с приемането на бежанци от Либия.
<SPEAKER ID="171" NAME="Philip Claeys" AFFILIATION="NI">
(NL) Г-жо председател, това, на което сме свидетели понастоящем в Лампедуза, беше описано и предсказано още през 1973 г. от френския писател Жан Распай в пророческия му роман "Лагерът на светците". Единствената разлика е, че действителността надминава художествената проза.
<P>
Европа трябва да установи контрол върху това положение вместо да го оставя просто да се случва. Абсурдно е първо да се приветства промяната на режима в Тунис и Египет, а непосредствено след това да се приемат масово мигранти или по-точно така наречените бежанци от тези държави. Всички знаят, че практически никой на тези кораби, които акостират в Лампедуза, не е подходящ да бъде признат като политически бежанец. Тези хора обаче понастоящем са допуснати на европейска територия и с подкрепата на всички видове субсидирани групи, трафиканти на хора и скъпи адвокати те ще започнат процедури, проточвайки ги възможно най-дълго, и, при необходимост, ще преминат в нелегалност, ако не бъдат признати като бежанци.
<P>
Съдейки по настоящите събития, Фронтекс не защитава външните граници на Европа; тя се отнася към тях като вид комисия по посрещането. Тези кораби следва да бъдат ескортирани обратно до местата, откъдето идват, а истинските бежанци следва, доколкото е възможно, да бъдат приети в своя регион вместо в Европа. Също така е от основно значение редица международни конвенции да бъдат адаптирани към днешните нужди.
<SPEAKER ID="172" NAME="Agustín Díaz de Mera García Consuegra" AFFILIATION="PPE">
(ES) Г-жо председател, бих искал взема думата и да използвам това разискване, за да говоря за основен въпрос: извънредното положение. Те не могат да се справят сами.
<P>
Основата на този проблем, както всички знаете, е в нестабилните положения в Тунис и Египет и войната в Либия. Няма обаче ограничение колко дълго ще продължи: за съжаление, ще продължи обезпокоително дълго време. Ето защо трябва да решим как можем да използваме нашите общи политики за управление на извънредното положение, тъй като те не могат да се справят сами.
<P>
По мое мнение, г-жо председател, г-жо член на Комисията, солидарността с жертвите и солидарността с приемащите държави и региони трябва да бъде наш приоритет.
<P>
Имаме инструменти, които не използваме правилно. Имаме четири фонда. Г-жа Малмстрьом ни разказа ясно и стегнато за суми, които ми се струват нелепи. Тя говори за 30 милиона евро, 25 милиона евро при поискване и т.н. Четирите ни фонда обаче - Фондът за бежанците, Фондът за връщане, Фондът за външните граници и Фондът за интеграция възлизат на почти 3 милиарда евро в обхвата на финансовите перспективи.
<P>
Г-жо Малмстрьом, струва ми се, че тези фондове следва да се използват за извънредни положения, тъй като трябва да имаме способността да ги използваме и да ги изменяме. Ограниченията ни по отношение на сътрудничеството и солидарността са символизирани от нестабилността, която Европейската агенция за управление на оперативното сътрудничество по външните граници на държавите-членки на Европейския съюз показа с операцията "Хермес". Пристигането на нарастващ брой хора, които бягат от войната и безнадеждността, подчертава колко ограничен е този капацитет. Те не могат да се справят сами.
<P>
Кой може да се справи? Европейският съюз има необходимата солидарност, за да отговори на изискванията на това извънредно положение в реално време.
<SPEAKER ID="173" NAME="Ana Gomes" AFFILIATION="S&amp;D">
(PT) Г-жо председател, докладът Provera не можеше да се появи в по-критичен момент. Тунис и Египет, държави с огромни икономически проблеми, вече отвориха вратите си за повече от 400 000 бежанци от Либия. Въпреки това европейските правителства избраха да не правят нищо и да пренебрегнат 20 000 души, които се струпват в Лампедуза при нечовешки условия. Вследствие на промените в Северна Африка е дори по-належащо за държавите-членки на Европейския съюз да изпълнят хуманитарните си задължения за приемане на бежанци и да определят нова миграционна политика, основана на солидарност и на други основни ценности и принципи на Европейския съюз. Затворената врата и политиките на принудително връщане, използвани от някои държави-членки през последните години във връзка с техните средиземноморски съседски държави, може би са попречили на някои мигранти да достигнат Европа посредством засилени проверки на пристанищата в Северна Африка, патрули в Средиземно море и дори някои по-брутални методи като електрошок. Това обаче беше на скандално висока цена: правата на мигрантите и бежанците, принудително върнати към режими като този на Кадафи.
<P>
Настоящото извънредно положение изисква приемането на обща система за убежище със споделени отговорности, включително механизъм за временна закрила и предлагане на много по-голямо презаселване. Нуждаем се от нова миграционна стратегия, която взима предвид първоначалните причини за миграция като бедност, дискриминация, конфликт и политически репресии, наред с всичко останало. Без това трафикантите на хора винаги ще успяват да намират алтернативни маршрути. Ето защо насърчаването на правата на човека, демокрацията и устойчивото развитие трябва да се превърне в реален стратегически приоритет във външната политика на Европейския съюз и в програмите за развитие за Средиземноморието и отвъд него.
<SPEAKER ID="174" NAME="Sonia Alfano" AFFILIATION="ALDE">
(IT) Г-жо председател, госпожи и господа, извънредното положение дава на европейската политика относно убежището и имиграцията сериозен урок. Отново е очевидно, че ЕС няма законодателна и оперативна рамка, която му позволява да се справя с извънредни, но не непредвидими събития като събитията от последните месеци в Северна Африка.
<P>
Лампедуза, Италия и Южна Италия плащат за тези грешки, но най-вече плащат бежанците, които са приемани по такъв нехуманен начин. Въпреки член 80 от Договора за функционирането на ЕС и принципа на справедливо споделяне на солидарността, всички държави действително са загрижени единствено за собствените си въпроси, а отношението на Франция, която споделя граница с Италия, е неприемливо в настоящия европейски сценарий. В това отношение, призовавам настоятелно Комисията да разгледа възможността да се потърси обяснение от френското правителство.
<P>
В продължение на години ЕС сключваше споразумения с трети държави, управлявани от диктатори, като финансираше техните дейности и поставяше стопанските интереси пред демократичните изисквания. Европа запази мълчание пред нападенията в Либия: възнамерява ли да запази мълчание и пред неустойчивото положение в десетте лагера?
<P>
Разбира се, всички сме съгласни, че не можем да сключваме сделки с полковник Кадафи, въпреки това преди няколко месеца не чух никакви възражения за договора между Италия и Либия, който доведе до решаването на въпроса за имиграцията по най-нехуманния начин. Днес президентът Берлускони се опита да използва същия подход към Тунис, предлагайки пари. Може би обаче новото правителство на Тунис си е научило урока.
<P>
Все пак, независимо от това дали им харесва или не, отговорността е на ЕС и 27-те държави-членки да предприемат действия, като имат предвид основния приоритет за международна солидарност и защитата на правата на човека. Поради тази причина се надявам, че Европейската комисия ще предложи въвеждането на процедурата за неотложност, заложена в Директива 2001/55/ЕО относно временната закрила, възможно най-скоро и това предложение ще бъде прието от Съвета в близко бъдеще, тъй като в противен случай ще бъде напразно.
<P>
Също така призовавам за парламентарна делегация, не делегация от политически групи, да бъде изпратена в Лампедуза, за да провери както хуманитарните условия за имигрантите, така и принципа на забрана за връщане.
<SPEAKER ID="175" NAME="Malika Benarab-Attou" AFFILIATION="Verts/ALE">
(FR) Г-жо председател, настоящият доклад е чувствителен и аз трябва да изразя критики относно заглавието му. Употребата на думите "миграционни потоци" определя тона: създава се впечатлението, че мигрантите са стоки или нашественици.
<P>
Това са исторически времена за народите от южната част на Средиземноморието и за нас, но страхът от масова имиграция пречи на ЕС и държавите-членки да създадат нова динамика.
<P>
Последните демократични движения на юг ни помогнаха да разберем противоречията си. Те показаха още веднъж несъответствието и липсата на визия на нашите остарели и несвързани с реалността политики на сътрудничество. Крайно време е Европейският съюз да приложи миграционна политика, която е в съответствие с нашите ценности, която признава, че живеем в свят, в който хората са мобилни, свят, в който човешките същества се движат наоколо.
<P>
Да се продължи да се говори за миграционни потоци е абсурдно и е против нашите хуманистични ценности. Ако ние европейците искаме да бъдем важни участници в света, тогава трябва да променим нашия подход и работа към създаването на основан на солидарност Съюз за Средиземноморието; не можем да направим това, без да преразгледаме политиката на мобилност или това, което днес се нарича миграционна политика. Трябва да отговорим на очакванията на народите от Юга.
<P>
Страхът от имиграция не трябва да продължава да води политиките ни. Засилването на граничния контрол вече не трябва да бъде наш основен мотив при изпълнението на споразуменията за сътрудничество, както беше с Либия.
<P>
Трябва да преразгледаме необходимите условия за всяко подписване на споразумения относно движението на лица, включително споразумения за реадмисия, така че да зачитаме правата на човека. Действията ни все още се характеризират с основан на сигурност подход към мобилността, който е против нашите ценности и изискването да защитаваме населението. Скандалната позиция, приета от г-н Берлускони и г-н Геан, трябва да бъде решително осъдена.
<P>
Г-жо член на Комисията, какъв вид политика трябва да приемем, за да се създаде истински Съюз за Средиземноморието - такъв, в който показваме солидарност с народите от Юга, които днес се чувстват презирани от нас?
<SPEAKER ID="176" NAME="Marie-Christine Vergiat" AFFILIATION="GUE/NGL">
(FR) Г-жо председател, Конфедеративната група на Европейската обединена левица - Северна зелена левица няма да гласува в подкрепа на доклада. Той наистина съдържа някои положителни точки, но те постоянно са в противоречие с практиките на някои държави-членки, включително на моята страна.
<P>
Този доклад отказва да разбере, че миграцията е преди всичко въпрос, свързан с оста юг-юг. Неуспехът да се признае това означава, че напрежението просто ще се увеличи и ще повлече редица от тези държави към по-дълбока бедност.
<P>
Наистина, Европейският съюз не може да подслони всички мизерстващи хора по света, но не съществува никаква опасност това да се наложи; налице са цифрите, които да го докажат, независимо от суматохата, която някои хора създават. Европейският съюз не може да подслони всички мизерстващи хора по света, но следва да допринесе с това, което съответства на благосъстоянието му, нуждите му и вредите, които е причинил и все още причинява днес чрез някои от своите дружества, които ограбват ресурсите на тези държави. Настоящият доклад остава в традицията на тази обърната към себе си крепост Европа, въпреки собствените си интереси, по-специално демографските.
<P>
Не, Европейският съюз не се поучи от революциите, които се случват в арабските държави. Той не показва солидарност. В рамките на няколко дни тунизийците са подслонили повече от 100 000 бежанци от Либия при подобни условия. Не, г-жо член на Комисията, разговорът в Европа не съответства на проблемите, пред които е изправен светът. Само ще подхрани ксенофобските политики на някои държави-членки и аз съжалявам за това.
<SPEAKER ID="177" NAME="Mario Borghezio" AFFILIATION="EFD">
(IT) Г-жо председател, госпожи и господа, преди всичко бих искал да благодаря на члена на Комисията Малмстрьом, за усърдната й работа седмици наред по отношение на справянето с това епично бедствие, тъй като то е точно такова.
<P>
Бяха направени коментари не само в Парламента, в опит да се намали и да се омаловажи това, пред което нашето правителство, нашата страна и нашият народ трябваше да се изправят. Това беше и продължава да бъде извънредно положение - от хуманитарна и друга гледна точка - с изключителни размери. Считам, че нашето правителство, и по-специално нашият народ, действително постигнаха успех по отношение на международното обществено мнение. Хората от Лампедуза се държаха забележително, първо, като посрещнаха мигрантите, и след това, като им помогнаха с лични средства, а после в определен момент те казаха "ние не можем да правим това повече", тъй като освен правата на човека, които обсъждаме всеки ден в Парламентa, трябва също така да разгледаме правата на хората, включително тяхното право да запазят своята идентичност, своите дейности и, естествено, да не бъдат завладяни.
<P>
Мигрантите също така включват незаконни имигранти, престъпници, освободени от затвора. Това основателно засяга държавите, които трябва да ги приемат. Освен това, когато миграцията приема измерението на - повтарям - инвазия, трябва да сме готови да се изправим пред проблема.
<P>
Ние сме подкрепяме изцяло нашите хора, без да има "ако" или "но". Европейският съюз трябва да поеме отговорност, г-жо член на Комисията. Освен правата на човека трябва да разгледаме нашите права, правата на местното население. Поради тази причина напълно одобряваме усилията, които полага италианското правителството понастоящем в Тунис, тъй като в сравнение със скромните цифри, съобщени от члена на Комисията, италианското правителство предлага много на Тунис. Полагат се големи усилия и сме убедени, че ще постигнем осезаеми резултати.
<P>
Трябва обаче да преминем от думи към дела и Фронтекс не прави това, което трябваше да бъде направено, за да се преустанови този омразен трафик, тъй като този трафик е срам за Средиземноморието и Европейският съюз е отчасти отговорен. Ето защо казвам да се спрат трафикантите и казвам "да" на плана "Маршал" за тези държави.
<SPEAKER ID="178" NAME="Andreas Mölzer" AFFILIATION="NI">
(DE) Г-жо председател, г-жо Малмстрьом, добре известно е, че хората от пренаселени, не достатъчно развити държави рискуват живота си всеки ден, тъй като ЕС със своите псевдо-хуманитарни идеи не е заявил ясно, че правилата, които важат за мигрантите, не са същите като тези за бежанците.
<P>
Съгласно Женевската конвенция относно статута на бежанците, бежанците, както всички знаем, са хора, които при основателни опасения от преследване по причина на раса, религия или политически убеждения, се намират извън страната, чиито граждани са. Това определение обаче не се прилага за преобладаващото мнозинство от хора, които прииждат към Европа ежедневно. Независимо от положението в родината им, те просто искат да отидат някъде в ЕС - където според представите им цари благоденствие, за да си опитат късмета там и обикновено само за да бъдат включени в социалните ни системи. Това може би според тях има смисъл, но като членове на Европейския парламент ние трябва да служим на интересите на европейците. Това със сигурност не включва постоянното подпомагане на милиони икономически мигранти, които поради липсата на обучение и квалификации, подходящи за нашия пазар на труда, просто не са от голяма полза за нас.
<P>
Също така ще бъда изключително несправедлив към държави като Тунис и Либия по-специално, които едва сега се освобождават от диктаторски режими и поемат по пътя на демокрацията и ще се нуждаят от цялата сила, с която разполагат, за да възстановят държавите си. Тези хора трябва да развиват собствените си държави.
<P>
След края на диктатурата на Бен Али Тунис е свободна държава. Това положение трябва също така да бъде взето предвид тук в ЕС при обсъжданията относно начините за справяне с масовия приток на хора от Северна Африка. Ето защо всички икономически мигранти, по мое мнение, следва да бъдат връщани, дори преди да са достигнали Европа. Дори не следва да им се позволява да пристигат в Лампедуза, а на агенцията на ЕС Фронтекс следва да бъдат предоставени подходящи правомощия от нас, за да се гарантира, че те не го правят.
<SPEAKER ID="179" NAME="Salvatore Iacolino" AFFILIATION="PPE">
(IT) Г-жо председател, г-жо член на Комисията, госпожи и господа, чухме редица мерки и инициативи, които определено създават усещане за сигурност и също така са в съответствие с насоките, поискани от италианската делегация на заседанието, което проведохме миналата седмица заедно с ръководителя на делегацията, с председателя Барозу: повече солидарност, повече средства, повече специфика и повече решителни действия за Лампедуза, Малта и всички държави, които са изложени на изключителен миграционен натиск, с който може да се справим само чрез европейско управление.
<P>
Тези успокоителни изявления, естествено, са в съответствие с нашето мнение относно прилагането на член 5 от Директива 2001/55/ЕО. Надяваме се, че това може да бъде представено пред Съвета в напълно разумен срок. По-съгласуваната Европейска политика на съседство, основана на резултати и на политика на превъзходство в подкрепа на гранични райони, които могат да изразходват средства, за да се гарантира, че техните младежи могат да получат възможности за работа и растеж в родината си. По-добър и по-адекватен оперативен план за Фронтекс, която действително направи нещо полезно, извършвайки съвместни проверки по време на този изключителен етап. Считаме, че разделът относно финансирането за миграция дава възможност за допълнителни действия поради изключителното състояние на нещата, с което всеки понастоящем е добре запознат.
<P>
Г-жо Малмстрьом, ние не споменахме изравнителните мерки. Членът на Комисията Хаан не е с вас, а вероятно би било полезно, ако беше. Преглед на структурните фондове, политика, която взима предвид едно изключително положение, намаляването на привлекателността, ощетяването на привлекателността на региона Сицилия по отношение на риболова и туризма, за които Лампедуза и Сицилия трябва по някакъв начин да бъдат компенсирани.
<P>
Сто и петдесет хиляди египтяни са се върнали в Либия, но този въпрос относно миграцията не се изчерпва с това. Поради тази причина трябва да действаме много решително чрез силна и решителна европейска политика и разчитаме, че Вие и председателят Барозу можете да разработите тази стратегия чрез всеобхватен миграционен план. Не можем да чакаме за повече мерки и сме уверени, че до края на този месец Европа ще излезе с миграционен план в интерес на дългоочакваната солидарност, която искаме най-накрая да бъде приведена в действие.
<SPEAKER ID="180" NAME="John Attard-Montalto" AFFILIATION="S&amp;D">
(EN) Г-жо председател, преди всичко, когато слушам някои - не всички - от моите колеги, които участват в това разискване, те се позовават на миграцията като нещо, което не се случва понастоящем, а като нещо, което ще се случи.
<P>
Всъщност, докато си говорим в Парламента, се случва една човешка трагедия. В много случаи говорим за това дали сме съгласни или не сме съгласни, но едно нещо, за което следва да сме съгласни, е, че тази трагедия, която е на прага ни - няколкостотин километра от южната граница на Европейския съюз - се случва сега и ще продължава да се разраства. Въпреки това продължаваме да разискваме, дори когато има инструмент - Директива 2001/55/ЕО на Съвета - която по препоръка от Комисията може да се приведе в действие от Съвета.
<P>
Как ще измерим дали притокът е висок, не висок или достатъчно висок, когато всичко приключи? Европейският съюз трябва да реши дали иска да действа или да реагира. Реагираме, когато нещата вече са се случили. Нека не бъдем човека от вчера. Нека бъдем институцията на днешния ден.
<SPEAKER ID="181" NAME="Sarah Ludford" AFFILIATION="ALDE">
(EN) Г-жо председател, ефективно управление, съгласуваност, солидарност, отговорност: предполага се, че това са основите на общата имиграционна политика на ЕС. Съпоставете това с действителната практика на ЕС през последното десетилетие, която заслужава около три точки от общо десет. Вината не е на Комисията, която е представила поток от политики и е предложила закони, а до голяма степен на държавите-членки. Време е да преодолеем нестабилността и хаотичното и защитно поведение и да преминем към активност и добро управление. Може би бихме могли да извлечем полза, ако разгледаме държава като Канада, и по-специално на нейните политики относно законната миграция.
<P>
Моята държава, Обединеното кралство, се разграничава от каквато и да било идея за обща политика. Съжалявам за това, но когато толкова много от интервюираните на места като Лампедуза казват, че искат да се преместят бързо на север и често изборът им е конкретно Обединеното кралство, това не помага да бъде убедена страната ми, като самата тя е обект на голяма имиграция, да премахне граничния си контрол.
<P>
Вярвам в солидарността. Считам, че понастоящем следва да се позовем на Директивата за временна закрила. Трябва обаче всички държави-членки - тези на север и също така тези на юг - да поемат отговорността да прилагат правилно правото на ЕС относно приемането на мигранти и относно разглеждането на искания за финансова и друга помощ и също така относно интегрирането и прилагането на трудовите законодателства. Солидарността и отговорността трябва да бъдат двупосочна улица.
<SPEAKER ID="182" NAME="Hélène Flautre" AFFILIATION="Verts/ALE">
(FR) Г-жо председател, не считам, от една страна, че можем да приветстваме революцията в Тунис, а от друга, да искаме от държавата да прилага политика на граничен контрол, която е съществувала по времето на диктатурата на Бен Али. Мисля, че трябва да престанем да оказваме натиск върху правителството на Тунис, което има много други въпроси, с които трябва да се занимае: неговите бежанци - както беше казано - и надзора на демократичния процес на преход.
<P>
Следователно положението е ново и изключително и това следва може би да ни позволи да измислим подходящи решения, като същевременно проявяваме солидарност. Баронеса Ludford е права - точно това определено липсва най-много в Европейския съюз. Мисля, че работата на Европейската комисия и на Парламента би могла да се състои първо в обявяването на мораториум върху връщането на тунизийци, тъй като действително е неправилно и неподходящо. Също така следва да предоставим изключително разрешение за пребиваване на тунизийци, които вече са пристигнали във Франция и Италия, да гарантираме достъп до Европа на хора, търсещи закрила, и да се въздържаме от предприемането на каквито и да било стъпки или сключването на каквито и да било споразумения, които могат да попречат на тази закрила, да прилагаме разпоредбите - както беше казано - на директивата от 2001 г. за всички, които са отговарят на критериите за допустимост да се възползват от тях, и да приютим бежанците, които се намират на границата между Тунис и Либия като част от процеса на презаселване.
<P>
Второ, считам, че трябва да помислим за изграждането на връзки за сътрудничество с тези бъдещи напълно демократични държави, така че тунизийци да могат да идват и да работят, да учат и пътуват напълно законно, така че да се създадат действителни канали за мобилност между двата бряга на Средиземно море.
<P>
(Ръкопляскания)
<SPEAKER ID="183" NAME="Willy Meyer" AFFILIATION="GUE/NGL">
(ES) Г-жо председател, считам, че Лампедуза се превърна в символ на нехуманността на имиграционната политика на Европейския съюз. Това не е само належащ проблем; това е структурен проблем.
<P>
Спомням си 14 февруари 2009 г. по време на предишната парламентарна сесия. Отидох в Лампедуза с делегация от моята парламентарна група. Беше пътуване в ада - наистина в ада! Тази миграционна политика не беше основана на разбирането, че емиграцията е право, а не престъпление, и в нея не се съдържаше нищо, което да гарантира свещения принцип на правото на търсене на убежище.
<P>
В Лампедуза през 2009 г. не беше направено нищо, за да се идентифицират хората или да се обработят исканията за убежище, докато хората не направиха това, което трябваше да направят: разбунтуваха се, тъй като живееха като животни.
<P>
Между 2009 и 2011 г. нищо не се промени. Всъщност би могло да се каже, че нещо се промени: президентът Берлускони подписа споразумение с полковник Кадафи въпреки факта, че полковник Кадафи не беше спазил международното право и беше изгонил Върховния комисар на ООН за бежанците, като е знаел, че има 9 000 бежанци в Либия; същата тази Либия, която понастоящем е бомбардирана след хуманитарен призив.
<P>
Точно това лицемерие трябва да се промени. Това е, което основно трябва да се промени в Европейския съюз.
<SPEAKER ID="184" NAME="Gerard Batten" AFFILIATION="EFD">
(EN) Г-жо председател, решението на Съвета приема Резолюцията на Съвета за сигурност на ООН. Позволете ми да я цитирам, тя гласи че трябва да се предприемат всички необходими мерки за защита на гражданското население и населените с граждански лица области в Либия, застрашени от нападение, като същевременно се изключва присъствието на чуждестранна окупационна сила на либийска територия под каквато и да е форма.
<P>
Това единствено изречение съдържа две напълно противоречиви идеи. Как защитавате гражданско население от нападение, без за целта да окупирате някаква част от територия? Как могат нации с дълга и прославена военна история като Великобритания и Франция да приемат такава безсмислена политика? Отговорът е лесен: те са задължени да постъпят така от общата външна политика и политика на сигурност на Европейския съюз в резултат на Договора от Лисабон. Те повече не контролират собствената си чуждестранна политика.
<P>
По-нататък в решението на Съвета се казва, че отговорността за военната политика на Съюза принадлежи на Върховния представител за общата външна политика и политика на сигурност. Така че баронеса Катрин Аштън ще има възможността да поведе първата си война и да сложи името си наред с великите от военната история като Ромел, Монтгомъри и Айзенхауер. Пожелавам й успех, но това, което е по-вероятно да се случи, е, че тази идиотска политика ще доведе до катастрофа за всички засегнати.
<P>
Приоритетите на Запада, и по-специално на европейските държави, следва да бъдат насърчаване на умерените режими в Северна Африка с всички дипломатически средства и защита на нашите граници от последващи масови миграционни потоци. Това може би няма да бъде политически коректният отговор, но е реалистичният отговор от разумни държави, които могат да вземат тези решения.
<SPEAKER ID="185" NAME="Daniël van der Stoep" AFFILIATION="NI">
(NL) Г-жо председател, миналия петък стотици от така наречените лица, търсещи убежище, от бившата Берберия излязоха от приемните си лагери към континенталната част на Италия. Тези имигранти бяха прехвърлени там, тъй като Лампедуза е претъпкана. Г-жо председател, това е суровата действителност: хиляди от имигрантите без перспективи от Берберия злоупотребяват с нестабилността в техния регион, за да търсят по-добър живот в богата Европа.
<P>
Имигрантите, които бяха интервюирани по телевизията, незабавно посочиха градовете, в които най-много искат да отидат - Амстердам, Рим, нямаше голямо значение - или, за да влошат нещата, се оплакаха от липсата на цигари и пиене, предоставени от италианските органи. Почти бихте забравили, че хората съзнателно избират незаконността и умишлено злоупотребяват със социалните услуги в Европа. Така наречените лица, търсещи убежище, които предпочитам да наричам храненици, трябва да бъдат приети в региона. Техният подслон е отговорност на Африканския съюз, Арабската лига или ужасната Организация Ислямска конференция.
<P>
Европейският съюз не е отговорен за тези търсачи на богатство. Ако въпреки това някои от тях влязат в него, нека значително да ускорим процедурите за убежище на тези така наречени бежанци и да ги върнем възможно най-скоро обратно в държавите и около Берберия. Нека тези държави да поемат отговорност, не ние и не сега.
<P>
(Ораторът приема да отговори на въпрос, зададен чрез вдигане на синя карта съгласно член 149, параграф 8 от Правилника за дейността)
<SPEAKER ID="186" NAME="Silvia Costa" AFFILIATION="S&amp;D">
(IT) Г-жо председател, госпожи и господа, бих искала да попитам моя колега, който току-що се изказа, дали действително може да се приеме за подходящо да се прилагат термините "храненици" и "търсачи на богатство" за хора, които бягат от положение на голямо политическо бедствие - и всички политически групи са съгласни относно това - като положението в Северна Африка.
<P>
Считам, че това е изключително сериозно твърдение и призовавам председателя по някакъв начин да подчертае какво беше казано и да установи дали то може да се счита за подходящо при такова чувствително разискване, което засяга страданието на човешки същества, за които категорично не се смята, че имат правото да се хранят, тъй като беше казано за тях, че "те дори искат храна и са до голяма степен храненици".
<P>
Считам за много сериозно, че това беше казано в този Парламент и се надявам, че европейските граждани могат да разчетат това грубо изказване, което служи само за да се разкрие пълната политическа некомпетентност на лицето, което го направи.
<SPEAKER ID="187" NAME="Daniël van der Stoep" AFFILIATION="NI">
(NL) Г-жо председател, г-жо Costa, права сте, използвам груби думи, но тези думи са много ясни. Понастоящем в Европейския съюз трябва да се справим с огромен приток на бежанци, а мнозинството отляво казва, че това са просто нещастни хора, които бягат от държавите си. Добре, но защо всички те трябва да идват в Европа? Считам, че е по-трудно да се достигне Европа с кораб, отколкото да се достигне Мароко или Саудитска Арабия. Те очевидно идват тук заради социалните ни услуги и защото ще могат да вземат пари от правителството тук. Вие просто позволявате всичко това!
<P>
Трябва да действаме решително срещу това и трябва да гарантираме, че като членове на Европейския парламент защитаваме гражданите на Европейския съюз. Ако се придържате към тази линия на мислене, тя ще бъде нашият провал. След това ще разглеждаме Африка на юг от Сахара и впоследствие всички ще идват тук. Не можем да позволим това. Това е вашият свят, но не моят. Желая ви много късмет в това, което правите, но то не е каквото искат нашите граждани, със сигурност не в Нидерландия.
<SPEAKER ID="188" NAME="Simon Busuttil" AFFILIATION="PPE">
(EN) Г-жо председател, преди няколко дни лидерите на ЕС обявиха, че са готови да покажат конкретна солидарност с тези държави-членки, които са най-засегнати от миграционния натиск. Това време дойде, тъй като масовото движение сега засегна Европейския съюз. Понастоящем призоваваме Европейския съвет да удържи на думата си. И за да бъде солидарността конкретна, това трябва да означава, че всички държави-членки поемат отговорност за разселените лица, които бягат от Либия към Европа.
<P>
Вече имаме инструмент; просто трябва да го използваме. Това е механизмът на солидарност, предвиден в Директива 2001/55/ЕО, който прави две неща. Първо, той предоставя временна закрила на всички разселени лица, които достигат ЕС. Второ, той поставя отговорността за тяхното приемане върху всички държави-членки, а не само върху държавата, в която те пристигат. Механизмът се задейства от решение на Съвета, в което се уточнява, че масов приток съществува. Трябва обаче да се излезе с предложение от Комисията - от Вас, г-жо член на Комисията.
<P>
Няма съмнение, че има масово напускане на Либия. Повече от 400 000 души са избягали от Либия, главно към Тунис и Египет, но също така понастоящем към държавите на ЕС. Миналата седмица повече от 800 души, главно сомалийци и еритрейци, пристигнаха в Малта само в рамките на двадесет и четири часа. От пропорционална гледна точка това има същото въздействие като 120 000 пристигнали във Франция в рамките само на един ден. Със сигурност това би се квалифицирало като масов приток. Така че не цифрите като абсолютна стойност са тези, които трябва да разглеждаме, а цифрите като относителна стойност - тяхното относително въздействие върху държавата, в която се пристига.
<P>
Действително Ви призовавам, г-жо член на Комисията, да поемете политическото ръководство и да изготвите това предложение. Също така призовавам Съвета да удържи на думата си и да покаже конкретна солидарност.
<SPEAKER ID="189" NAME="Claude Moraes" AFFILIATION="S&amp;D">
(EN) Г-жо председател, Съветът отказа да създаде политика на убежище и действително официално споделяне на тежестта от 1999 г. Говорейки от името на David Sassoli и моите италиански колеги, това, което виждаме в Италия днес, е извънредно положение, за което няма действително решение в правото. Досега трябваше да се намери решение. Процедури за приемане, квалификации - ядрото на пакета от мерки в областта на убежището, който обсъждаме днес, отдавна трябваше да бъде приложено. Тогава щяхме да имаме концепция за презаселването и концепция за споделянето на тежестта, но ние нямаме.
<P>
Поради тази причина казвам, от името на моята група, че ние трябва да помогнем в това извънредно положение. Призоваваме Съвета по-специално, но също така и Вас, г-жо член на Комисията, да покажете това политическо лидерство и да приложите Директива 2001/55/ЕО на Съвета. Това ще създаде положение на презаселване, което може да облекчи поне част от тежестта.
<P>
Освен това, както някои казаха, ние не можем да пренебрегваме задълженията си във връзка с убежището и с международното право. Тези задължения ще се прилагат за толкова много хора, които са уязвими и страдат днес. Причините за принудителните фактори за убежище са дълбоки и с трайни последици - те са бедността и нестабилността. Сега имаме положение, което засяга южните държави, и трябва да приложим Директива 2001/55/ЕО на Съвета.
<SPEAKER ID="190" NAME="Cornelia Ernst" AFFILIATION="GUE/NGL">
(DE) Г-жо председател, бих искала да разгледам три точки. Първо, трябва да изясним, че действително можем да предоставим помощ за бежанците от Северна Африка, по-специално от Тунис и че също така искаме да го направим. Следователно също така приветствам факта, че Комисията иска да активира Директива 2001/55/ЕО за предоставяне на временна закрила и същевременно бих искала да призова всички държави-членки действително да я използват не само Италия, но също така Франция и Германия - преди всичко, държавите, които действително са в позиция да инвестират.
<P>
Второ, очакваме ясно изявление от Комисията с цел да бъдат обявени за недействителни, както бих ги описала аз, всякакви споразумения, сключени с диктатори като Бен Али или Кадафи, относно предотвратяването на миграция. Истинските партньорства с трети държави, както спомена г-жа Малмстрьом, вероятно не са сравними с идеята на Италия за купуване на готовността за връщане на бежанци със 150 милиона евро. Вместо да показваме солидарност по отношение на предпазването от бежанци, следва да показваме практическа солидарност със северноафриканските държави като Тунис, към които са избягали 150 000 души.
<P>
Трето, трябва да разберем колко крехка е основата, върху която стоят инструментите на ЕС за предпазване от бежанци. Фронтекс и "Дъблин II" - нуждаем се от преосмисляне що се отнася до тях. Нуждаем се от либерално законодателство в областта на убежището и миграцията в Европа и различна политика за развитие, която е действително устойчива.
<SPEAKER ID="191" NAME="Constance Le Grip" AFFILIATION="PPE">
(FR) Г-жо председател, на този етап от нашето разискване неизбежно ще трябва да повторя или да подкрепя някои от нещата, които бяха казани преди това. Като няколко от моите колеги обаче аз също така исках да кажа, че проблемите, с които трябва да се справим - проблеми, с които целият Европейски съюз се налага да се справя понастоящем, не могат да бъдат решени само от една държава-членка.
<P>
Никоя държава-членка не следва сама да отговаря на предизвикателствата, пред които е изправена и, още веднъж, пред които Европейският съюз като цяло считам, че е изправен. Ето защо способността на Европейския съюз да се организира и да се справя с положението чрез съвместна и единна работа е това, което действително искам. Считам, че действително настъпи времето за определяне на основите на истинска европейска политика в областта на имиграцията и убежището.
<P>
Преди повече от година беше приет Европейски пакт за убежище и имиграция. Считам, че понастоящем дойде време той да бъде приложен по много конкретен начин.
<P>
Чухме члена на Комисията, чухме редица препоръки, които тя направи. Бих искала да се върна на тях и да подкрепя много категорично някои от нейните предложения. Да, трябва да увеличим ресурсите на Фронтекс на всяка цена. Трябва да увеличим нейните човешки, материални и финансови ресурси и трябва да гарантираме, че тя може да предостави по-голяма подкрепа за операция "Хермес" и операция "Посейдон".
<P>
Да, нуждаем се от допълнителни ресурси за тези държави-членки, които са основно засегнати, бих казала, от увеличаващите се миграционни потоци, които виждаме днес. Това ще бъде финансовият израз на нашата солидарност.
<P>
Да, трябва да създадем връзки за по-тясно сътрудничество с държавите в южната част на Средиземно море; трябва да ги подкрепим, разбира се, да им помогнем и да намерим инструменти. Членът на Комисията спомена - мисля, че е пътувала до Тунис, за да разговаря по този въпрос - партньорства за мобилност. Да, трябва да засилим тези инструменти в дух на отговорност, в дух на солидарност, но също така в дух на реални, конкретни действия.
<SPEAKER ID="192" NAME="David-Maria Sassoli" AFFILIATION="S&amp;D">
(IT) Г-жо председател, г-жо член на Комисията, госпожи и господа, сигурно сте осъзнали, че този Парламент се ползва с много солидарност, но това не е достатъчно. За да се въведе и даде възможност на европейска имиграционна политика, трябва да правим заедно това, което други не могат да правят, с други думи, да постигнем консенсус с правителствата.
<P>
Представете предложенията си пред Съвета. Ще ви подкрепим, тъй като сигурно сте осъзнали, независимо от някои ксенофобски забележки, че се ползвате с голямо уважение и голяма солидарност в тази зала. Парламентът ще потвърди това утре, като каже "не" на връщанията, "да" на изпълнението на Директива 2001/55/ЕО и "да" на изпълнението на член 25 от тази директива.
<P>
Утре ние ще изпълним своя дълг в Парламента. Трябва обаче другите да изпълнят дълга си; правителствата - да бъдат по-малко себелюбиви; а ние - да спонсорираме солидарността, която е необходима за изпълнение на европейска политика. Вашата работа, естествено, заема централно място в тези усилия, тъй като без правителствата Европа ще бъде по-слаба.
<SPEAKER ID="193" NAME="Carlos Coelho" AFFILIATION="PPE">
(PT) Г-жо председател, г-жо Малмстрьом, госпожи и господа, всички казвахме как сме изправени пред увеличаване на миграционните потоци по отношение както на мащаба, така и на сложността. Към хроничните конфликтни положения в Афганистан, Сомалия и Демократична република Конго понастоящем се присъединява тревожно увеличаване на нови случаи като Египет, Тунис и Либия, които доведоха до драматично влошаване на положението.
<P>
Държавите-членки, които по географски причини бяха по-засегнати от този миграционен натиск, също така станаха свидетели на значително намаляване на способността си да реагират. Хаотичното положение на остров Лампедуза, което няколко оратори вече посочиха, е един пример, предвид броя на бежанците, който надвишава броя на жителите. Ето защо държавите-членки, които са особено засегнати, спешно трябва да получат необходимата подкрепа чрез предоставянето на финансови, човешки и технически ресурси, за да се гарантира, че те действително могат да отговорят на масовите миграционни потоци и могат да отговорят с хуманност на антропогенния натиск, пред който са изправени.
<P>
Ето защо подкрепям призива, отправен от моите колеги, механизмът за солидарност на Европейския съюз да бъде незабавно активиран. Също така е важно да се възползваме от съществуващата инфраструктура и органи като Европейската агенция за управление на оперативното сътрудничество по външните граници на държавите-членки на Европейския съюз и Европейската служба за подкрепа в областта на убежището и вероятно повторната оценка и адаптирането на операция "Хермес". Също така съм съгласен с това, което г-н Tavares вече каза за процеса за презаселване на бежанците. Важно е Съветът, който не присъства на това разискване, да спре да се крие зад правни претексти и да може успешно да завърши въпроса за презаселването на бежанците. Накрая, г-жо член на Комисията, считам, че се нуждаем от повече солидарност между държавите-членки на Съюза, подобрено координиране на усилията и споделяне на отговорностите и тежестите.
<SPEAKER ID="194" NAME="Rosario Crocetta" AFFILIATION="S&amp;D">
(IT) Г-жо председател, г-жо член на Комисията, госпожи и господа, тъжно е да се отбележи, че понякога Западът може да намери голяма солидарност, когато става въпрос за бомбардировка, изпращане на дружества в държави от третия свят и добиване на петрол, а му е по-трудно да прави политики в областта на солидарността и миграцията. Разискването тази вечер засяга тези теми.
<P>
Отидох в Лампедуза в понеделник и видях 4 000 - 5 000 души на земята, струпали се заедно да спят под слънцето и дъжда, които вършат нуждите си там, където са яли, и не могат да сменят мокрите дрехи - за които някои казаха, че са маркови дрехи, но всъщност фалшиви маркови дрехи - с които са били по време на преминаването, в окаяни условия. Сред тях бяха 4 500 деца, 12-13-годишни деца, живеещи в същите условия, условия на неудобство, споделено също така от жителите на Лампедуза.
<P>
Тунис понастоящем е дом за 150 000 мигранти, които са дошли от Либия, и показва своята солидарност. Това е бедна държава, която показва солидарност, докато богата Европа не може да приюти 5 000 мигранти. Вместо това Европа следва да покаже своята солидарност към тези прекрасни деца, които подбудиха Жасминовата революция, започнала в Сиди Бузид, която променя Северна Африка и света.
<SPEAKER ID="195" NAME="Alfredo Pallone" AFFILIATION="PPE">
(IT) Г-жо председател, г-жо член на Комисията, госпожи и господа, думите ви са в съответствие с това, което искахме да чуем. Не бих искал обаче да идеологизирам това разискване, което понякога се идеологизира по двупартиен начин. Считам, че е много важен въпрос да се говори за извънредно хуманитарно положение.
<P>
Въпросът, който си задавам и който също така отправям към моите колеги, е следният: "Можем ли да говорим за извънредно хуманитарно положение и да спрем дотам, или трябва да зададем два вида въпроси - единият за извънредното хуманитарно положение и следователно за належащите въпроси и другият за стратегията?"
<P>
Проблемът на Африка и Близкия изток е проблем, който трябва по дефиниция да се намира извън Европа, и въпросът, който възниква, е дали може да има развитие без демокрация. Нека си припомним, че бунтът в тези държави от Близкия Изток и Средиземноморието не е по идеологически причини, а за хляб, бунт за демокрация с цел оцеляване.
<P>
Длъжни сме да си зададем някои въпроси във връзка с това. Чудесно е, г-жо член на Комисията, да се разгледа проблемът с Директива 2001/55/ЕО и всичко, което Фронтекс прави, но Европа трябва да се запита какво иска да направи за Средиземноморието и цяла Африка.
<P>
Много от моите колеги говориха за Либия и други държави. Това ме кара да мисля за Дарфур, за някои ситуации, в които геноцидът в Африка продължава всеки ден. Единственият дисонанс, който бих искал да добавя, е този: не е вярно, че Европа е отговорна за плячкосването. Разбира се, някои европейски държави отчасти са отговорни, но в Африка си взаимодействат редица капиталистически системи, които не са основани на социалната икономика на труда - като нашата, а са основани на държавната икономика, държавния капитализъм. Водещият пример е Китай, който купува държавни дългове и експлоатира цели нации. Не можем да гоним президенти, които са водени от престъпни намерения. Дори ООН не може да го направи.
<P>
Считам, че трябва да оставим настрана идеологическите въпроси и да помислим за належащия проблем, а това означава приемането на тези хора - на всички тях заедно. Утре обаче не можем да избегнем обсъждането на стратегията на Европа за цяла Африка.
<SPEAKER ID="196" NAME="Sylvie Guillaume" AFFILIATION="S&amp;D">
(FR) Г-жо председател, стигнахме до края на изказванията, така че ще се съсредоточа върху две точки под формата на въпроси. Първо, хуманитарният хаос в Средиземноморието е неизбежната последица от недостатъците в ЕС, действително от липсата на обща миграционна политика. Стремежът просто да се предотвратят миграционните потоци за Европа е нереалистичен и означава, че днес трети държави и държави-членки в Южна Европа са сами, като им се налага да понасят последиците. Отговорът на Италия - колективни експулсирания - не е приемлив, нито позицията на Франция за затваряне на границите; това не решава нищо и просто пренебрегва истинските проблеми.
<P>
Първият ми въпрос е следният: можем ли да очакваме радикална промяна и разработването на балансирана европейска миграционна политика?
<P>
Вторият ми въпрос се отнася също така до европейската солидарност; не я разглеждам като лозунг, а като нещо, което се превърна в спешна и абсолютна необходимост. Аз също призовавам настоятелно Съвета спешно да отговори и активира механизма на солидарност, предвиден с Директивата относно временната закрила в случай на масов приток, но също така призовавам настоятелно държавите-членки да отговорят на призива на ВКБООН да бъде приложен механизмът на спешно презаселване.
<P>
Следователно вторият ми въпрос е: можем ли да очакваме конкретни действия на Съвета по правосъдие и вътрешни работи на 11 и 12 април?
<SPEAKER ID="197" NAME="Cristian Dan Preda" AFFILIATION="PPE">
(RO) Г-жо председател, считам, че днешното разискване относно доклада Provera е добре дошло с оглед на последните събития в Средиземноморския регион и Северна Африка. Искам да започна, като подчертая необходимостта от подход на равнище на ЕС за управление на миграционните потоци, задействани от вълната на революцията в Арабския свят, в духа на солидарност, изисквана с член 80 от Договора от Лисабон.
<P>
От друга страна, искам да поздравя г-н Provera за неговия доклад, който подчертава необходимостта да се вземат постоянно предвид дълбоко вкоренените причини за нестабилността, която е източникът на миграционните потоци. Понастоящем се случват много събития, които ни напомнят за неотложната необходимост от действия. След конфликта след изборите в Кот д'Ивоар например стотици хиляди жители на Кот д'Ивоар потърсиха убежище в съседни държави, включително 94 000 от тях само в Либерия - държава, която самата е застрашена от нестабилност.
<P>
С цел да се избегне тази спирала на нестабилност и миграция считам, че трябва да подчертаем преди всичко превантивния аспект. С това имам предвид най-вече предотвратяването на конфликти. Трябва също така да обмислим насърчаването на демокрацията и правата на човека, както и, разбира се, подобряването на икономическото положение в дългосрочен план.
<P>
От друга страна, по мое мнение, трябва да използваме по-добре инструментите, с които разполагаме като част от глобалния подход към миграцията с цел да се насърчи полезното взаимодействие между миграцията и развитието. Въпросът за миграцията трябва автоматично да бъде включен в диалога с партньорите на Европа. Също така трябва да се увеличат усилията в подкрепа на проектите за развитие в страните на произход и транзитните страни, които подобряват условията на живот и способността на тези държави да управляват миграционните потоци.
<SPEAKER ID="198" NAME="Carlo Casini" AFFILIATION="PPE">
(IT) Г-жо председател, г-жо член на Комисията, госпожи и господа, всичко е несигурно по отношение на положението в Северна Африка. Ние не знаем непосредствените резултати от гражданската война в Либия, ние не знаем дали новият политически ред в държавите от Магреб и Египет ще допринесе за демокрация или дали ще се появят дори по-лоши условия по отношение на демокрацията и връзките с Европа.
<P>
Що се отнася до пристигането на неудържим поток от бежанци от бреговете на Африка на европейските брегове, и по-специално тези на Лампедуза, трудно е дори в този случай да се различават тези, които бягат от насилие и страх от смъртта, тези, които например са избягали от затвора, и тези, които търсят бъдеще, в което съществуват по-добри неща от глада в държавата им.
<P>
Въпреки това можем да бъдем сигурни за някои неща. Първо, човешкото достойнство трябва да бъде зачитано при всички човешки същества. Второ, европейският подход следва да предложи гостоприемство за всички бежанци. Трето, границите на отделните държави, които са част от Европейския съюз, са границите на Европа. Четвърто, съществува задължение за солидарност сред всички европейски държави, които са част от Съюза: това беше потвърдено, засилено и стана правно обвързващо с Договора от Лисабон, който също така управлява миграционната политика и управлението на миграционните потоци в пространство на свобода, сигурност и правосъдие. Пето, инструментите за справяне с извънредни положения като настоящото вече са въведени под формата на Директива 2001/55/ЕО, Фронтекс и Европейската служба за подкрепа в областта на убежището. Настоящото положение е едно от онези, които разкриват дали Европа действително е или не е реалност.
<P>
Г-жо член на Комисията, много ми хареса речта Ви, но считам, че трябва да преминем от думи към дела. Съвсем наясно съм с въпроса и знам, че Вие ще предприемете действия. Надявам се, че към предложението Ви ще има последващи действия. Важното е, че думите не са достатъчни: трябват ни дела, за да се превърне Европа в реалност. Това е възможност да се изгради Европа.
<SPEAKER ID="199" NAME="Georgios Papanikolaou" AFFILIATION="PPE">
(EL) Г-жо председател, намираме се в повратен момент. Казвам това, тъй като трябва да разгледаме как възнамеряваме да се движим напред, извън кризата, пред която сме изправени понастоящем. В предишни години успявахме да ограничим миграционните потоци от Северна Африка към Южна Европа, към Италия, Испания, Португалия, Малта и Гърция чрез двустранни споразумения между тези държави и съответните държави в Северна Африка и действително постигнахме значителни резултати. Ето защо понастоящем има повече натиск върху Гърция през Турция, тъй като Европа и Гърция не можаха да приложат подобни споразумения с Турция, въпреки факта, че такива двустранни споразумения съществуват.
<P>
Ето защо въпросът ми е следният: сега, след като се появи този разрив, какво следва да се случи с тези споразумения, г-жо член на Комисията? Можем ли и следва ли да свързваме тези предишни споразумения или други бъдещи споразумения с финансирането, което предоставяме? Пакетът от мерки, който обявихте, е много добър и ние трябва да помогнем на тези държави. Наш дълг е да помогнем на събратята си; това обаче трябва да бъде свързано със задължение от страна на тези държави да приемат обратно всеки, който е пристигнал в Лампедуза, и всеки, който ще пристигне в близко или по-далечно бъдеще в други европейски държави, тъй като колкото по-голям е натискът, толкова повече хора ще пристигат в други държави.
<P>
Докато сме на тази тема и тъй като беше спомената Директива 2001/55/ЕО, може би следва да преразгледаме мнението си от преди година; няколко членове на ЕП се позоваха на известното преразпределение, което очаквахме толкова нетърпеливо. Ние все още очакваме да се приложи репатрирането и презаселването, моля ви, кажете какво друго да направим. Може би трябва да започнем веднага вътрешното презаселване на бежанците, така че да се облекчи натискът върху държавите, които са изправени пред реален проблем?
<P>
В заключение, тъй като времето ми изтече, трябва да ограничим фрагментираните подходи на държавите-членки. Някои държави като Германия и Франция избирателно спират връщанията съгласно "Дъблин II" за Гърция. Можем да се изправим пред същия проблем с Италия в близко или по-далечно бъдеще. Правителството на Гърция излезе и обяви друг фрагментиран подход: ограда в Еврос, но ние нямаме цялостно решение на проблема. Това е толкова жизненоважен въпрос, че се нуждаем от реална солидарност и цялостна стратегия, г-жо член на Комисията.
<SPEAKER ID="200" NAME="Jacek Protasiewicz" AFFILIATION="PPE">
(PL) Г-жо председател, г-жо член на Комисията, първоначалният план за това разискване беше то да бъде много по-тясно, включвайки само доклада Provera. Председателският съвет реши да разшири неговия обхват и така понастоящем обсъждаме - и то съвсем правилно - настоящите реакции на притока на хора, които като цяло са бежанци. Не можем да ги наречем незаконни имигранти, тъй като те са бежанци - от Сирия и преди всичко от Северна Африка, която понастоящем е погълната от революционна криза. Разискването ни също така е съсредоточено върху цялостна оценка на настоящата политика на Европейския съюз в областта на убежището и имиграционната политика.
<P>
Като докладчик в сянка за групата на Европейската народна партия (Християндемократи) относно доклада Provera обаче бих искал да се върна на този документ. Бих искал да повдигна два въпроса във връзка с него, които считам, че са абсолютно жизненоважни. Първо, бих искал да кажа колко приветствам факта, че докладът обсъжда необходимостта от повече полезно взаимодействие между двата ключови стълба на европейската политика, а именно развитието и сигурността. Урокът, който днес научаваме от революционните събития в Северна Африка, ни показва, че помощта, предоставена само през официални канали и разпределена от департаментите на правителства, ръководени от диктатори, не решава социалните проблеми на хората, които живеят в държави, обхванати от политиката на помощи на ЕС. Помощта на ЕС трябва действително да помага на обикновените хора да решават социални проблеми вместо от нея да забогатяват диктаторите и властимащите.
<P>
Не само икономическа реформа, но също така реформа по отношение на демокрацията и правата на човека следва да бъде предварително условие за отпускането на помощ за развитие. Днес виждаме, че младите хора от тези части на света, от които се интересуваме и които са обхванати от нашата политика за развитие, не искат само хляб, но също така свобода и демокрация.
<P>
Второ, с оглед на демографските предизвикателства, пред които е изправена Европа, става ясно, че Европейският съюз няма да се справи с проблемите, които вече са се появили на хоризонта за пазара на труда, без съгласувана и действително рационална имиграционна политика. Единственото, което може да предотврати притока в Европа на най-малко образованите и най-нуждаещите се мигранти, търсещи своето място в света, е добре обмислена и съгласувана миграционна политика, както предишните оратори посочиха, като тези, управлявани от Канада и Нова Зеландия.
<SPEAKER ID="201" NAME="Giovanni La Via" AFFILIATION="PPE">
(IT) Г-жо председател, г-жо член на Комисията, госпожи и господа, положението в Средиземноморския басейн и настоящите и предвидимите миграционни потоци изискват приемането на средносрочна и дългосрочна стратегия, различна от обявената от члена на Комисията Малмстрьом.
<P>
Считам, че е необходимо да се създадат демократични условия на живот и развитие в африканските държави, граничещи със Средиземно море, които ще предотвратят вида миграция, на който сме свидетели. Ето защо считам, че се нуждаем от специален план в краткосрочен план - някои го определиха като плана "Маршал", за да се стимулира и изпълнява процес на развитие в държавите от Северна Африка. Само по този начин можем да спрем и предотвратим бъдеща миграция.
<P>
Също така бих искал да подчертая необходимостта от компенсаторни мерки във включените области. Всички оратори говориха за Лампедуза, но бих искал да ви приканя да помислите върху това какво действително означава видът миграционен процес, който преживяваме понастоящем, за остров, който живее от туризъм и риболов. Туроператорите с месеци не са получавали никакви резервации, а само отмени. Европа трябва да покаже своята подкрепа с подходящи компенсаторни мерки.
<SPEAKER ID="202" NAME="Barbara Matera" AFFILIATION="PPE">
(IT) Г-жо председател, госпожи и господа, говоря като представител на Южна Италия и като горд европейски гражданин с убеждението, че държавите-членки трябва да допринесат за изграждането на солиден и устойчив Съюз.
<P>
Това, че се оказахме неподготвени за извънредно положение само 70 мили от бреговете ни, отразява слабостта на 27-членната ни система и необходимостта да се развие по-голямо чувство на отчетност и солидарност. Индивидуалистичният подход вероятно ще отслаби Европа и ще забави процеса на интеграция, която толкова усърдно изграждахме през последните десетилетия.
<P>
Всяко кътче на Европа е част от Европа. Лампедуза също се намира в Европа и това важи във всички области и във всички политики. Абсурдно е да се види, че с това извънредно положение се занимават само две държави-членки. Избрахме да се присъединим заедно, за да станем по-силни и, както в най-добрите бракове, съюзът следва да бъде в добро или в лошо.
<SPEAKER ID="203" NAME="Sergio Paolo Francesco Silvestris" AFFILIATION="PPE">
(IT) Г-жо председател, г-жо член на Комисията, госпожи и господа, благодаря за думите ви. Длъжни сме да предложим цялата си подкрепа, когато говорите за солидарност между държавите-членки и когато подчертавате, че Комисията ще призове държавите-членки да се отчитат изцяло пред лицата, търсещи убежище. Благодаря Ви, защото ни успокоихте, че всичко, което е липсвало, понастоящем ще бъде предоставено.
<P>
С гласуването си утре искаме да дадем сила на действията Ви, да дадем сила на думите Ви като Ви даваме пълен мандат, за да гарантирате, че това, което е липсвало, понастоящем ще бъде предоставено.
<P>
За съжаление, не всички европейски правителства приемат същия подход. Някои разглеждат морските граници на Италия като границите на Италия, а не на Европа, и недвусмислено определят, че не желаят да споделят тежестта, която само Италия и Южна Италия носят.
<P>
Ето защо изцяло подкрепяме речта Ви, но я подкрепяме с убеждението, че чрез силните действия на Комисията пред Съвета солидарността на държавите-членки с Италия следва да бъде истинска и значителна и всички държави-членки трябва да покажат своята отчетност и владеене на извънредното положение.
<SPEAKER ID="204" NAME="Raffaele Baldassarre" AFFILIATION="PPE">
(IT) Г-жо председател, г-жо член на Комисията, госпожи и господа, приветствам речта Ви и списъка с обявените мерки и няма да вляза в правно и регулаторно разискване относно временната закрила на мигрантите и прилагането на член 80 от Договора.
<P>
В момента негодни за плаване кораби продължават да плават в Средиземно море към крайбрежието на Италия като често пътниците плащат с живота си. Въпреки последните прехвърляния Лампедуза остава в положение на абсолютно извънредно положение и все още прииждат хора в палатковия град в Мандурия.
<P>
Италия продължава да изпълнява задължението си, като приема тези отчаяни хора, докато други държави се отличават само с броя на експулсиранията, които се извършват чрез техните полицейски участъци. Правителството ни е в Тунис в опити да се ограничи до този поток, но не можем да продължаваме да го правим сами. Нуждаем се от Европейския съюз, нуждаем се от помощ и се нуждаем от политическата роля на Европа за да планираме нова политика на съседство и по-ефективна стратегия относно миграцията, като се започне от неуспеха на Дъблинската система и наблюдението, че Лампедуза е не само границата на Италия, но също така и на Европа.
<SPEAKER ID="205" NAME="Mario Pirillo" AFFILIATION="S&amp;D">
(IT) Г-жо председател, г-жо член на Комисията, госпожи и господа, като избран представител от Южна Италия се присъединявам към групата от колеги, които ме предшестваха в призива за подходящи действия, за да се преодолее критичното положение, с което се сблъскват гражданите и мигрантите в Лампедуза.
<P>
Положението със здравеопазването и хигиенизирането на острова преминава всички граници на приличието. Отправям призив към италианското правителство да прояви чувството си за отговорност и да гарантира, че ще приеме всички мерки, с които разполага, и призовавам Европейската комисия да приложи мерките, предвидени в Директивата на ЕС относно временната закрила за имигрантите.
<P>
Следващият Европейски съвет на министрите на вътрешните работи, планиран за 11 април, трябва да приеме подходящи мерки, за да се гарантира, че нито мигрантите, нито гражданите на Лампедуза са оставени в отчаяно състояние. Ето защо трябва да инициираме сериозно разискване относно Европейската политика на съседство, която ще се съсредоточи върху инициативи за подкрепа на пътя към демокрацията, особено в държавите по южните брегове на Средиземно море. Поздравявам г-н Provera.
<SPEAKER ID="206" NAME="Ilda Figueiredo" AFFILIATION="GUE/NGL">
(PT) Г-жо председател, ние знаем, че за да решим имиграционните проблеми, трябва да подкрепяме развитието на страните на произход на имигрантите без външна намеса, но с конкретни действия, насърчаващи солидарността, зачитането на правата на човека и защитата на мира, било то в Тунис, Египет, Либия или която и да е друга държава. Това обаче не се случва, тъжен пример за което е положението в Лампедуза. Съществува неотложна необходимост от сериозни мерки - мерки за солидарност, мерки, които ще прекратят тази трагедия. Бих искала, г-жо член на Комисията, да обърна специално внимание на положението на жените имигранти. Трябва да се гарантира на тези жени правото им на собствен паспорт и разрешение за пребиваване, което е също важно за борбата с трафика на хора, по-специално с трафика на жени и деца; подкрепата за презаселване на бежанци също следва да се добави. В заключение, аз предизвиквам Комисията да преразгледа Директивата за връщането възможно най-скоро - директива, което е против войната, глада и мизерията, в резултат на които бягат имигранти, чието единствено желание е да бъдат щастливи със семействата си и които заслужават нашата солидарност.
<SPEAKER ID="207" NAME="Nikolaos Salavrakos" AFFILIATION="EFD">
(EL) Г-жо председател, г-н Provera е извършил отлична работа и аз го поздравявам. Докладът му възприема реалистично виждане за проблема и предложението му за споделяне на тежестта на имиграцията е необходимо решение.
<P>
Ето защо аз предлагам ние да бъдем посредници за споразумение, което ще подобри и актуализира Регламента от Дъблин. Събитията показват, че ние няма да решим въпроса с имиграцията и той ще продължи. Не можем да го отстраним, но трябва да го управляваме. Гърция, Италия и Испания не могат да се справят с този въпрос сами, тъй като те са под голям натиск. От 1990 г. без успех разглеждаме въпроса. Ние считаме, че той не съществува, оставяме държавите-членки на произвола и тези нещастни хора биват експлоатирани, както и местните европейци, които понасят тази тежест. Ние не трябва да забравяме, че понастоящем в Европа има 7 милиона безработни, от които 3 милиона са на възраст между 19 и 24 години.
<SPEAKER ID="208" NAME="Corneliu Vadim Tudor" AFFILIATION="NI">
(RO) Г-жо председател, в своите мемоари, озаглавени "Как се роди Сталинизмът", бившият помощник на Сталин, Борис Бажанов, разказва история, която се е случила в Кремъл през декември 1923 г. В разговор със своите другари грузинският убиец казва нещо, което ще предизвика недоволство. Не е важно кой гласува в партията и как. От първостепенна важност е кой брои гласовете. В резултат на това няма да е изненада за нас например, че Нурсултан Назарбаев неотдавна беше преизбран в Казахстан с повече от 95 % от гласовете.
<P>
Същото е и в Румъния, където абсолютно всички избори се фалшифицират. Тази пародия на демокрация се дирижира от местната мафия под пряката закрила на посолството на САЩ в Румъния, което понастоящем решава кое е по-добро за румънския народ. Действително телеграмите в "Уикилийкс" изтъкват, че, за съжаление, Румъния е станала четвърти преден пост на ЦРУ, който демонизира Сталин, но използва неговите методи. Какъв позор!
<SPEAKER ID="209" NAME="Marco Scurria" AFFILIATION="PPE">
(IT) Г-жо председател, госпожи и господа, към този момент от разискването практически всичко беше казано и може би точно това е смисълът. Ние продължаваме да говорим и докато говорим, навлизанията продължават и хората умират в морето и се тълпят при нечовешки условия по италианските и малтийски брегове, които не са бреговете на Италия и Малта, а границите на Европа, вратата към Европейския съюз, през която може да се достигне до всяка от 27-те държави-членки.
<P>
Времето за говорене свърши, това ни казаха нашите граждани и мигрантите, които са търсили свобода, а са се оказали заключени в затворени лагери. Време е да действаме, г-жо член на Комисията. Аз Ви призовавам; ние Ви призоваваме да поемете водещата роля още утре след гласуването ни и да изпратите искане до Съвета за изпълнение на Директива 2001/55/EО, както и съвместно да изготвите действителна стратегия за бъдещето на Средиземно море, тъй като не само доверието в Европа е изложено на риск, но също така и непосредствената й участ.
<SPEAKER ID="210" NAME="Elena Băsescu" AFFILIATION="PPE">
(RO) Г-жо председател, това разискване се провежда в критичен момент за бъдещето на Европейската политика на съседство. Във връзка с това аз считам, че инцидентите, с които Италия се сблъсква в Лампедуза, подчертават необходимостта да се разработи миграционна политика на ЕС, която е съсредоточена върху следните области.
<P>
Първо, ЕС следва да обърне внимание на причините за миграционните потоци. С това имам предвид несигурното икономическо положение и нестабилния политически климат в страните на произход. Чрез създаването на работни места и увеличаването на инвестициите в тези държави Съюзът ще насърчи включването на техните граждани в собствената им общност.
<P>
Второ, аз считам, че правата на мигрантите трябва да бъдат защитавани. Дълг е на агенция Фронтекс по-специално да прилага Женевската конвенция относно статута на бежанците и другите международни договори в тази област.
<SPEAKER ID="211" NAME="Mairead McGuinness" AFFILIATION="PPE">
(EN) Г-жо председател, разискването тази вечер беше характеризирано с употребата на думата "солидарност". Всички членове на ЕП в тази зала много често говорят в собствен национален интерес, но може би ще е по-добре, ако повечето от нас говорим за проблемите в другите държави, като проява на солидарност.
<P>
Причината, поради която поисках думата, е че бях силно шокирана от използваните от колегата, Simon Busuttil, числа, че 800 души, които пристигат в Малта, се равняват на 120 000 души, пристигащи във Франция в рамките на един единствен ден. Проблемите на Малта и Лампедуза са проблеми на Европейския съюз.
<P>
Аз говорих изчерпателно за идеята за солидарност по време на разискването относно Договора от Лисабон. Ние трябва да разискваме концепцията за солидарност в Парламента, тъй като аз се опасявам, че понастоящем солидарността в Европейския съюз е разединена не само по този труден въпрос, но и по много други. Време е ние, като Парламент, да се справим с проблема и да възстановим европейската солидарност.
<SPEAKER ID="212" NAME="Сесилия Малмстрьом" LANGUAGE="EN">
Г-жо председател, това действително е предизвикателство. Северна Африка, разбира се, е изправена пред предизвикателство. Хората там, особено в Тунис и Египет, се опитват да изградят нови държави - демократични държави, където е налице спазване на основните права и принципите на правовата държава. Те се приготвят за избори по-късно това лято. Ние следва да направим всичко, за да ги подкрепим в това чудно пътуване.
<P>
Както знаете, Комисията изготвя преразгледана стратегия за съседството и тя ще бъде представена на Съвета. Тя ще съдържа подкрепа за демокрацията, подкрепа за икономическото развитие, възможностите за растеж и заетост и също така ще бъде включен елемент на мобилността. Това е предизвикателство, за което ние следва да предоставим подкрепата си.
<P>
Ние също сме изправени пред предизвикателство в Либия, където увеличеното насилие създава много несигурно положение и принуждава много хора да бягат. Това е предизвикателство за европейската миграционна политика. В дългосрочен план ние трябва да развием по-глобален подход към нея, който до-голяма степен е в съответствие с доклада на г-н Provera, приносът на който ще бъде взет предвид.
<P>
В краткосрочен план ние, разбира се, трябва да сключим пакета от мерки в областта на убежището. Повярвайте ми, г-жо Keller, ние се опитваме да направим това. С помощта на Европейския парламент и усилията на различните докладчици да изготвят пакета и да приключат преговорите с Парламента аз все още се надявам, че ние можем да завършим този процес до края на годината.
<P>
Лампедуза и Малта са изправени пред предизвикателство. Бих искала да отхвърля някои твърдения, че Комисията или "Брюксел" не са били ангажирани в подпомагането на Италия. Ние всъщност предложихме помощ на Италия. За останалия период съгласно настоящия дългосрочен бюджет има 171 милиона евро в националния плик за Италия. Част от парите за Италия все още не са използвани и ние работим с италианските органи почти ежедневно, за да видим как финансирането на програмата може да бъде преразпределено с оглед на използването му за справяне с положението в Лампедуза.
<P>
Също така предложихме помощ на Италия, за да възстановим някои от разходите за вътрешни трансфери на мигранти. Разполагаме с операция "Хермес" на Фронтекс, но аз бих искала да ви припомня, че Фронтекс зависи от приноса на държавите-членки, който много скоро ще бъде изчерпан. Ние разполагаме с отговора: Европол в действие. Ние сме ангажирани в преговори с Тунис, за да търсим решение относно организирано, достойно и доброволно връщане на тези хора, които не се нуждаят от международна закрила. Помагаме на Тунис да се бори с мрежите за трафик и виждаме как можем да му помогнем при изграждането на контрол по границите. Това е част от по-голямо партньорство за мобилност.
<P>
Повечето от бежанците са в Тунис и Египет. Както посочих, повече от 400 000 души са напуснали Либия. Повечето от тези хора са репатрирани. Те са главно тунизийци и египтяни, но също така те идват от около 30 различни държави, основно в Африка. Има хора и от Бангладеш, Ирак, Афганистан и т.н.
<P>
Повечето от тях са били репатрирани посредством европейска помощ, като държавите-членки работят в истински дух на солидарност с Тунис и Египет. Някои хора обаче остават. Само преди няколко дни аз посетих тези лагери за бежанци. Тунизийците извършват впечатляваща работа заедно с международни организации като ВКБООН. Има обаче хора, няколко хиляди, които са заседнали тук. Те не могат да се върнат вкъщи. Ние трябва да помогнем на тези хора. Те трябва да бъдат презаселени в Европа. За мен е много трудно да обясня на сомалийците, че не могат да дойдат в Европа, тъй като ние не сме сключили делегирани актове или актове за изпълнение. Така че, моля ви, настоятелно призовавам вас и Съвета да постигнете споразумение по въпроса, тъй като ние бихме могли действително да изпълним целта на европейската програма за презаселване и да помогнем на тези хора, тъй като те няма къде да отидат.
<P>
В момента също сме свидетели на бежанци, които идват в Европа - в Лампедуза и Малта. Аз осъзнавам, разбира се, че предвид размера на острова Малта е под огромен натиск. Може да дойдат и повече хора. Много от тях могат да се нуждаят от международна закрила. Докато продължава насилието в Либия, ще се увеличи рискът да се наложи на повече хора да бягат.
<P>
Тези хора действително са европейско предизвикателство. Те вероятно ще се нуждаят от убежище. Разполагаме с някои агенции. Имаме и някои фондове. Разполагаме и с определени политики, чрез които да се опитаме да помогнем на тези хора. Както посочих, ние разглеждаме възможността да използваме механизма за временна закрила. Той може да се задейства, когато има масово навлизане на хора, които не могат да се върнат. Но за да се задейства, те се нуждаят от квалифицирано мнозинство в Съвета. Днес това мнозинство не съществува. Ние, разбира се, контролираме въпроса много внимателно и следващата седмица ще го върнем в Съвета. Преди да задействаме този механизъм обаче, аз призовавам - и ще продължа да призовавам - държавите-членки да пуснат в действие солидарността: не само да излизат с красиви думи, но и да действат.
<P>
Ние трябва да намерим решения, за да помогнем на Италия и Малта и евентуално на други държави, които ще бъдат подложени на натиск. Настоятелно призовавам държавите-членки да направят това. Има фондове за солидарност на разположение на европейските държави, които отговорят на този призив. Всичко това ще бъде обсъдено следващата седмица на заседанието на Съвета по правосъдие и вътрешни работи. Ще се радвам да ви докладвам след това.
<P>
Много Ви благодаря, г-жо председател, за това много важно разискване.
<SPEAKER ID="213" NAME="Mario Mauro" AFFILIATION="PPE">
(IT) Г-жо председател, госпожи и господа, бих искал да получа някои уточнения от члена на Комисията Малмстрьом. Тя каза, че задействането на Директива 2001/55/EО ще бъде обсъдено в рамките на Съвета. Вие ще го обсъждате следващата седмица в Съвета, тъй като, доколкото разбирам правилно, понастоящем ни липсва квалифицирано мнозинство.
<SPEAKER ID="214" NAME="Сесилия Малмстрьом" LANGUAGE="EN">
Г-жо председател, може би бях неясна във връзка с това. Всичко, което ви представих, включително някои преживявания от Египет и Тунис, ще бъде обсъдено в Съвета следващата седмица.
<P>
Разбира се, положението в Северна Африка е основната точка в дневния ред. В изказването ми има позоваване на механизма за временна закрила, но не знам дали ще има решение или каквото и да било от този род. Много зависи от президентите и как те искат да контролират това, но ние осъществяваме контрол ежечасно. Аз само исках да кажа, че до момента няма такова нещо като квалифицирано мнозинство, което да задейства механизма за защита.
<SPEAKER ID="215" NAME="Fiorello Provera" LANGUAGE="IT">
Г-жо председател, госпожи и господа, преди да започна с доклада, аз бих искал да отговоря на г-н Meyer и г-н Tavares. Действително уважавам становищата на всеки, но ми изглежда, че гледните им точки относно Лампедуза и това, което се случва там, изобщо не са великодушни.
<P>
Аз исках да ги информирам, че за три нощи 12 000 души са пристигнали в Лампедуза. Лампедуза е малък остров с 6 000 жители и 12 000 души са пристигнали изведнъж за три нощи, като са увеличили населението до 20 000. Мисля, че е много трудно за всяка държава да приеме такъв голям брой хора, пристигащи за толкова кратко време на малък остров, който няма съоръжения за такъв голям брой пристигащи. Понастоящем в Лампедуза има 1 400 мигранти. Беше направено много и възможно най-скоро, когато морските условия го позволят, мигрантите ще бъдат изпратени в други центрове, главно в южната част на държавата.
<P>
Това ни довежда до доклада. Аз искам да благодаря на докладчиците в сянка от различните политически партии, които, с тяхната различна чувствителност, допринесоха много ефективно за този доклад. Те допринесоха изключително много при наличието на абсолютна прозрачност в същия дух, който вдъхнови всички нас в началото. Също така искам да благодаря на члена на Комисията Малмстрьом, за ентусиазма, който тя демонстрира относно концепцията за споделяне на тежестта, който следва да окаже въздействие върху работата й в Комисията и в Съвета. Ако тя продължи да показва същия ентусиазъм, мисля, че ще последват резултати.
<P>
Ще приключа, като кажа, че е много трудно да се обобщи положението. Доколкото е възможно да се направи обобщение, бих искал да кажа, че всяка политика ще бъде неефективна и непълна, докато продължават огромните различия между равнищата на развитие в северната и южната част на света, докато продължават различията в качеството на демократичните институции и докато има големи разлики в зачитането на правата на човека. Ние трябва да предприемем действия като част от основна политика за стратегическо сътрудничество и помощ, която ще има въздействие върху структурните причини, които доведоха до огромните неравенства между Севера и Юга. Ако ние решим тези структурни причини, останалото ще последва и светът, в който всички ние живеем, ще стане вероятно по-добро място.
<SPEAKER ID="216" NAME="Председател">
Общото разискване приключи.
<P>
Гласуването ще се проведе във вторник, 5 април 2011 г.
<P>
Писмени изявления (член 149)
<SPEAKER ID="217" NAME="Giovanni Collino" LANGUAGE="IT">
Аз съм изключително критичен към действието, което ЕС предприема по отношение на миграцията. Различните интереси на Германия, Франция, Испания и други държави-членки, разделени между Северна и Южна Европа, поставят Италия в много неловко положение. Ще бъде от полза за италианското правителство, ако то отлага по-малко и действа повече, като не приема мигранти, докато Европа не представи истинска обща имиграционна политика. Европейският съюз се нуждае от обща политика за убежище и трябва да гарантира, че принципите на солидарност и споделяне на тежестта не остават просто обещания на хартия. Това би се случило, ако Италия поеме тежестта на положението, което променя лицето на Северна Африка и целия Средиземноморски регион. Италия вече не може да приема либийци, тунизийци и египтяни, докато Франция, Германия и Австрия престанат да отхвърлят всеки, който идва от Северна Африка през тяхната територия. Докато Брюксел успее да координира управлението на миграционните потоци заедно с правителствата в Париж, Берлин и Виена, както и в Рим и другите държави-членки, за Италия ще бъде от полза да възприеме много по-безкомпромисна позиция, от тази в момента.
<SPEAKER ID="218" NAME="Robert Dušek" LANGUAGE="CS">
Докладът относно миграцията има решение за предотвратяване на миграционните потоци. Докладчикът счита, че ние следва да предотвратяваме миграцията чрез инвестиции в държавите, които са източник на миграционните потоци. По време на икономическа и финансова криза обаче не е възможно за ЕС да "финансира" третия свят в голям мащаб за сметка на запазването на жизнения стандарт на европейските граждани. Имало е, има и ще продължава да има огромни икономически различия между ЕС и Африка. Ако тези различия бъдат заличени и гражданите на третия свят вече нямат причина да мигрират в ЕС, това ще бъде защото ние сме допринесли за намаляване на стандарта в държавите от ЕС. Не бива да се заблуждаваме, че миграцията е резултат единствено от нарушаване на основните права на човека. Голям процент от мигрантите идват в ЕС единствено с цел "по-добър" живот. Социологическите изследвания показват, че колкото е по-голям процентът мигранти в ЕС, толкова са по-неудовлетворени местните хора от начина си на живот. Ако броят на мигрантите превишава определен процент, те губят интерес да станат част от европейското общество и напротив, създават свое собствено общество в рамките на ЕС. ЕС следва да съсредоточи миграционната политика изключително върху нарушаването на правата на човека. Финансовите и икономическите различия между държавите на мигрантите и ЕС не следва да бъдат причина за финансиране на тези държави. Политиката за превенция на миграцията трябва да бъде съчетана с политика за превенция на миграцията по външните граници на ЕС.
<SPEAKER ID="218" NAME="Ville Itälä" LANGUAGE="FI">
Събитията в Северна Африка доведоха до нов миграционен поток по южната граница на Европа. Докато обмисляме решенията на този сериозен проблем, ние трябва да разгледаме и причините за него.
<P>
Падането на арабския диктаторски режим може да бъде един от основните преломни моменти в световната политика от падането на Желязната завеса преди около 20 години. Преди всичко, това е огромен шанс за демокрация и граждански права. Както всички революции, тази също води след себе си риск. Най-опасен е рискът, когато диктаторите, които злоупотребяват с правомощията си, заплашват своите гражданите, както се случва в Либия.
<P>
Европа и съюзниците й не могат и не следва да бъдат безучастни, докато има вълнения по границите им. Ние имаме обща мисия - трябва да направим всичко, което е по силите ни, за да защитим невинните граждани, включително жените и децата, когато никой друг не може. Демократизацията на Северна Африка, зачитането на правата на човека и свързаният с тях бърз икономически растеж са най-добрия начин да задържим човешкия поток по южната граница на ЕС.
<SPEAKER ID="218" NAME="Véronique Mathieu" LANGUAGE="FR">
От седмици насам хиляди мигранти пристигат по бреговете на Средиземно море, и по-специално в Малта и Лампедуза, бягайки от положението в държавата им, където цари безпрецедентна политическа нестабилност. Фронтекс започна с основание операция "Хермес", за да помогне на италианските органи да се справят с масовия приток на мигранти по бреговете на Италия. Управлението на тази хуманитарна криза не трябва да бъде оставено само на италианските органи. Контролът по външните граници на ЕС трябва да бъде общо усилие, тъй като е общо предизвикателство. Масовият поток от граждани на трети държави ще доведе до вълни от незаконни мигранти, навлизащи в много държави-членки. Трябва само да видим как френските органи прекъсват ежедневно пристигането директно от Италия на стотици незаконни мигранти. Ние сме изцяло наясно, че лицата, търсещи убежище, включват много икономически мигранти, които се "промъкват" в тези смесени миграционни потоци. Освен това европейското усилие трябва да бъде ускорено. Държавите-членки трябва да предоставят на Фронтекс ресурсите, от които се нуждае, за да изпълнява мисиите си. Също така трябва да си сътрудничим повече с тунизийските органи. Тунис трябва да изпълни задълженията си за реадмисия.
<SPEAKER ID="218" NAME="Edward Scicluna" LANGUAGE="EN">
Понастоящем положението в Либия е много несигурно. Това, което е сигурно обаче, е, че то предизвика хуманитарна криза. Както се описва в доклада, въоръжените конфликти, особено тези, които включват нарушаване на правата на човека, увеличават в голяма степен миграционните потоци към съседни държави. С оглед на огромните размери, които може да добие проблемът, програмата на ЕС към Фронтекс не може да бъде най-добрия инструмент за справяне с такива равнища на миграция. Сега ЕС трябва да изготви план за подходящ отговор, който включва подробен план за споделяне на тежестта, за да се помогне на бежанците да се презаселят по координиран начин. Това следва да се основава на клаузата за солидарност, посочена в член 80 от ДФЕС. Може да се издребнява относно това какъв конкретен брой бежанци би могъл да се определи като извънредно положение. Въпреки това ние трябва да изготвим подробен план с ясни прагови стойности за всяка държава, така че правителствата на ЕС и Комисията да бъдат готови и добре подготвени да се справят с предстояща криза. Като член на ЕП от Малта аз съм много разочарован, че Комисията е очевидно много неподготвена да се справи с криза, която от дълго време е неизбежна.
<SPEAKER ID="218" NAME="Joanna Katarzyna Skrzydlewska" LANGUAGE="PL">
Предложението за резолюция подчертава много значим и важен въпрос. Той се фокусира не само върху проблема за равното третиране на жените и мъжете в селските райони, но също така сочи пряко към необходимостта от създаване на равни възможности за живеещите в селски райони жени, подобни на възможностите, които имат жените, живеещи в градските центрове. Мисля, че досега в Парламента обръщахме твърде малко внимание на социалното и професионалното развитие на жените в селските райони. Жените, живеещи в селски райони, са изправени ежедневно пред много икономически и инфраструктурни препятствия, които до значителна степен ограничават възможностите им за достъп до образование, здравеопазване и най-важното - до пазара на труда. В крайна сметка малко предложения за работа са насочени към селските райони, като това се дължи основно на факта, че тези райони са значително по-слабо развити в икономическо отношение. Ето защо е много важно да се подкрепят политиките за развитие на селските райони чрез подобряване на достъпа до развита инфраструктура или посредством възможности за възползване от силно развити информационни и комуникационни технологии. Убедена съм, че членовете на ЕП също могат да направят много, за да гарантират, че селските райони ще достигнат до предимствата на цивилизацията. Все пак ние можем да организираме различни видове обучение или семинари, по време на които можем да предоставяме действителна подкрепа за достъп до европейските средства, предназначени за развитие на селските райони.
