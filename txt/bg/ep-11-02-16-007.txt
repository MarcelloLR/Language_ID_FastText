<CHAPTER ID="007">
Обяснение на вот
<P>
Устни обяснения на вот
<SPEAKER ID="131" NAME="Giovanni La Via" AFFILIATION="PPE">
(IT) Господин председател, подкрепям постигнатия компромис по предложението за директива независимо от някои проблемни области, защото смятам, че това е добър текст, който защитава пациентите от големите опасности, произтичащи от приема на фалшифицирани лекарствени продукти. През годините наблюдаваме невероятно нарастване на броя на тези продукти, като най-новите оценки сочат, че в Европа се продават незаконно около милион и половина лекарства, най-вече чрез интернет.
<P>
Тези данни са сериозна заплаха не само за пациентите, но и за европейските производители. На карта са заложени опазването на общественото здраве и защитата на потребителите, които трябва да получат уверение, че държавите-членки ще прилагат строги мерки за безопасност и ефективни санкции. С днешното гласуване ще бъдат въведени ефикасни и гъвкави правила и ще се поведе борба с организираната престъпност.
<P>
За да разберем изискването за безопасност в този сектор, достатъчно е да се замислим, че през 2008 г. са иззети приблизително 34 милиона незаконни лекарства. Можехме вероятно да бъдем по-смели по отношение на проследяемостта на лекарствата и на активните съставки от трети страни. Независимо от това обаче предприетата днес от нас стъпка напред не губи своята важност.
<SPEAKER ID="132" NAME="Clemente Mastella" AFFILIATION="PPE">
(IT) Г-н председател, предложението на Комисията за предотвратяване навлизането на фалшифицирани лекарства в законната мрежи за доставки е израз на тревога, която се превръща в приоритет за всички европейци: качеството и безопасността на лекарствата, които използваме всекидневно.
<P>
Ето защо е необходимо да се въведе нова европейска стратегия за борба с ширещото се разпространение на фалшиви лекарства, която да си поставя двойна цел: отговор на нарастващата заплаха за общественото здраве и гарантиране на безопасността на всички пациенти.
<P>
Последните доклади по въпроса отбелязват истински бум в залавянето на фалшифицирани лекарства от митническите органи, както и нарастване на изключително опасната тенденция за фалшифициране не само на лекарства, свързани с начина на живот, но и на животоспасяващи лекарства, в това число и лекарства за лечение на рак, сърдечносъдови болести, психиатрични разстройства и инфекции.
<SPEAKER ID="133" NAME="Alfredo Antoniozzi" AFFILIATION="PPE">
(IT) Г-н председател, броят на конфискуваните по границите на Европейския съюз фалшиви лекарства през 2007 г. е с 384% по-голям спрямо през 2005 г. Освен това сме свидетели на засилване на тенденцията за фалшифициране на животоспасяващи лекарства, в това число лекарства за лечение на рак, сърдечносъдови болести, психиатрични разстройства и инфекции.
<P>
Тези статистики отразяват един тревожен сценарий, в който пациентите могат да бъдат изложени на ситуации като неуспех в лечението, които да застрашат здравето, а в някои случаи дори и живота им. Приветствам предложението на Комисията. Докладът на г-жа Matias правилно отбелязва негативните аспекти и положения, за които трябва да успокоим нашите съграждани.
<P>
По-конкретно искам да подчертая, че предложението на Комисията не предоставя изчерпателни отговори на въпроси относно природата и характеристиката на фалшифицираните лекарствени продукти, активните съставки или ексципиенти, нито дава определения на различните участници в мрежата за доставки, чиято роля и отговорности трябва да бъдат ясно посочени.
<P>
Предложените от Комисията санкции са недостатъчни, но преди всичко предложението не взема предвид продажбата на лекарства по интернет, който е един от основните канали за навлизането на фалшифицирани лекарства до европейския пазар.
<SPEAKER ID="134" NAME="Iva Zanicchi" AFFILIATION="PPE">
(IT) Г-н председател, гласувах в подкрепа на доклада на г-жа Matias, тъй като навлизането на фалшифицирани лекарствени продукти в законната мрежа за доставки представлява заплаха за цялата фармацевтична система в Европа, тъй като подкопава доверието на гражданите в качеството на лекарствата, продавани в аптечната мрежа и на други места за законна дистрибуция.
<P>
Важно е да се ограничи трайно нарастващата тенденция за разпространение на фалшифицирани лекарства във всички европейски страни с оглед защитата и гарантирането на здравето на нашите съграждани. Активните съставки във фалшивите лекарства могат да бъдат под качеството на стандарта, да липсват напълно или да присъстват в неправилна дозировка.
<SPEAKER ID="135" NAME="Licia Ronzulli" AFFILIATION="PPE">
(IT) Г-н председател, официалните статистики сами говорят: 1% от законно продаваните в Европейския съюз лекарства са фалшифицирани. Нещо повече, последните проучвания показват, че явлението трайно се разраства и размерите му са надминали етапа на предупреждението.
<P>
Както отбеляза г-н Antoniozzi, фалшифицирането на животоспасяващите лекарства е особено печелившо занимание, когато те се произвеждат в Индия или Китай и след това минават за европейски продукти. Тези вещества създават безпрецедентен риск и могат да застрашат живота на тези, които ги ползват за терапевтични цели.
<P>
Гласувах в подкрепа на доклада, за да кажа своето "не" на каубойските продажби по интернет - предпочитания канал за пласирането на тези отрови на фармацевтичния пазар на Европейския съюз. С приемането на документа Парламентът ще получи възможност гласът му най-после да бъде чут и ще се сдобие с необходимите средства за откриване и наказване на тези хора, които не са по-добри от наркодилърите, безскрупулни престъпници, които от доста време трупат богатства на гърба на болните хора.
<SPEAKER ID="136" NAME="Paolo Bartolozzi" AFFILIATION="PPE">
(IT) Г-н председател, проблемът с фалшифицираните лекарствени продукти придобива все по-голямо въздействие на международно и ЕС ниво по отношение на нарастващия брой случаи, както и предвид напредъка в разработването на тези продукти. Това са предизвикателствата, на които докладът на г-жа Matias - изготвен след дълги и мъчителни преговори - се опитва да отговори.
<P>
Докладът, за който вече изказахме подкрепата си, създава регулаторна рамка, като взема за основа по-точни и подробни определения, и като отчита всички участници, етапи и аспекти на мрежата за доставки на лекарствени средства - безопасност, проследяемост и задължения на дистрибуторската мрежа - с цел постигане на приемлив компромис.
<P>
Това са част от проблемите, върху които трябва да поработим, за да постигнем главната цел за въвеждане на по-строги стандарти и за предотвратяване навлизането на фалшифицирани лекарствени продукти, като по този начин постигнем положителна и по-всеобхватна регулаторна рамка, която съхранява здравето на нашите съграждани и ги предпазва от риска от сериозни последствия.
<SPEAKER ID="137" NAME="Sergej Kozlík" AFFILIATION="ALDE">
(SK) Г-н председател, по предварителни оценки около 1% от целия обем лекарства, доставяни на пациентите чрез законната аптечна мрежа в рамките на ЕС понастоящем, са фалшиви. Този процент непрекъснато расте. Става дума за здравето на хората. Фалшивите лекарства могат да упражнят действие, различно от действието на предписваните от лекаря таблетки. Могат да се окажат и здравен риск.
<P>
Фалшифицирането е престъпление, което изисква специфични наказания. Новото законодателство, което подкрепям, въвежда повече елементи на безопасността, както и наказания за фалшификаторите. Дава определение на система за наблюдение за идентифициране на лекарствата, така че в бъдеще лекарственият поток да бъде проследяван по целия път от производителя до потребителя.
<P>
Продажбата на лекарства по интернет също е включена в рамката на новите правила. Тези продажби са едни от най-често срещаните начини за проникването на фалшиви продукти на пазарите в ЕС.
<SPEAKER ID="138" NAME="Alajos Mészáros" AFFILIATION="PPE">
(HU) Г-н председател, на драго сърце подкрепих доклада, защото както многократно отбелязаха колегите ми, предварителните оценки на СЗО сочат, че в държавите-членки на ЕС фалшифицираните лекарствени продукти са навлезли широко на пазара. Този брой непрекъснато се увеличава, следователно трябва да направим всичко по силите си да предотвратим навлизането на фалшифицирани лекарства в мрежата за доставки. Въпреки че това не застрашава цялата фармацевтична промишленост, все пак подкопава доверието на хората в аптеките, а да не говорим, че съдържанието на активните съставки във фалшифицираните лекарствени продукти може да бъде под необходимия стандарт. Тези оценки показват също, че броят на опаковките с фалшифицирани лекарства може да достигне 42 милиона до 2020 г., което да изложи европейската икономика на сериозен риск.
<P>
Европейският фармацевтичен сектор реализира всяка година оборот от повече от 170 милиарда евро. Трябва да предотвратим нелоялната конкуренция от страна на чужди производители, пласиращи лекарствени продукти на нашия пазар, чийто производствен процес не може да бъде проверен. Нещо повече, смятам, че е важно да обсъждаме въпроси като продажбата на лекарствени продукти по интернет. Посредством електронните аптеки продукти, които очевидно подлежат на отпускане по лекарско предписание, могат да станат достъпни благодарение на световната мрежа. Излишно е да отбелязвам, че това е най-лесният начин за фалшификаторите да въведат продуктите си в мрежата за доставки.
<SPEAKER ID="140" NAME="Pier Antonio Panzeri" AFFILIATION="S&amp;D">
(IT) Г-н председател, аз гласувах в подкрепа на предложението за резолюция относно напредъка на Хърватия в присъединяването й към Европейския съюз в рамките на процеса на разширяване, защото отдавам голямо значение на началото на този процес и на напредъка, постигнат от Хърватия.
<P>
Основно ние се надяваме разширяването да надхвърли Хърватия и да приключи с включването на целия регион на Западните Балкани. Това е един от ключовите моменти на Европейската политика за съседство и по разширяването.
<P>
Ето защо моят глас без съмнение е в подкрепа на доклада на Swoboda.
<SPEAKER ID="142" NAME="Anna Záborská" AFFILIATION="PPE">
(FR) Г-н председател, днес бяхме задължени да приемем доклад за защитата на пациентите от фалшифицирани лекарства, отчасти защото проповядваният от Европейската комисия пазарен либерализъм отваря възможности за навлизане на пазара на фалшифицирани продукти. Дерегулираната конкуренция води до фалшифицирането на лекарства с оглед облагодетелстването на компаниите. Жертвата са потребителите.
<P>
Гласувах в подкрепа на доклада, въпреки че не съм напълно убедена, че определението на фалшифициран продукт е правилно. Нещо повече, не е съвсем ясно кой трябва да бъде наказван, когато се открие фалшифицирано лекарство. Независимо от това смятам, че сме направили първа стъпка в правилната посока, а след година ще имаме възможността да се уверим дали действията ни са дали ефект.
<SPEAKER ID="143" NAME="Giommaria Uggias" AFFILIATION="ALDE">
(IT) Г-н председател, приетата днес резолюция налага важни принципи на защитата на потребителите, като увеличава предпазните мерки срещу разпространението на фалшифицираните лекарствени продукти. Това е особено опасно явление, като едно от най-ефикасните средства е изкореняването на търговията с продукти със съмнителен произход по интернет. Освен това чрез приемането на редица гаранции ще постановим строги регламенти, които ще наложат изискването на разрешителни и извършването на проверки.
<P>
Това обаче не означава, че формите на здравна защита и издаването на рецепти се премахват. Не трябва да забравяме, че по този начин не се засягат законодателните правомощия на държавите-членки и че те могат да запазят или ограничат забраната върху продажбите на лекарства по интернет на тяхна територия.
<P>
По този начин се създава възможност държавите-членки по-добре да регулират проблема, но не трябва да забравяме, г-н председател, че гражданите могат да поръчват лекарства и от други държави-членки и че този регламент не трябва да се разглежда като поредната възможност за облагодетелстване на фармацевтичната промишленост. Вместо това посредством подобни мерки трябва да продължим следвания в момента от ЕС път на либерализация.
<SPEAKER ID="144" NAME="Miroslav Mikolášik" AFFILIATION="PPE">
- (SK) Г-н председател, разискваме закон върху фалшифицираните лекарства. Наясно сме, че след търговията с оръжие и наркотици, фармацевтичната промишленост реализира най-големите печалби, поради което неслучайно престъпният свят се насочва към фалшифицираните лекарства, за да измами онези от нашите съграждани, които влизат в ролята на пациенти.
<P>
Често пъти лекарство, за което се предполага, че лекува рака или сърцето, не съдържа нито една ефикасна съставка или само нищожен процент от нея и това престъпление излага на риск здравето и често пъти дори живота на пациентите.
<P>
Добре е, че в текста сме възприели и принципи, нови принципи, които правят по-строги наказанията за престъпната дейност в тази област и се радвам, че Европа направи крачка напред в правилната посока. Продажбите по интернет ще бъдат наблюдавани по-добре, разбира се, както и продажбите посредством стандартната система за доставки, където често пъти попадат фалшифицирани лекарства.
<SPEAKER ID="145" NAME="Cristiana Muscardini" AFFILIATION="PPE">
(IT) Г-н председател, през последните години броят на фалшифицираните лекарствени продукти е нараснал експоненциално и за съжаление, въпреки увеличението с 384% на продажбите на тези продукти между 2005 г. и 2007 г., Комисията закъсня да предприеме действия. Напълно сме убедени от изказаното от докладчика становище, което си поставя за цел да подобри текста на Комисията, като добави към него и продажбата на лекарства по интернет.
<P>
Напоследък често пъти задавам въпроси на Комисията по този проблем и изтъквам свързаните с него опасности, но до този момент нито съм получила отговори, нито са били предприети конкретни действия. Затова днес приветствам усилията на докладчика да се подобри текстът и се надявам отсега нататък здравето на европейците да се превърне във въпрос от първостепенна важност за нашите институции.
<SPEAKER ID="146" NAME="Alfredo Pallone" AFFILIATION="PPE">
(IT) Г-н председател, гласувах в подкрепа на доклада на г-жа Matias, тъй като е изключително важно да се завишат стандартите за безопасност и да се приемат ефективни, ефикасни и строги правила за предотвратяване навлизането на фалшифицирани лекарствени продукти в Европейския съюз. Това е едновременно изискване и задължение, което трябва да изпълним от името на европейските граждани, които често пъти не са наясно, че купуват фалшиво лекарство.
<P>
Съгласен съм с обхвата на доклада, който въвежда задължения не само за дистрибуторите, но и за всички, свързани с мрежата за доставки. Именно благодарение на множеството особености на отделните етапи на дистрибуцията става възможно въвеждането на високорискови продукти. Затова наблюдението не трябва да се осъществява само когато продуктите се пускат на пазара. Проверките трябва да се извършват по-скоро на място при производството на лекарствените продукти и активните съставки, в това число и в трети страни.
<P>
Има едно нещо, което ме тревожи и което искам да споделя: иска ми се регламентът да беше постигнал по-ефективно регулиране на проблемите чрез хармонизиране на различните национални законодателства, в това число и продажбите по интернет, с оглед пълната закрила на европейските потребители.
<SPEAKER ID="147" NAME="Antonello Antinoro" AFFILIATION="PPE">
(IT) Г-н председател, гласувах в подкрепа на доклада, защото регулаторната рамка, която произлиза от него, е много по-добра от заложената в директивата от 2001 г. Предишната директива поставя отговорността за съответствие единствено върху дистрибуторите на едро, като по никакъв начин не успява да гарантира надеждността на мрежата за доставки на лекарствата.
<P>
Докладът, който днес гласувахме, въвежда мерки за по-нататъшно гарантиране на безопасността на фармацевтичните продукти, като например ускоряване на проверките на производителите извън Европейския съюз на основата на анализ на риска. Предложеното изменение съдържа също и необходимостта от оповестяване в единна база данни в рамките на ЕС на лицензираните дистрибутори на едро, или с други думи, дистрибуторите, за които съответствието с европейското законодателство не се дължи само на проверки от страна на съответната държава-членка.
<P>
Можехме да постигнем и по-амбициозни резултати. Имам предвид по-специално въвеждането на задължителни проверки на местата на производство на активните съставки в трети страни. Тези предложения отпаднаха поради твърде високите разходи по тяхното осъществяване. Но ако бяха приети, можехме да избегнем често срещаната ситуация, когато европейските дружества трябва да отговарят на много високи стандарти за качество, докато производителите в други части на света се възползват от по-облекчени регулаторни рамки. Ето защо се надявам в бъдеще да се направят подобрения в текста.
<SPEAKER ID="149" NAME="Francesco De Angelis" AFFILIATION="S&amp;D">
(IT) Г-н председател, днес над 100 млн. служители в Европа са пряко или косвено зависими от малките и средните предприятия. Въпреки това МСП преживяват безпрецедентна криза: липса на ликвидност, бюрократични пречки и ограничения и административни спънки.
<P>
В това се състои и основният проблем на предложението за резолюция: Парламентът призовава за програми за гарантиране на кредити и заеми за малките и средните предприятия и за динамичен европейски стимул, който да бъде нещо повече от неосъществими мечти да се справим с нови, а за повечето предприятия ограничаващи, банкови изисквания за дейността, особено по отношение на по-високите обезпечения за дълг и рискови премии.
<P>
Накрая, съгласен съм, че е необходимо значително повишаване на финансирането в рамките на програмата за конкурентоспособност и иновации и от възобновяване на въпроса за твърдото и решително опростяване: рационализиране и опростяване, за да може фирмите, които искат достъп до средства, да го получат, без да се налага да прибягват до услугите на външни скъпо платени консултанти. Поради тези причини гласувах за резолюцията: МСП и 100 млн. европейски служители, заети в този сектор очакват това от нас.
<SPEAKER ID="150" NAME="Sergej Kozlík" AFFILIATION="ALDE">
(SK) Г-н председател, от всички практически аспекти, свързани с преразглеждането на инструментите на ЕС за подпомагане на финансирането за малките и средните предприятия (МСП), бих искал да подчертая по-специално проблемите във връзка с външното финансиране. Ясно е, че голяма част от МСП ще продължат да зависят предимно от кредити и заеми. Обезпокоително е, че банковият сектор непрекъснато повишава своите изисквания за сигурност и рисковите премии, което намалява шансовете за финансиране и за използването от тези предприятия на възможностите за предприемачество и създаване на работни места.
<P>
Ето защо считам за необходимо да се укрепят отделните програми на равнище държава-членка и да се увеличат ресурсите на ЕС и на Европейската инвестиционна банка за иновативни финансови инструменти. Необходимо е да се подкрепи прилагането в бъдеще на инструментите за гарантиране във връзка с револвиращите кредити - бих искал да подчертая това, и с използването на финансови инструменти, свързани с разпространение на рискове, както и разширяването на институциите за микрофинансиране.
<SPEAKER ID="151" NAME="Andrzej Grzyb" AFFILIATION="PPE">
(PL) Г-н председател, това е важно предложение за резолюция относно механизма за финансова подкрепа за малките и средните предприятия. Понякога понасяме критика за това, че от една страна говорим за важната роля на този бизнес сектор - в промишленото производство, при създаването на една трета от БВП в Европейския съюз и при създаване на сигурни работи места, но без добри инструменти, осигуряващи финансова подкрепа за тези дружества. Повечето от средствата на фондовете на ЕС за развитие и иновации отиват предимно в големите дружества поради изискванията, които поставят. Това трябва да се промени, тъй като малките и средните предприятия не могат да ги удовлетворяват.
<P>
Кризата сериозно ограничи достъпа на малките и средните предприятия до кредитиране, а новите регламенти, насочени към банковия сектор, може дори да влошат нещата. Позволете ми тук да спомена пакета от мерки Базел III, който вече беше одобрен, и по-специално предпазните мерки в него. Считам, че достъпът до финансиране за развитие на бизнеса особено в областта на иновациите е изключително важен. Подчертаваме по-специално ролята на малките и средните предприятия, тъй като те са "спящи новатори". Тези малки и средни предприятия трябва да навлязат в по-голяма степен на европейския пазар. Това ще ни помогне да съживим икономиката, да създадем работни места и да постигнем целите, заложени в стратегията "Европа 2020".
<SPEAKER ID="152" NAME="Cristiana Muscardini" AFFILIATION="PPE">
(IT) Г-н председател, необходимо е да оценим и преразгледаме съществуващите инструменти за финансиране на малките и средните предприятия с оглед на следващата многогодишна финансова рамка, ако искаме да се концентрираме върху насърчаване на възстановяването на реалната икономика в този и други сектори, за да се преодолее кризата веднъж за винаги.
<P>
Това се налага и заради защитата на интересите на малките и средните предприятия, както предлага Базел ІІІ - за банките се въвеждат по-високи изисквания за дялов капитал. Това се налага и от положението, в което се намират редица финансови посредници, възпирани от административни тежести, породени от сложното европейско финансово регулиране, както и от трудностите, които създават различните системи за данъчно облагане и подпомагане. Това е породено от изискването за съгласуваност между програмите на Европейския съюз за оказване на подкрепа, за да осигурят по-добри гаранции и по-добър баланс между националните схеми и тези на ЕС.
<P>
Ето защо подкрепям предложението да бъде създадено обслужване на едно гише за различните финансови инструменти на ЕС, предназначени за МСП. Опростяването на процеса на подаване на заявките и на процедурите за достъп до пазарите е важно средство за подкрепа, дори да се наложи да се увеличи финансирането. За спасяването на небрежни банки бяха похарчени огромни суми: считам, че харченето на пари за 23 милиона малки и средни предприятия може да бъде само актив.
<SPEAKER ID="153" NAME="Alfredo Pallone" AFFILIATION="PPE">
(IT) Г-н председател, гласувах за предложението за резолюция, защото считам, че се нуждаем от европейска стратегия за МСП, които, както всички знаете, са гръбнакът на нашата икономика и се нуждаят от подкрепа и помощ.
<P>
Поради това при следващото програмиране на финансовите ресурси на Европейския съюз тези съображения не бива да се пренебрегват, а наличните ресурси трябва да се увеличат и разнообразят. Това обаче е само една мярка и при това незадоволителна: нужни са повече. Важно е да действаме с помощта на дългосрочна стратегия, за да избегнем временни или еднократни мерки - имам предвид новите финансови правила, които ЕС се готви да приложи. Трябва да гарантираме, че тези нови разпоредби не затрудняват допълнително кредитирането за предприятия - тук имам предвид и Базел ІІІ.
<P>
Това е истинското ново предизвикателство - да синхронизираме и регулираме банковата система, като в същото време предотвратим прехвърляне на разходи върху дружествата, гражданите и МСП. Нуждаем се от растеж, който да допринесе за възстановяване и подкрепа на сектора, като реализираме идеите си на практика.
<SPEAKER ID="154" NAME="Marian Harkin" AFFILIATION="ALDE">
(EN) Г-н председател, радвам се да подкрепя тази резолюция, но, разбира се, един от основните проблеми пред МСП е достъпът до кредитиране. Това е огромна пречка за създаването на работни места, а всъщност и за растежа. В държавите, в които се налагат строги мерки за икономии - като родната ми страна, Ирландия - този проблем е особено наболял и считам, че трябва да бъде решен незабавно.
<P>
Трябва да действаме на равнище ЕС, за да гарантираме, че банките са склонни и могат да осигурят финансиране за МСП. Рекапитализирането на банките е важно, но комбинацията между рекапитализирани банки и сектор на МСП, поставен на колене, е рецепта за катастрофа.
<P>
Наистина се опасявам, че накрая ще имаме високо капитализирана банкова система, а реалната икономика ще бъде срината. Всички ние говорим за растеж и това е единственият начин, по който много от периферните икономики могат да се измъкнат от бездната, в която вече се намират. Да, това е балансиращо действие, но е налице ситуация, при която здравето на нашите финансови институции се подобрява с всеки изминал ден, а МСП продължават да бъдат в интензивното отделение.
<SPEAKER ID="156" NAME="Clemente Mastella" AFFILIATION="PPE">
(IT) Г-н председател, демографските тенденции, отчетени през последните години, ни карат да обмислим необходимостта от прилагането на стратегия, която да допринесе за нова сплотеност и съгласуване в областта на пенсиите, да насърчим солидарност между поколенията и между хората, като в същото време спомагаме за гарантиране на сигурни и адекватни доходи след пенсиониране.
<P>
Съгласен съм с докладчика, когато тя посочва, че се наблюдават сериозни различия между пенсионните системи в Европа. Те бяха повлияни в голяма степен от тежката финансово-икономическа криза при повишаваща се безработица, намаляващ растеж, по-ниска възвращаемост на инвестициите и нарастване на публичния дълг. Пенсионните фондове все по-трудно успяват да гарантират адекватни пенсии, а в някои случаи имат трудности при изпълнение на ангажиментите си.
<P>
В хода на реформиране на пенсионните си системи много държави-членки направиха мащабни съкращения. Финансовата стабилност е важна, но искаме също така да бъде взета под внимание необходимостта да се гарантират адекватни доходи. Устойчивостта на бюджета и адекватността на пенсионните системи не са противоречащи си цели, а две страни на една и съща монета: действителна устойчивост не може да бъде постигната без адекватни пенсионни доходи.
<P>
Въз основа на опита ми като министър на заетостта в Италия, г-н председател, мога да потвърдя, че ако няма спазване от държавите-членки, за отделните държави ще бъде много трудно да се адаптират към този вид законодателство.
<SPEAKER ID="157" NAME="Jens Rohde" AFFILIATION="ALDE">
(DA) Г-н председател, съвсем неотдавна Съдът на Европейския съюз постанови, че Германия трябва да осигури по-голяма прозрачност по отношение на своите професионални пенсионни фондове и че трябва да обяви тези пенсионни фондове на публичен търг. Имах големи надежди, че това съдебно решение ще доведе до последващи действия и в други европейски страни. За съжаление, това не се случи, а Комисията не е склонна да упражни натиск върху други страни, които обвързват гражданите си към определени пенсии. Поради тази причина е важно също така, че Европейският парламент сега определи, че пенсионните системи трябва да носят доходи на гражданите. Трябва да има прозрачност по отношение на разходите и възвращаемостта и трябва да премахнем пречките пред трансграничната мобилност. Това са добри и разумни либерални принципи, но за да доведем процеса до логичен край, хората също трябва да имат възможност да пренасят пенсиите си от един фонд в друг, ако фондът за безработица или пенсионният фонд, към който са зачислени от своя синдикат или работодател, не си върши работата. Не успяхме да постигнем толкова добър резултат този път, но днес все пак направихме стъпка в правилната посока и считам, че това е добре за вътрешния пазар и за възможностите на гражданите да получат достойна възвращаемост върху пенсиите си.
<SPEAKER ID="158" NAME="Alfredo Antoniozzi" AFFILIATION="PPE">
(IT) Г-н председател, предвид натиска, който се упражнява върху бюджетите, ефективността на социалните разходи понастоящем играе ключова роля в икономическите системи на държавите-членки. Това стана очевидно през последните години, когато станахме свидетели на нарастване на безработицата, бедността и социалното изключване, което доведе до увеличаване на бюджетните дефицити в редица държави-членки, последвано от проблеми по отношение на финансирането на пенсиите.
<P>
Приветствам доклада на г-жа Oomen-Ruijten, който цели да даде нов тласък на национално равнище и на равнище Европейски съюз, като спомогне за създаването на стабилни пенсионни системи, които са дългосрочно адекватни, устойчиви и сигурни.
<P>
Все пак използвам възможността да припомня, че все още нямаме общ набор от критерии, определения и задълбочен анализ, който би обяснил ясно различните пенсионни системи и капацитета им да отговарят на нуждите на гражданите. Питам се как можем да решим толкова чувствителен въпрос, ако не разполагаме с такова проучване. Ето защо призовавам Комисията да отстрани този недостатък, като предприеме съответните действия за съставяне на типология на пенсионните системи в държавите-членки, както и за общ набор от определения с цел по-голяма съпоставимост на системите.
<SPEAKER ID="159" NAME="Philip Claeys" AFFILIATION="NI">
(NL) Г-н председател, искам само да направя предложение. Забелязвам, че твърде много оратори надвишават времето си за изказване понякога с цели 30 секунди. Искам да Ви помоля да бъдете по-строг и да гарантирате спазване на определеното време за изказване. Разбира се, в това отношение можете да бъдете строг и с мен.
<SPEAKER ID="160" NAME="Председател">
След като приключихме с гласуването толкова бързо, счетох, че трябва да бъда по-гъвкав с колегите, които са надвишили определеното им време. Ако молбата Ви е да бъда по-строг, ще бъда, но естествено винаги с мярка.
<SPEAKER ID="161" NAME="Licia Ronzulli" AFFILIATION="PPE">
(IT) Г-н председател, аз пък оценявам щедростта Ви, защото в обсъжданията никога нямаме възможност да пресрочим и с минута изказванията си и следователно това е още една възможност да се изкажем и да разискваме в този случай по обясненията на вот, които в крайна сметка се отнасят до основни аспекти на докладите, по които гласуваме.
<P>
Европейските пенсионни системи са във все по-тревожно състояние. Трябва да действаме незабавно, за да гарантираме, че мъжете и жените имат равни възможности, като защитим онези, които желаят да се пенсионират днес, и в същото време да защитим онези, които тепърва навлизат на пазара на труда. Жените в Европа все още получават доходи, които са средно с 18% по-ниски от тези на мъжете.
<P>
Основната последица от тази разлика в заплащането става очевидна на пенсионна възраст: тъй като са имали по-ниски доходи през цялата продължителност на трудовия си живот, жените получават и по-ниски пенсии. В резултат на това жените са засегнати от трайна бедност повече, отколкото мъжете. По-специално по време на криза трябва да включваме аспекта, свързан с половете, във всички политики, като приемаме национални мерки, които са съгласувани и координирани на европейско равнище.
<SPEAKER ID="162" NAME="Andrzej Grzyb" AFFILIATION="PPE">
(PL) Г-н председател, целта на Зелената книга е да събере гледните точки на държавите-членки за това как да бъде постигната набелязаната цел за адекватни, стабилни и сигурни пенсии, предвид факта, че докладът, приет от Комисията, стига до заключението, че на първо място, няма основание за хармонизиране на пенсионните системи, и второ, че държавите-членки следва да осигурят различни форми за развитие на бъдещите пенсионни фондове, и преди всичко, че те следва да признаят минимална пенсия, за да защитят хората от бедност. Трето, държавите-членки, като например Полша, които извършиха трудна пенсионна реформа, в резултат на което е налице увеличение на дефицита и публичния дълг, следва да не бъдат санкционирани чрез процедурата при прекомерен дефицит. Четвърто, пенсионната система следва да насърчава по-продължителен трудов живот, който съответства на тенденцията на пазара на труда. Считам, че изводите са в пълно съответствие с икономическата стратегия на Европейския съюз "Европа 2020", и по-специално със стратегията за заетостта и борбата срещу бедността и социалното изключване.
<SPEAKER ID="163" NAME="Silvia Costa" AFFILIATION="S&amp;D">
(IT) Г-н председател, подкрепих резолюцията, защото считам, че трудно постигнатият компромис в нашата комисия като цяло е положителен, доколкото той представлява инструмент, чрез който да бъде припомнено на държавите-членки да гарантират адекватни, устойчиви и преносими пенсии в цяла Европа в контекста на сериозното застаряване на населението.
<P>
Все пак бих искала да отправя три критични забележки, които се надявам Европейската комисия да отрази в предстоящата Бяла книга. Първо, непризнаването на важността на третия стълб в пенсионните системи. Второ, въпреки че се признава наличието на разлика в пенсионните доходи между мъже и жени, която е вследствие на различията в заплащането, прекъсвания на трудовата дейност за полагане на грижи и по-високата безработица сред жените, няма критерии за гъвкавост за жени на пенсионна възраст, които прекъсват трудовата си дейност, и няма адекватно признаване на периодите на полагане на грижи за целите на определяне на пенсионната възраст. Желателно е да има такова. Трето, правото на европейските граждани на обща програма за социално образование и информация относно техните пенсии и осигуровките им следва да бъде потвърдено по-специално за младежите и работниците за цялата продължителност на трудовия им живот.
<SPEAKER ID="164" NAME="Hannu Takkula" AFFILIATION="ALDE">
(FI) Г-н председател, много е важно на европейско равнище да се опитаме да вървим в посока към адекватни, устойчиви и сигурни пенсионни системи. Очевидно трябва да не забравяме, че в Европейския съюз има 27 различни държави-членки. Икономическите условия в тях все още се различават в много отношения, а при пенсионните системи има сериозни разлики по отношение на мащаба. Като цяло трябва да гарантираме, че пенсионните доходи са адекватни в различните държави-членки.
<P>
Загрижен съм най-вече за пенсиите на онези млади хора, които работят в различните държави, различните държави-членки на Европейския съюз. Как можем да гарантираме, че пенсиите ще бъдат прехвърляни по по-добър начин от една държава в друга, а не просто от един пенсионен фонд в друг, тъй като и при тях има сериозни проблеми? Надявам се, че в това отношение ще има по-голяма гъвкавост. В този аспект вероятно се нуждаем от координация на европейско равнище.
<P>
Знам, че разискването за пенсиите ще има продължение, тъй като неотдавна прочетох, че през 2010 г. например продължителността на живота на деца, родени във Финландия, е 100 години. Ако предположим, че образованието на човек продължава 30 години, а трудовият живот 30 години, значи, че те ще бъдат пенсионери в продължение на 40 години. Следователно ще трябва да мислим за системите по новому, за да можем да се справим с това положение по начин, който е устойчив за всички.
<SPEAKER ID="165" NAME="Anna Záborská" AFFILIATION="PPE">
- (SK) Г-н председател, подкрепих доклада, въпреки че Зелената книга, изготвена от Европейската комисия, има своите недостатъци. Стратегията 2020 ни представя едно мечтано бъдеще. Зелената книга поставя началото на обсъждане за действителното бъдеще, но пренебрегва реалността. В цялата Зелена книга е налице един мотив: оставете възрастните да работят.
<P>
Авторите на Зелената книга дори не се опитват да потърсят решение там, където започва животът. Използват думата "жена" едва шест пъти. Използват думата "семейство" три пъти, а думата "дете" само веднъж. Ето защо считам, че Комисията следва да изготви своята Бяла книга далеч по-цялостно, да подчертае важността на майчинството и неформалната заетост на жените, да се вслуша в становището на Конфедерацията на семействата от цяла Европа и да включи ново изискване във всички свои политики и стратегии: темата за семейството.
<SPEAKER ID="166" NAME="Miroslav Mikolášik" AFFILIATION="PPE">
- (SK) Г-н председател, разликите между различните държави-членки са огромни, което е следствие от факта, че тази област е и следва да остане в директните правомощия на държавите-членки. Разбира се, считам, че определено равнище на консултации е от ключово значение, защото Европейският съюз и държавите-членки трябва да търсят незабавно решение на икономическите и демографските предизвикателства, като например прогнозите, според които делът на хората над 65-годишна възраст в сравнение с работещото население ще се увеличи до 53% през 2060 г. В същото време на всеки пенсионер се падат едва двама работещи. В този контекст е естествено средните публични разходи за пенсии и разходите, свързани със застаряването, да се увеличават, като ще става все по-трудно да бъдат осигурявани адекватни пенсии. Ето защо е необходимо да насърчаваме хората да навлизат на пазара на труда, да увеличим равнищата на заетост и икономическия растеж. Важността на семейството също не е подчертана в достатъчна степен, както каза и колегата г-жа Záborská. Никой не споменава за необходимостта от това да има деца, за да се подобри пенсионната ни система.
<SPEAKER ID="167" NAME="Димитър Стоянов" AFFILIATION="NI">
Аз гласувах за този доклад, защото смятам, че развитието на адекватни и устойчиви европейски пенсионни системи е много важно, особено, когато се имат предвид демографските процеси, които настъпват в Европа и че ние имаме един континент, който ще продължава да има все по-застаряващо население и все повече хора трябва да бъдат издържани от все по-малко.
<P>
Но искам също така да кажа, че измененията, които аз също подкрепих, които предвиждат Комисията да състави експертни групи, които да разработват проекти, с които да подпомагат националните системи, не трябва твърде да разширяват своите правомощия. Пенсионната политика e политика на националните държави и Комисията не трябва да излиза извън правомощията си, въпреки че нейната консултация ще бъде при всичко положения полезна.
<SPEAKER ID="168" NAME="Czesław Adam Siekierski" AFFILIATION="PPE">
(PL) Г-н председател, приехме изключително важен доклад относно пенсионните системи в Европа. Всъщност сме изправени пред сериозни демографски предизвикателства. Раждаемостта е много ниска, продължителността на живота се увеличава, а публичните разходи нарастват поради общества със застаряващо население. В много държави текат разисквания относно увеличаването на пенсионната възраст. Настоящото икономическо и демографско положение ни карат да обсъдим задълбочено въпроса.
<P>
Както казах, продължителността на живота се увеличава. Работим при по-добри условия, което ни позволява да работим по-дълго. Пенсионните системи са от компетентността на държавите-членки. Все пак дойде моментът, в който трябва да се координират на равнище Европейски съюз например по отношение на функционирането на вътрешния пазар и изискванията на Пакта за стабилност и растеж. Разходите за пенсии и медицинско лечение оказват значително влияние върху публичните финанси в отделните държави-членки. Трябва да насърчаваме хората да продължат професионалното си развитие чрез подобрени условия на труд и по-високи заплати.
<SPEAKER ID="169" NAME="Marian Harkin" AFFILIATION="ALDE">
(EN) Г-н председател, приветствам доклада. Изразявам надеждата си, че той ще постави въпроса за пенсиите в центъра на вниманието на Европейския съюз.
<P>
Считам, че основният въпрос е следният: как държавите-членки ще финансират адекватни пенсии за своите граждани? Какви системи ще създадат, съчетавайки по някакъв начин трите стълба, за да гарантират, че пенсионните им системи са устойчиви?
<P>
Има огромна разлика между съществуващото в момента пенсионно осигурявате и онова, което ще бъде необходимо за осигуряване на пенсиите на текущите равнища през следващите 40 години. Всъщност изчисленията на голямо застрахователно дружество показват, че разликата между това, което осигуряваме в момента, както от публичното, така и от частното пенсионното осигуряване, и онова, което ще бъде необходимо, за да се гарантира, че пенсионното осигуряване ще продължи да бъде на същото равнище след 40 години в Европейския съюз, е 1,9 трилиона евро годишно. Това е потресаваща цифра и макар, от една страна, мерки като по-дълъг трудов живот или други инициативи може и да помогнат да бъде преодоляна разликата, от друга страна, все още има огромен фискален недостиг.
<P>
Надявам се, че това разискване и последващата Бяла книга на Комисията ще гарантират, че сме сложили начало на решаването на този въпрос по реалистичен начин.
<SPEAKER ID="170" NAME="Seán Kelly" AFFILIATION="PPE">
(GA) Г-н председател, с удоволствие подкрепих доклада, защото считам, че той ни дава нещо повече от време, през което да обсъдим този въпрос в Парламента.
<P>
Несъмнено проблемът с пенсиите на този етап е бомба пред избухване и ще става все по-лошо в бъдеще. Определени практики обаче трябва да бъдат прекратени; например в моята страна ще има политици, които подават оставки и които ще получават по-големи суми като пенсия, отколкото ако продължат да се трудят. Това е абсолютно нелогично.
<P>
Освен това има хора, получаващи пенсии, чиито пенсионни доходи са по-големи, отколкото са получавали преди двадесет години, когато са имали малки деца и са изплащали голяма ипотека.
<P>
Тези въпроси трябва да бъдат обсъждани, и по-специално трябва да бъде създаден голям резерв, който да осигури пенсиите в бъдеще.
<SPEAKER ID="171" NAME="Daniel Hannan" AFFILIATION="ECR">
(EN) Г-н председател, сега виждаме какво означава европейско икономическо управление, фискален федерализъм. Каквото и друго да казваме за ръководителите на Европейския съюз, никой не може да си затвори очите за отсъствието на амбиции. Ставаме свидетели на примитивната им жажда за власт. Огромна. Неутолима. Брутална и порочна.
<P>
Говорим не само за хармонизиране на данъчното облагане, за задлъжнял Европейски съюз, за автоматични фискални трансфери, но и за хармонизиране на пенсии. Говорим за хармонизиране на заплатите в публичния сектор. Говорим за цялостния механизъм на единно управление на Европейския съюз.
<P>
Уверен съм, че улавяте логическата грешка тук. Това се прави в резултат на провала на паричния съюз. Европейският паричен съюз не сработи и затова давайте да направим европейски икономически и фискален съюз. По-тясната интеграция не постигна търсените резултати и затова давайте да засилим интеграцията. В хода на този процес ние на практика осъждаме хората от няколко държави-членки на бедност, която може да бъди избегната, и на предотвратима емиграция, за да поддържаме собствената си заблудена представа.
<SPEAKER ID="172" NAME="Syed Kamall" AFFILIATION="ECR">
(EN) Г-н председател, очевидно е, че представителите на всички политически партии желаят адекватни, устойчиви и сигурни европейски пенсионни системи. Ако се ограничим до идеята да гарантираме, че работник в една държава може да се премести в друга държава-членка и да вземе и пенсията си там, това може би ще се окаже цел, която си струва да бъде преследвана.
<P>
Следва обаче да бъдем внимателни по отношение на различната структура на пенсионните системи в отделните държави-членки. Някои от тях са в по-голяма степен частно ориентирани, а други до голяма степен се финансират от държавата. С приближаването към по-хармонизирани европейски пенсионни системи, загрижеността, която чувам да изразяват моите избиратели, е дали ще трябва да спасяват недостатъчно финансирани и лошо управлявани държавни пенсионни фондове в други държави, както се наложи да спасяваме лошо управлявани държави и националните ми дългове.
<P>
Говорим за устойчиви пенсии, но в същото време създаваме политики, като например Директивата за управляващите фондове за алтернативни инвестиции, която ще намали възвращаемостта на спестяванията и инвестициите за бъдещите пенсионери. Трябва да гарантираме, че изпращаме последователно послание.
<SPEAKER ID="173" NAME="Martin Kastler" AFFILIATION="PPE">
(DE) Г-н председател, подкрепих доклада Oomen-Ruijten и искам да подчертая два аспекта. Първо, когато виждаме, че в някои държави в Европа твърде много пенсии започват да се изплащат твърде рано, но тези държави се изправят пред трудности, след което останалите трябва да ги спасяват, това не е справедливо. Тази несправедливост, разбира се, не може да бъде финансирана чрез Европейския съюз. В това отношение се нуждаем от европейска координация.
<P>
Вторият аспект, който ме кара да изразя задоволството си от доклада, е фактът, че той ясно заявява, съгласно принципа на субсидиарност, че самите държави-членки са отговорни за пенсионното осигуряване. И това е точно така.
<P>
Ето защо считам, че докладът представлява стъпка в правилната посока, защото, от една страна, всички в Европа признаваме, че гражданите ни желаят по-голяма координация в социалната област, тъй като считат, че отношението към тях е несправедливо, и от друга страна, заявяваме ясно, че основната отговорност е тъкмо на държавите-членки.
<P>
Докладът е крачка в тази посока. Ще направим всичко възможно, за да гарантираме, че Бялата книга ще продължи напредъка в тази област.
<SPEAKER ID="174" NAME="Anneli Jäätteenmäki" AFFILIATION="ALDE">
(FI) Г-н председател, гласувах в подкрепа на предложението, макар че искам на всички да припомня, че пенсионната политика също както социалната политика е национален въпрос и правомощията за вземане на решения трябва също да останат на национално равнище. Независимо от това е необходимо европейско сътрудничество в случаите, когато лица, които са работили в други държави на Европейския съюз и които след това евентуално ще се върнат в родната си страна, получават пенсиите си от държавите, в които са работили. Днес това е трудно, а в системата има недостатъци. Това трябва да бъде коригирано от държавите-членки на Европейския съюз. За да има свободно движение на работна сила, пенсиите също трябва винаги да се прехвърлят от една държава в друга.
<SPEAKER ID="175" NAME="Siiri Oviir" AFFILIATION="ALDE">
(ET) Изразявам задоволството си, че разгледахме доклада и че днес го приемаме. Аз също го подкрепих. Удовлетворена съм, че той не нарушава правата на държавите-членки, а взема под внимание принципа на субсидиарност: предлага по-скоро насоки, а не задължителни правила. Очевидно е, че целта на доклада е да даде нов тласък на консолидирането на пенсионната система, като в същото време взема предвид запазването на устойчивостта й.
<P>
Докладът дава нови идеи на държавите-членки за действия по отношение на пенсионните им системи, за да подобрят тяхното функциониране. Той съдържа няколко добри решения на определени проблеми, включително мобилността и преносимостта, пенсионната възраст, рамката за пенсионните системи и тяхното значение за Стратегията 2020. Друг положителен аспект е, че докладът предвижда съживяване на европейското законодателство. Подкрепих също така Европейския орган за застраховане и професионално пенсионно осигуряване, защото икономическата криза ни показа, че е налице необходимост от такава институция.
<SPEAKER ID="177" NAME="Roberta Angelilli" AFFILIATION="PPE">
(IT) Г-н председател, аз посетих Хърватия няколко пъти в началото на 90-те години на миналия век, по време на войната, именно за да занеса хуманитарна помощ, и това е една от причините, поради които държа на влизането на Хърватия в Европейския съюз.
<P>
Хърватия е свършила много работа - реформирала е съдебната власт и публичната администрация, бори се с корупцията и организираната престъпност и защитава правата на малцинствата. Убедена съм, че присъединяването на Хърватия ще насърчи другите държави от региона на Западните Балкани да предприемат и изпълнят нови демократични и прозрачни реформи, както и отлична политика на съседство.
<P>
Въпреки това обаче има още много за вършене в памет на мащабната кампания за етническо прочистване, проведена срещу италианското население през периода от 1945 г. до 1948 г. от милицията на хърватските органи на комунистическия режим в бивша Югославия. По време на тази кампания са избити над 20 000 невинни жертви. На 10 февруари - Денят за възпоменание на жертвите на масовите убийства, Италия отбелязва кланетата във Foibe и принуждаването на жители на Истрия и Далмация да живеят в изгнание, не само за да припомни за онези, които са били брутално избити, но също така да потвърди още веднъж правата на прогонените да живеят в изгнание, започвайки с правото на собствеността, конфискувана през тези години, и правото на репатриране.
<SPEAKER ID="178" NAME="Cristian Dan Preda" AFFILIATION="PPE">
(RO) Г-н председател, бих искал да се върна на някои от въпросите, повдигнати в измененията, внесени заедно с Bernd Posselt, които бяха успешно приети от комисията по външни работи. На първо място, бих искал да повторя очакването, че преговорите за присъединяване с Хърватия ще приключат през първото полугодие на 2011 г., както е обявено в програмата на унгарското председателство. От тази гледна точка това ще бъде символичен акт, защото ще се извърши 20 години след обявяването на независимост от бившата Югославска република. От друга страна, приключването на преговорите по такъв начин ще изпрати много силен сигнал до другите страни кандидатки за членство на Балканите в момент, когато, както знаем, притегателната сила на Съюза изглежда спада. Накрая искам да подчертая решителността на хърватските органи за борба с корупцията и организираната престъпност. Това показва, както сме отбелязвали и по други поводи, че корупцията не е фатална, ако е налице политическа воля.
<SPEAKER ID="179" NAME="Philip Claeys" AFFILIATION="NI">
(NL) Г-н председател, аз гласувах против доклада, въпреки че подкрепям присъединяването на Хърватия към Европейския съюз. Това, което не приемам в доклада, е, че макар той да прилича на един дълъг списък с настоящите проблеми на корупцията в Хърватия, ние все пак продължаваме да настояваме преговорите да приключат в следващите няколко месеца. Ние всъщност би трябвало да се учим от миналите си грешки.
<P>
През 2007 г. приехме Румъния и България, въпреки че знаехме, че не са изпълнили условията и че корупцията е основен проблем. След като сме наясно, че все още съществуват толкова основни проблеми, аз считам за напълно неуместно и неприемливо да се обвързваме с определена дата.
<SPEAKER ID="180" NAME="Andrzej Grzyb" AFFILIATION="PPE">
(PL) Г-н председател, за разлика от г-н Claeys аз с радост гласувах в подкрепа на доклада относно разширяването и приключването на преговорите с Хърватия. Това е основна цел на унгарското председателство, която също така ще бъде голям успех за Хърватия и ще изпрати важно послание до другите държави в региона, които се надяват да влязат в Европейския съюз. Няколкото глави, останали до приключването на преговорите, трябва да бъдат затворени преди средата на годината. Най-важният фактор е политическата воля, проявена от Хърватия, която обяви своята решителност да изпълни всички разпоредби и критерии за членство. Тази политическа воля се отнася също така до решаване на въпроса с трудните отношения с нейните съседи. Всички държави, които напоследък станаха членове на ЕС, знаят, че окончателните преговори са най-тежки, защото включват много разпоредби, които се отнасят до големи социални групи. Примерът с корабостроителниците в Хърватия е добър пример и за това. Пожелавам на Хърватия голяма решителност и много ще се радвам, ако договорът за присъединяването бъде подписан по време на полското председателство.
<SPEAKER ID="181" NAME="Anna Záborská" AFFILIATION="PPE">
(FR) Г-н председател, Хърватия е една от държавите, които отдавна трябваше да са се присъединили към Европейския съюз. Аз гласувах в подкрепа на доклада и поздравявам докладчика. Бих искала да благодаря на г-н Фюле за това, че изрази основната същност на европейската интеграционна политика - взаимната лоялност. Съжалявам обаче, че разделът относно свободата на религията не беше разгледан с достатъчна дълбочина.
<P>
Присъединяването на Хърватия към Европейския съюз не означава изоставяне на дългогодишните традиции на хърватския народ. Една от тях е религията и аз бих подчертала, че в бъдеще трябва да се покаже уважение към аспекта, свързан със свободата на религията на хърватите. Това също е пример на взаимна лоялност и богатство на разнообразието, което на теория би трябвало да характеризира Европейския съюз.
<SPEAKER ID="182" NAME="Miroslav Mikolášik" AFFILIATION="PPE">
- (SK) Г-н председател, преговорите за присъединяване с Хърватия навлизат в крайната си фаза. През последните години Хърватия прояви воля за продължаване на реформите, особено с приемането на значителни изменения и допълнения на конституцията, но така също и за хармонизиране на националното законодателство с достиженията на общностното право, и аз бих искал унгарското председателство да приключи преговорите за присъединяване с Хърватия. Приветствам значителния напредък, постигнат в областта на публичната администрация, икономиката и съдебната власт, и съм радостен, че Хърватия сътрудничи активно в съдебното преследване на военните престъпници.
<P>
От друга страна, ширещата се корупция продължава да бъде важен социално-икономически проблем, който държавата вероятно също ще трябва да реши с помощта на ЕС, така че тази отрицателна черта да не бъде пренесена в европейските структури, и аз съм убеден, че на референдума в Хърватия гражданите ще потвърдят решението на хърватската държава да стане държава-членка на ЕС.
<SPEAKER ID="183" NAME="Czesław Adam Siekierski" AFFILIATION="PPE">
(PL) Г-н председател, интеграцията на Западните Балкани в Европейския съюз гарантира стабилизиране и ускорено развитие на региона. Държавата, която е стигнала най-далеч в усилията си, е Хърватия. Нейният напредък в много области е окуражаващ, включително в областта на борбата срещу корупцията, но едновременно с това са необходими допълнителни усилия, които да бъдат насочени и към независимостта и по-голямата ефикасност на съдебната система, реформите в публичната администрация и политиката на конкуренция. Ние насърчаваме Хърватия да продължава с действията си за защита на правата на малцинствата и да подкрепя завръщащите се бежанци. Един от проблемите, който Хърватия трябва да реши, е подобряване на сътрудничеството с Международния трибунал за бивша Югославия. Тя също така следва да приеме и ускори изпълнението на план за преструктуриране и приватизация на корабостроителниците в затруднено положение. Най-голямото предизвикателство обаче може да се окаже скептицизмът на хърватското общество по отношение на присъединяването към ЕС. Аз съм доволен от активната роля, която Хърватия играе в регионалното сътрудничество и в подобреното сътрудничество със съседните страни, както и от нейните усилия за постигане на помирение в региона.
<SPEAKER ID="184" NAME="Seán Kelly" AFFILIATION="PPE">
(EN) Г-н председател, очаквам с нетърпение присъединяването на Хърватия към Европейския съюз, особено в качеството си на ирландски член на Европейския парламент. Хърватия и Ирландия много си приличат по отношение на тяхното население - 4,5 милиона - като Хърватия също ще има 12 членове в Европейския парламент. Също така доста парадоксално е, че в момент, когато евроскептиците говорят за вътрешно рухване и разпадане на Европейския съюз, държави се редят на опашка за влизане в Съюза, в случая - Хърватия. Те не се присъединяват по принуда, а в резултат на строг и изпълнен с много изисквания процес на присъединяване и в това отношение Хърватия е постигнала голям напредък.
<P>
Приемаме за дадено, че съществуват проблеми, особено относно съдебната власт, но аз съм убеден, че с течение на времето тези въпроси ще бъдат решени. Разбира се, няма безгрешна държава. Самият Исус Христос е казал: "Който от вас е без грях, нека пръв хвърли камък". Очаквам с нетърпение присъединяването на Хърватия към Европейския съюз и считам, че тя ще бъде много добра държава-членка.
<SPEAKER ID="185" NAME="Daniel Hannan" AFFILIATION="ECR">
(EN) Г-н председател, историята на Хърватия е в известен смисъл история на редица политически съюзи, създавани от политическия елит без съгласието на народа - първо съюзът с Унгария, след това с Хабсбургската монархия, после с просъществувалото за кратко време кралство на сърби, хървати и словенци, и накрая, разбира се, Югославската федерация. Затова известен напредък е фактът, че поне обикновените хора на Хърватия ще имат последната дума относно присъединяването към ЕС. По силата на настоящия конституционен режим, референдум трябва да бъде проведен в срок от 20 дни след подписването на договора за присъединяване.
<P>
Считам, че е възможно Хърватия да понесе реални загуби. Тя е страна с образована и трудолюбива работна сила, която би могла да се справя изключително добре, като определя сама цената си на пазара и използва предимствата на относително евтиния износ, но аз съм демократ и, разбира се, ако хърватите гласуват в подкрепа на присъединяването към ЕС, ако това е тяхното обмислено желание, аз ще го подкрепя в Парламента.
<P>
Аз само повдигам въпроса, защо някои от съществуващите държави-членки също не се консултират с техните народи относно продължаващото членство. Изглежда, че е съвсем уместно по такъв основен конституционен въпрос на действащите политици да не бъде позволено да правят постоянни дерогации на суверенитета, без първо да поискат разрешение от тези, които те представят. Нашите членове на парламента не са собственици на свободите ни. Те са техни временни и зависими пазители и ако искат да се освободят от властта на Уестминстър, те трябва да бъдат така любезни да ни поискат разрешение.
<SPEAKER ID="186" NAME="Syed Kamall" AFFILIATION="ECR">
(EN) Г-н председател, когато обсъждам въпроса за разширяването с моите избиратели, много от тях изказват опасения относно някои от предишните случаи на разширяване. Опасяват се относно някои държави-членки, оставени на мира, при което, считат те, въпросните държави не са се справили с проблеми като корупцията и правата на собственост. Получавам много писма от избиратели от държави-членки, които са се присъединили към Съюза преди много години, по-специално притежатели на права на собственост в Испания, тъй като много от моите избиратели считат, че техните права на собственост са накърнени, и често губят всичките си спестявания. Получавам подобни писма от лица в Кипър и от собственици на имоти в България.
<P>
Нека да оставим това настрана и да погледнем картината в Хърватия в момента. Въпросите, по които хората доста често ми пишат, са относно потискането на свободата, корупцията и правата на собственост. Важно е да не потулваме тези неща, като казваме: "не се тревожете, всичко ще се нареди с течение на времето". Тези държави и новите кандидат-членки, които подават молби за членство в ЕС, трябва да ни уверят отново относно тези опасения, така че да не бъдат проблеми, които онаследяваме при разширяването на ЕС, и да не създават трудности на гражданите на съществуващите държави-членки на ЕС.
<SPEAKER ID="187" NAME="Roger Helmer" AFFILIATION="ECR">
(EN) Г-н председател, аз прекарах доста време в Хърватия и също така се постарах да проследя развитието на събитията там. Хърватия е страна, която се характеризира с ширещо се навсякъде "ендемично" рушветчийство, корупция, "шуробаджанашки" капитализъм и необяснимо богатство сред политическата класа. На нея й липсва основната инфраструктура на една свободно общество. Принципът на правовата държава, правата на собственост и влезлите в законна сила договори са сериозно предизвикателство в Хърватия. Съдебната система е в пълен застой, така че гражданите и дружествата, развиващи дейност в Хърватия, не могат ефективно да призовават за правосъдие. Хърватските медии са подложени на цензура и заплашване.
<P>
Ако тази държава, Хърватия, е считана за подходяща за членство в Европейския съюз, тогава Бог да е на помощ на всички нас.
<P>
Писмени обяснения на вот
<SPEAKER ID="190" NAME="Luís Paulo Alves" AFFILIATION="S&amp;D">
в писмена форма. - (PT) С оглед тревожното засилване на присъствието на фалшифицирани лекарства гласувам в подкрепа на доклада. Достигнатият в поредицата тристранни разговори компромис по време на белгийското председателство демонстрира важността от хармонизирането на проблемите с безопасността, особено по отношение на лекарствата, отпускани без лекарско предписание, както и условията, свързани с изваждането и подмяната на лекарствата от предприятията за опаковане, което ще доведе до увеличаване на прозрачността в сектора. Налагането на наказания също усилва мерките, смятани за ключови в борбата срещу навлизането на фалшифицирани лекарства в законните мрежи за доставки.
<SPEAKER ID="191" NAME="Laima Liucija Andrikien" AFFILIATION="PPE">
в писмена форма. - (LT) Гласувах в подкрепа на тази резолюция, в която Европейският парламент изразява позицията си относно директивата за предотвратяване навлизането в законната мрежа за доставки на фалшифицирани продукти. Трябва да вземем предвид опасенията на гражданите на ЕС относно качеството и безопасността на приеманите от тях лекарствени продукти. Още повече, че експертите наблюдават тревожни тенденции: рязко нарастване на случаите на конфискувани от митниците фалшифицирани лекарства (увеличение с 384% спрямо 2005 г.); тенденция за фалшифициране на животоспасяващи лекарства, което може да има фатални последствия; нарастване на дела на откритите фалшифицирани лекарства в законните мрежи за доставки. Гражданите на ЕС трябва да бъдат много внимателни, когато закупуват лекарства по интернет, защото при този вид търговия има 50% по-голям шанс да попаднат на фалшифицирани лекарства. Пациентите трябва да бъдат напълно сигурни, че приеманите от тях лекарства са тези, които очакват да бъдат. Ето защо ЕС трябва да реагира бързо и конструктивно на споменатите опасни тенденции. Тази директива е първата крачка към гарантиране на това, че в ЕС ще се разпространяват само висококачествени лекарства. За да постигнем тази цел, смятам, че е много важно да създадем строг контрол и да определим отговорността на всяко от следните нива: производство, дистрибуция и продажби. Европейските граждани ще се чувстват сигурни едва когато приемат автентични висококачествени лекарства.
<SPEAKER ID="192" NAME="Roberta Angelilli" LANGUAGE="IT">
Подкрепям изказването на г-жа Grossetête, която изрази съжаление, че не сме толкова взискателни по отношение на лекарствата, колкото към храните. Статистиките на Световната здравна организация (СЗО) и цитираните резултати от провеждани в Европа проучвания са тревожни. Фалшифицирането на лекарства набира уверено скорост: само през 2008 г. са заловени 34 милиона фалшифицирани лекарства в ЕС, като тук не се споменава интернет търговията с тези продукти, където по изчисления 50-90% от наличните лекарствени продукти са фалшиви. Става дума не само за трафик на анаболни стероиди, стимуланти, диуретици и хормони, но и на лекарства за лечение на опасни заболявания, които в този случай се продават свободно и на по-ниски цени, въпреки че изискват рецепта.
<P>
Убедена съм, че строгото регламентиране, което има за цел опазването на общественото здраве, е изключително важно не само по отношение на законната мрежа за доставки на лекарства, а и чрез въвеждането на устройства, които да откриват повреди в опаковката и да проследяват активните вещества с оглед установяване на източника или посредством проверки на местата на производство в трети страни, а така също и на продажбите по интернет. Трябва да се предвидят също така клаузи за тези продажби, в това число и въвеждането на сертифицирано лого на ЕС, централизирана база данни на национално ниво, в която да бъдат изброени всички оторизирани търговци на дребно, и сурови наказания за незаконната търговия с лекарствени продукти.
<SPEAKER ID="193" NAME="Elena Oana Antonescu" LANGUAGE="RO">
Фалшифицираните лекарства са опасност в глобален мащаб. Представителите на Световната здравна организация (СЗО) предупреждават, че фалшифицираните продукти далеч не притежават цитираните в листовката активни съставки. Напротив, те се основават на вещества, които са крайно токсични за организма. Смятам, че европейските граждани трябва да бъдат информирани както на европейско, така и на национално ниво относно рисковете за здравето им от подобни продукти, поръчвани от различни неконтролирани уебсайтове или от незаконната мрежа за доставки, като отчитат факта, че интернет е един от основните пътища за навлизането на фалшифицирани лекарства на пазара на ЕС.
<P>
Подкрепям новото законодателно предложение, защото то актуализира действащите регламенти и въвежда показатели за безопасна употреба, които ще гарантират идентифицирането, автентичността и проследяемостта на лекарствата от производителя до потребителя. Това е причината, поради която гласувах в подкрепа на доклада.
<SPEAKER ID="194" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на този важен документ. Представеният от Комисията доклад отбелязва, че се увеличават случаите на конфискуване на фалшифицирани лекарства, но също и че нараства тенденцията за фалшифициране на животоспасяващи лекарства за лечение на рак и сърдечни заболявания. Освен това все по-често фалшифицирани лекарства проникват в законната мрежа за дистрибуция. Това е сериозна заплаха за здравето на гражданите на ЕС. Фалшифицирането на лекарствени продукти трябва да се разглежда като престъпно деяние, което лишава пациентите от необходимото медикаментозно лечение и е вредно за здравето им, като понякога дори причинява смърт. Следователно директивата трябва да има за цел опазването на общественото здраве, обезпечаването на високо ниво на качествен контрол на вноса на лекарствени продукти, тъй като това е един от основните пътища за влизането на фалшифицирани лекарства на европейския пазар. Освен това изключително важно е да се създаде система за проверки, както и ефикасна система за откриване на фалшифицирани лекарства. Смятам, че е съществено да се регламентират и контролират по съответен начин продажбите на лекарства по интернет, тъй като това е един от основните начини за навлизането на фалшифицирани лекарствени продукти на европейския пазар.
<SPEAKER ID="195" NAME="George Becali" LANGUAGE="RO">
Гласувах в подкрепа на доклада поради нарастващата тревога относно качеството и безопасността на лекарствата сред европейските граждани. Пациентите трябва да бъдат напълно сигурни, че приеманите от тях лекарства са това, което очакват. Употребата на фалшифицирани лекарства може да доведе до неуспех в терапията и да застраши живота на хората. И аз като докладчика смятам, че фалшифицирането на лекарства е престъпно деяние, което лишава пациентите от лечението, от което се нуждаят, и вреди на здравето им, като в някои случаи причинява смърт. Именно затова първата и най-важна цел на директивата трябва да бъде опазването на общественото здраве от фалшифицирани лекарства. Трябва да се повиши нивото на осведоменост на населението относно закупуването на лекарства по интернет. Трябва да гарантираме на пациентите разпознаваемостта на уебсайтовете, които отговарят на съответното законодателство. Не можем да убедим обществеността в необходимостта от съществуването на директива, която има за цел борбата с фалшифицирането на лекарства, но не е насочена към продажбите в интернет, които са най-големият канал за дистрибуция на тези лекарства.
<SPEAKER ID="196" NAME="Jean-Luc Bennahmias" LANGUAGE="FR">
Сега, когато застаряването на населението е дългосрочна демографска тенденция в Европа, със сигурност разходите за лекарства в нашите страни тепърва ще се увеличават. Докато едновременно трябва да отчитаме това влияние и да мислим за потребителите, от съществена необходимост е да се борим с нарастващия дял на фалшифицираните лекарства. Като оставим настрана пагубното финансово въздействие върху научните изследвания в Европа, става дума за проблем, засягащ общественото здраве, от спешен порядък за Европа. Европейският парламент с основание се зае с него.
<SPEAKER ID="197" NAME="Sergio Berlato" LANGUAGE="IT">
Докладът относно предотвратяването на навлизането в мрежата за доставки на фалшифицирани лекарствени продукти подчертава важен елемент от тревогите на обществеността в Европа, а именно, качеството и безопасността на употребяваните лекарства. Следователно приветствам клаузите, които позволяват борбата с явлението фалшифицирани лекарства и които се явяват важна крачка напред в отговор на нарастващата заплаха за общественото здраве и гарантират безопасността на пациентите.
<P>
След преговори, продължили шест месеца, постигнатото споразумение между Парламента и Съвета със сигурност представлява подобрение на съществуващата регулаторна система. По-специално става дума за регламентиране на продажбите по интернет, които са един от основните канали за навлизане на фалшифицирани лекарства на европейския пазар. За да могат да извършват дейността си, електронните аптеки в държавите-членки трябва да получат специални разрешителни за доставка на продукти на граждани по интернет.
<P>
На последно място, понеже считам, че фалшифицирането на лекарства не трябва да се разглежда като дребно престъпление - да вземем само последствията от фалшифицирането на животоспасяващи лекарства - а по-скоро като престъпно деяние, което застрашава живота на хората, изцяло подкрепям засилването на санкциите.
<SPEAKER ID="198" NAME="Adam Bielan" LANGUAGE="PL">
Здравето е най-ценното човешко богатство. Достъпността на фалшифицирани лекарства в търговската мрежа, и най-вече на животоспасяващи лекарства, с право предизвиква страховете на гражданите. Трайно увеличаващият се огромен брой иззети в рамките на ЕС фалшифицирани продукти всяка година е повод за тревога. Затова е важно да дадем решителен отговор на това явление, което не е нищо друго освен форма на организирана престъпност. Пациентите трябва да бъдат напълно сигурни, че приеманите от тях лекарства са автентични.
<P>
Поради тази причина подкрепям позицията на докладчика, че предпазването от фалшифицирани лекарства трябва да бъде основната цел на директивата, от която не бива да се отклоняваме. Напълно се съгласявам и с предложението в директивата да бъде включена и дистрибуцията на лекарства по интернет. В подобни случаи пациентите разчитат предимно на себе си, но медицинските им познания са недостатъчни, за да идентифицират фалшифицирания продукт. Трябва да съществуват ясни правила, когато става дума за такъв важен въпрос като човешкото здраве. Трябва да премахнем всички рискове.
<SPEAKER ID="199" NAME="Vilija Blinkevičiūt" AFFILIATION="S&amp;D">
в писмена форма. - (LT) Гласувах в подкрепа на доклада, защото трябва да отчитаме все по-нарастващата тревога на европейските граждани: става дума за качеството и безопасността на приеманите от тях лекарствени продукти. Данните сочат рязко покачване на конфискуваните от митниците фалшифицирани лекарства. Например по границите на ЕС през 2006 г. са конфискувани 2,7 милиона лекарствени продукта, а през 2007 г. - 2,5 милиона, като процентът на конфискуваните лекарства е нараснал с 384% в сравнение с 2005 г. В доклада се проследява тенденцията за фалшифициране както на лекарства, свързани с начина на живот, така и на животоспасяващи лекарства, в това число за лечение на рак, сърдечносъдови заболявания, психиатрични разстройства и инфекции. Терапията с фалшифицирани лекарства може да има фатални последствия. Нещо повече, съществува тенденция за прицелване в традиционната мрежа за доставки. Освен по интернет, все повече фалшиви лекарства навлизат на пазара чрез законните мрежи за доставки. От тринадесетте държави-членки, предоставили данни по проблема, седем съобщават за случаи на открити фалшиви лекарства в законните мрежи за доставки. Пациентите трябва да бъдат напълно убедени, че приеманите от тях лекарства са това, което очакват. Употребата на фалшифицирани лекарства може да доведе до неуспех на терапията и да изложи на опасност живота на хората. Ето защо смятам, че опазването на общественото здраве от фалшивите лекарства трябва да бъде основната цел на директивата. Тя не бива да бъде размивана от допълнителни цели.
<SPEAKER ID="200" NAME="Sebastian Valentin Bodu" LANGUAGE="RO">
Фалшифицирането на лекарства се превърна в доходоносен бизнес с минимален риск от търсене на съдебна отговорност. Това положение се илюстрира от факта, че само през 2008 г. митническите органи съобщават за конфискуването на над 34 милиона фалшифицирани лекарствени продукта в Европа. Трябва да признаем, че ЕС все още не е достигнал до положението на други географски региони, където до 30% от лекарствата на пазара са фалшиви. Но Съюзът не трябва да позволява да се стигне до там. В момента 1% от лекарствените средства в продажба са фалшифицирани, но има предупреждения за нарастване на тази тенденция. Приетите от Парламента нови регламенти относно безопасността, наложените на производителите на фалшифицирани лекарства санкции и системата за контрол от производителя до потребителя имат за цел да преустановят разрастването на черния пазар на лекарства в рамките на ЕС.
<P>
Ето защо въвеждането на нови, задължителни регламенти за безопасността, контролиращи търговията с лекарствени продукти, в това число и продажбите по интернет, е благоприятна стъпка напред. Продажбата на фалшифицирани лекарства е престъпно деяние със сериозни последствия, които могат да засегнат огромен брой потребители, които често пъти избират лесния път за поръчване на лекарства по интернет, защото без лекарска препоръка не биха имали достъп до тях.
<SPEAKER ID="201" NAME="Vito Bonsignore" LANGUAGE="IT">
Броят на фалшифицираните лекарствени продукти расте рязко в европейските страни. Това се потвърждава от последни статистики, според които всяка година в Европа се продават 1,5 милиона кутии с фалшифицирани лекарства посредством законната мрежа за лекарствени доставки. Новите данни показват тревожно нарастване на проблема, който включва също и продажбите на лекарства по интернет, и още по-тревожно, причисляването към тези продажби на иновативни "животоспасяващи" лекарства.
<P>
Ето защо трябва да се приложи нова европейска стратегия възможно най-скоро, за да се поведе борба с това отрицателно явление и с оглед по-доброто опазване на общественото здраве и на европейските потребители. Гласувах в подкрепа на доклада, защото смятам, че той има достойнството на постигнатия добър компромис, чиято главна цел е опазването на пациентите от приема на фалшифицирани лекарства.
<SPEAKER ID="202" NAME="Maria Da Graça Carvalho" LANGUAGE="PT">
Трябва да действаме спешно в отговор на нарастващото разпространение на лекарствени продукти, които са с фалшифицирана идентичност, хронология или източник. Обикновено тези продукти съдържат нискокачествени или фалшифицирани вещества и представляват сериозна заплаха за общественото здраве, като същевременно водят и до загуба на доверие от страна на пациентите в законната мрежа за доставки. Изискванията за проверка, на които са подложени производителите на лекарства, трябва да бъдат засилени с оглед избягването на споменатите рискове. Освен това показателите за безопасна употреба на лекарствата трябва да бъдат хармонизирани в рамките на ЕС и трябва да позволяват идентифицирането на всяка отделна опаковка и проверката на автентичността на нейното съдържание. Освен това трябва да идентифицират всички фалшифицирани продукти, като в същото време гарантират функционирането на вътрешния лекарствен пазар. Процесът на оценка на риска трябва да вземе под внимание критерии като цената на лекарствата и хронологията на фалшифицираните лекарства в ЕС и в трети страни, както и ефектите от фалшифицираните лекарства върху общественото здраве по отношение на специфичния характер на въпросните продукти, както и тежестта на заболяванията, за чието лечение са предназначени. Показателите за безопасна употреба трябва да позволяват проверката на всяка доставена опаковка с лекарството независимо от метода на доставяне, в това число и с помощта на канали за дистанционна продажба.
<SPEAKER ID="203" NAME="Nikolaos Chountis" LANGUAGE="EL">
Продажбата на фалшифицирани лекарствени продукти увеличи рисковете за общественото здраве през последните години. Съществуват тревожни данни, че освен по интернет, все по-голям брой фалшифицирани лекарствени продукти навлизат в законната мрежа за доставки.
<P>
Гласувах в подкрепа на доклада на г-жа Matias, защото:
<P>
1. Той поставя защитата на пациентите в центъра на законодателната инициатива, като приема мерки за предоставяне на достъп до висок стандарт на безопасно и адекватно лечение и информация.
<P>
2. Включва и регламентира продажбата на лекарствени продукти по интернет, която липсваше от предложението на Комисията въпреки факта, че повече от 50% от закупуваните по интернет лекарствени продукти са фалшифицирани.
<P>
3. Въвежда показатели за безопасна употреба за лекарствените продукти, отпускани със и без лекарско предписание (попаднали в "черния списък") с цел предотвратяване навлизането в законната мрежа за доставки на фалшифицирани лекарствени продукти.
<P>
4. Изисква пълна проследимост на лекарствените продукти, като в същото време въвежда система за ранно предупреждение във всички държави-членки, така че при подозрение за опасни лекарствени продукти те да могат да бъдат изземани.
<P>
5. Разглежда фалшифицирането на лекарствените продукти като дейност на организираната престъпност и налага строги наказания за извършителите.
<P>
6. Износът на лекарствени продукти от ЕС за трети страни трябва да отговаря на същите критерии за безопасност като прилаганите по отношение на вноса.
<SPEAKER ID="204" NAME="Carlos Coelho" LANGUAGE="PT">
Фалшифицирането на лекарства е вид организирана престъпност, която застрашава живота на хората по същия начин, както трафика на наркотици. Независимо от това обаче, този вид престъпления нито се регламентира по същия начин, нито пък за него са предвидени наказания с тежестта на свързаните с наркотици престъпни деяния. Незаконното производство на лекарства чрез копиране или просто изпускане на активните съставки не изисква нито мащабни съоръжения, нито солидни инвестиции. Но пък лесно реализира огромни печалби. По предварителни оценки приходите от продажбата на фалшифицирани лекарства през 2010 г. надхвърлят 50,6 милиона евро, което представлява нарастване с 95%, сравнено с данните от преди пет години. Този растеж се дължи до голяма степен на липсата на подробно разписано законодателство в някои страни или поради недостиг на средства, или поради нежелание за прилагането му, както и на факта, че налаганите наказания не оказват същински превантивен ефект.
<P>
Подкрепям постигнатия от докладчика компромисен вариант: той е балансиран, а главната му цел е защитата на пациентите. Това е стъпка в правилната посока, въпреки че изключва важни въпроси, като например факта, че генеричните и отпусканите без лекарско предписание лекарства не са покрити от въвеждането на показатели за безопасна употреба.
<SPEAKER ID="205" NAME="Vasilica Viorica Dăncilă" AFFILIATION="S&amp;D">
в писмена форма. - (RO) Като имаме предвид непрекъснато нарастващите рискове за пациентите поради наличието на фалшифицирани лекарства, смятам, че междинните мерки за укрепване на безопасността на пациентите трябва да бъдат въведени по спешност. Те трябва да постановяват, че притежателите на разрешенията за производство, които премахват или прикриват ясно означени показатели за безопасна употреба, поставяни доброволно от производителя, трябва да носят съдебна отговорност, ако в резултат от техните действия фалшифициран продукт се появи в законната мрежа за доставки.
<SPEAKER ID="206" NAME="Anne Delvaux" LANGUAGE="FR">
Гласувах в подкрепа на доклада, тъй като той има за цел да се пребори с фалшифицираните лекарства, които навлизат в законната мрежа за доставки, на равнище ЕС, без да попречи на функционирането на вътрешния лекарствен пазар. Това може да стане например чрез въвеждане на задължения за участниците в мрежата за дистрибуция, които забраняват на онези от тях, които се намират между оригиналния производител и крайния оператор в мрежата за дистрибуция (в най-общия случай това са фармацевтите) или крайния потребител (лекар/пациент), да манипулират (т.е. да премахват, модифицират или прикриват) показателите за безопасна употреба върху опаковката, както и чрез въвеждане на по-строги правила относно вноса на активните съставки от трети страни и проверки на продуктите.
<SPEAKER ID="207" NAME="Diane Dodds" AFFILIATION="NI">
в писмена форма. - (EN) Качеството на лекарствените продукти е съществено за гарантирането на безопасността и за спокойствието на потребителите. Ясно е, че заплахата за здравето на нашите избиратели в резултат от употребата на тези продукти, които заливат пазара, особено с усъвършенстването на фалшификациите, нараства с всяка година. Става дума за криза в общественото здравеопазване от световен мащаб. По оценки понастоящем вероятно 15% от лекарствата в мрежата за доставки в световен мащаб са фалшифицирани и дори има данни, че в някои от развиващите се страни над 30% от продаваните лекарства по всяка вероятност са фалшиви. Хората имат нужда да бъдат 100% сигурни, че продуктите, които приемат, са безопасни и изпълняват предназначението си. Употребата на фалшифицирани лекарства може да доведе до сериозни увреждания на здравето на пациентите, а в някои случаи и до смърт. Ясно е, че се нуждаем от всеобхватна стратегия по въпроса както на национално, така и на международно ниво, с оглед спазването на високите стандарти на общественото здравеопазване и безопасността.
<SPEAKER ID="208" NAME="Edite Estrela" LANGUAGE="PT">
Гласувах в подкрепа на доклада за фалшифицираните лекарствени продукти, който включва мерки за борба с тревожното нарастване на количеството фалшифицирани лекарствени продукти в ЕС, като показатели за безопасна употреба, доказващи автентичността на продукта в рамките на цялата мрежа за доставки, с оглед безопасността на пациентите и опазването на общественото здраве. Радвам се, че Европейският парламент реши да въведе показателите за безопасна употреба не само в рамките на конвенционалната мрежа за доставки, но и върху продажбите по интернет, които са основният път за проникване на фалшифицирани продукти. Приветствам също и факта, че Европейският парламент се застъпва за потребността от контрол върху лекарствата, навлизащи във и напускащи територията на ЕС, както и плановете за въвеждане на по-тежки наказания, тъй като този вид престъпления застрашават човешкия живот.
<SPEAKER ID="209" NAME="Diogo Feio" LANGUAGE="PT">
Считам, че безопасността на потребителите е въпрос от първостепенна важност, особено когато свързаните с него потребители са и пациенти, които очакват излекуване от приеманите от тях лекарства, или поне значително подобрение в здравословното си състояние. Безопасността на потребителите е много по-значима, когато става дума за запазване на автентичността на продаваните на свободния пазар лекарствени продукти, независимо дали по традиционните пътища за разпространение или по интернет.
<P>
Поради тази причина смятам, че е изключително важно да бъдат приети много ясни регламенти относно фалшифицирането на лекарствени продукти, тъй като това явление придобива застрашителни размери в цяла Европа и останалата част от света, като унищожава доверието на потребителите, предприятията и още по-важно, здравето на онези, които приемат фалшифицирани лекарства.
<P>
Ето защо подкрепям доклада и искам да поздравя г-жа Matias за свършената от нея работа и за договорените компромиси.
<SPEAKER ID="210" NAME="José Manuel Fernandes" AFFILIATION="PPE">
в писмена форма. - (PT) Незаконната търговия с лекарствени продукти вече беше сравнена с нелегалната търговия с оръжия и наркотици. Това е огромен проблем, който засяга милиони хора по целия свят и се превръща в кошмар за тези, които се грижат за общественото здраве: често пъти хронично или терминално болни могат да вземат нещо безобидно или без ефект, но пък може и да попаднат на нещо, което е вредно. Наясно сме с увеличаващия се брой фалшифицирани лекарствени продукти в продажба, като броят им достига милиони. Много е важно да се борим с организираната престъпност и трансграничния трафик и да сложим край на паралелните мрежи за продажба, например по интернет. Ето защо приветствам въвеждането на защитени срещу външна намеса опаковки и създаването на система за ранно предупреждение.
<P>
Приветствам приемането на директивата на Парламента и Съвета, която посредством проследяване на целия производствен цикъл ще предотврати навлизането на фалшифицирани лекарствени продукти в Европейския съюз и ще засили опазването на общественото здраве, като подобри качеството и безопасността на приеманите лекарствени продукти. В заключение искам да изкажа благодарност на докладчика, моята сънародничка г-жа Matias, за свършената от нея работа.
<SPEAKER ID="211" NAME="João Ferreira" AFFILIATION="GUE/NGL">
в писмена форма. - (PT) Това е проблем със сериозни последствия за общественото здраве и икономиките на държавите-членки. Фалшифицирането на лекарствени продукти и тревожните количества, които навлизат в законните мрежи за доставки, са сериозни проблеми, които се нуждаят от спешно решаване и бърза намеса. Не бива да забравяме, че единствената причина за фалшифицирането и незаконната продажба на лекарствените продукти е икономическа и тя е свързана с насърчаването на това явление, тъй като наличието на генерични лекарства на цени, които хората могат да си позволят, прави фалшифицирането по-малко печелившо. Докладът се занимава с актуалния проблем с продажбите по интернет, които са част от законната мрежа за доставки. Отнася се до важността от заостряне на общественото внимание към рисковете, свързани със закупуването на лекарствените продукти по този начин. Бихме искали да подчертаем колко е важно да се активизира сътрудничеството и съдействието между компетентните национални органи, Европейската агенция по лекарствата (EMA) и други международни организации, с оглед обмена на информация, което дава възможност да се повиши информираността и улеснява разбирането на явлението, като по този начин прави по-успешна борбата с него.
<P>
Не трябва да се забравя, че подобно сътрудничество трябва да се осъществява и в други области, като фармацевтичната бдителност. Очаква се по-голяма прозрачност от съществуващите европейски структури, като Европейската агенция по лекарствата, с оглед провежданите от тях проучвания и тяхната дейност. Считаме, че постигнатият компромис е положителна крачка в жизненоважната борба с този проблем.
<SPEAKER ID="212" NAME="Pat the Cope Gallagher" LANGUAGE="GA">
Качеството и безопасността на продаваните в Ирландия лекарствени продукти са въпрос, който буди голяма тревога. Приветствам предложението, което има за цел ограничаването на фалшифицираните лекарствени продукти. Това е важна и необходима мярка.
<SPEAKER ID="213" NAME="Bruno Gollnisch" LANGUAGE="FR">
Гласувахме в подкрепа на доклада на г-жа Matias за фалшифицираните лекарства. Става дума за истински проблем на общественото здраве и безопасността в една Европа без граници, където най-лошите фалшифицирани продукти или просто нискокачествени боклуци могат да се продават свободно. Няма обаче гаранция, че когато става дума за здраве, медицина или фармацевтична бдителност, Европейският съюз е в най-доброто положение да решава всеки проблем, който може да възникне. Напротив, той може дори да бъде в основата им, като например директивата от 2004 г. относно традиционните растителни лекарствени продукти в съчетание с регламента от 2006 г. относно здравните претенции. Директивата включва изискването за регистрация на продуктите в Европейската агенция по лекарствата, сложна по същество процедура и скъпоструваща, поради което до края на 2010 г. са регистрирани едва 200 растителни лекарствени продукта. Регламентът предоставя на Европейския орган по безопасност на храните правомощията да разрешава или не здравни претенции относно хранителни добавки, в това число и растения, разрешение, което този орган предоставя в редки случаи и отказва по толкова спорни причини, че дори предизвиква неодобрението на Комисията. Резултатът е, че накрая европейското законодателство ще започне да фаворизира синтетичните лекарства и фармацевтичните лаборатории. Има ли воля за премахване на сектора на лекарствата от природен произход? Кой ще спечели и каква ще бъде ползата от това? Със сигурност няма да е здравето на европейските граждани.
<SPEAKER ID="214" NAME="Sylvie Guillaume" LANGUAGE="FR">
Фалшифицираните лекарства представляват 10% от продаваните в света фармацевтични продукти, като Европа далеч не е незасегната от тази напаст, която се развива по един обезпокоителен начин. Ето защо изразявам удовлетворението си, че Парламентът прие този текст, тъй като членовете на ЕП се бориха да подобрят първоначалното предложение на Комисията, в което конкурентоспособността на фармацевтичните индустрии взима връх пред здравето и безопасността на европейските граждани. Ето защо новият текст отчита продажбата на лекарства по интернет, която трябва да бъде по-добре регламентирана и контролирана, за общото ни благо.
<SPEAKER ID="215" NAME="Salvatore Iacolino" LANGUAGE="IT">
Съгласна съм с твърдението на доклада на г-жа Matias, че пациентите се нуждаят от абсолютна сигурност за качеството на приеманите от тях лекарства. От изследванията става ясно, че употребата на фалшифицирани лекарства е толкова опасна за пациентите, че излага живота им на риск: поради това е правилно да се разглежда фалшифицирането като престъпно деяние, което изисква приемането на строга позиция от страна на Европейския съюз.
<P>
Ето защо давам подкрепата си за някои от точките в доклада, а именно: трябва да съществуват ясни определения, отнасящи се не само до обхвата, но и до различните агенти в мрежата за доставки, с оглед изясняване на ролите и отговорностите, и че санкциите трябва да отговарят на прилаганите при незаконни действия, свързани с наркотици, а също така и необходимостта от повишена прозрачност и регламентираност на продажбите на лекарства по интернет, като по този начин се даде възможност на потребителите да правят разграничение между незаконните оператори и електронните аптеки.
<P>
Днес повече от всякога активното сътрудничество между отделните национални и международни агенции се явява ключов фактор в една по-ефикасна система за борба с фалшифицирането на лекарствени продукти. Подобна система може да осигури подходящо наблюдение не само на фалшифицирането на лекарства в рамките на Европейския съюз, но и на изнасяните фалшифицирани лекарствени продукти в трети страни, чийто брой непрекъснато нараства. Водещият принцип във всички тези случаи трябва да бъде благосъстоянието на пациентите.
<SPEAKER ID="216" NAME="Juozas Imbrasas" AFFILIATION="EFD">
в писмена форма. - (LT) Гласувах в подкрепа на доклада, защото трябва да вземем предвид едно опасение, което придобива все по-голямо значение за европейските граждани: качеството и безопасността на приеманите от тях лекарствени продукти. Според оценки 1% от продаваните в момента лекарствени продукти на европейските граждани посредством законната мрежа за доставки са фалшифицирани. В други части на света повече от 30% от лекарствата в продажба могат да се окажат фалшиви. Увеличава се броят на фалшифицираните иновативни и животоспасяващи лекарства. Известно е, че интернет е един от основните пътища за навлизането на фалшифицирани лекарствени продукти на европейския пазар. Закупуваните по интернет лекарствени продукти от уебсайтове, които прикриват действителния си физически адрес, се оценяват като фалшифицирани в повече от 50% от случаите. Хората, които търсят по-евтини лекарства в интернет, често пъти попадат в мрежите на измамници, които продават фалшифицирани лекарства, съдържащи съставки, които са риск за здравето. Голяма част от фалшивите лекарства навлизат в законната мрежа за доставки по време на преопаковането. Твърде дълго стояхме без отговор на нелоялните действия на предприятията за преопаковане и на измамниците, които върлуват в безпределното пространство на интернет, докато все по-голям хора, закупуващи лекарства от ненадеждни уебсайтове, започват да излагат здравето и дори живота си на риск. Доволен съм от въвеждането на наказания за фалшификаторите, както и от мерките за гарантиране на по-строг преглед. Регистрираните аптеки в страни, където продажбата на лекарства по интернет е разрешена, трябва да получат специален лиценз; техните уебсайтове трябва да бъдат снабдени с европейско лого и да бъдат включени в европейската база данни. Пациентите трябва да бъдат напълно сигурни, че приеманите от тях лекарства са наистина тези, от които се нуждаят. Защитата на общественото здраве от фалшифицираните лекарства трябва да бъде основната цел.
<SPEAKER ID="217" NAME="Peter Jahr" AFFILIATION="PPE">
в писмена форма. - (DE) Много се радвам, че Парламентът и Съветът успяха да постигнат компромис по отношение на проблема с фалшифицираните лекарствени продукти. Това е особено важно, защото фалшифицирането на лекарствените продукти се превърна в много сериозен проблем, който се разширява и обхваща и животоспасяващите препарати. С приетите от нас мерки правим важна крачка напред в правилната посока без излишна бюрократщина. На първо място, трябва да се приложат нови показатели за безопасна употреба към опаковката и да се подобри наблюдението на каналите за дистрибуция. По този начин ще постигнем по-добра безопасност за пациентите - която, с оглед размера на фалшифицирането на лекарствените продукти, е крайно необходима - без да обременяваме излишно участниците в процеса.
<SPEAKER ID="218" NAME="Jaroslaw Kalinowski" LANGUAGE="PL">
Приемаме лекарства, за да облекчим болката, да тушираме симптомите на някое заболяване или да спасим живота си. Често пъти за това харчим огромни суми, които в повечето случаи се явяват по-голямата част от доходите ни. Поради тази причина непочтени хора, лишени от морални принципи, фалшифицират лекарствени продукти. За съжаление, понякога пациент умира от приема на тези лекарства. Ето защо е необходимо да увеличим предпазните мерки по отношение на вноса на лекарства от трети страни, да ограничим до минимум продажбите на лекарства по интернет, да започнем кампания за повишаване на осведомеността на пациентите относно рисковете от приема на несертифицирани фалшифицирани лекарства и кампания, която гарантира, че хората, които купуват лекарства, са наясно с факта, че се разпространяват фалшифицирани лекарствени продукти. Съгласен съм с докладчика, че защитата на авторските права в случая не е приоритет. Най-важният аспект са човешкото здраве и човешкият живот и наше задължение е да направим всичко по силите си да ги опазим.
<SPEAKER ID="219" NAME="Constance Le Grip" AFFILIATION="PPE">
в писмена форма. - (FR) Гласувах в подкрепа на директивата за борба с фалшифицираните лекарства. Като имаме предвид броя на конфискуваните в Европейския съюз фалшифицирани лекарства (повече от 34 милиона фалшиви таблетки са били конфискувани през 2008 г.), крайно време е Европейският съюз да въведе ефективна система за проследимост, която да гарантира произхода и качеството на лекарствата в Европейския съюз. Това е още по-необходимо, като се има предвид фактът, че фалшифицираните лекарства представляват истински риск за здравето на европейците с оглед на веществата - понякога токсични - които могат да се съдържат в тях. Въведените електронни мерки, а именно, електронните серийни номера на опаковките на лекарствата, отпускани по лекарско предписание, които позволяват проследяването им от производителя до пациента; ограничаването на боравенето с лекарствата по време на процеса на преопаковане и затягането на проверките на производители и търговци на едро представляват конкретна крачка напред, която гарантира на хората и пациентите в Европа по-високо ниво на безопасност.
<P>
В заключение, искам да отбележа напредъка, който текстът прави по отношение на продажбите на лекарства по интернет. Като се има предвид, че 50% от закупените по интернет лекарства са фалшиви, текстът постановява въвеждането на единно лого, което идентифицира законните електронни аптеки. Независимо от това гражданите на Европа трябва да останат бдителни, когато правят покупки от такова естество по интернет.
<SPEAKER ID="220" NAME="Petru Constantin Luhan" AFFILIATION="PPE">
в писмена форма. - (RO) Фалшифицираните лекарствени продукти представляват истинска заплаха за цялата фармацевтична система в Европа, тъй като освен опасността, на която са подложени пациентите, които ги приемат, употребата им води до намаляване на общественото доверие в качеството на лекарствените продукти в аптеките. Броят на фалшифицираните лекарствени продукти нараства изключително бързо в рамките на ЕС. Те могат да съдържат съставки с по-ниско качество или фалшифицирани съставки, или изобщо да не съдържат такива или пък в неправилни дози. Въпреки че проблемът все още е с малки мащаби в Европа, за разлика от други региони, гласувах в подкрепа на доклада, тъй като смятам, че има редица фактори, които сочат необходимостта от своевременно вземане на мерки на равнище ЕС. Новата директива ще включва наказания за производителите на фалшифицирани лекарства, по-строги регламенти относно безопасността и система за проверка, чиято цел е предотвратяване на достигането на опасни лекарствени продукти на европейския пазар.
<P>
Един от окуражаващите аспекти е, че Европейският парламент успешно добави към предложението на Европейската комисия регламента за продажбата на тези продукти по интернет, който е основният канал за въвеждане на фалшифицирани лекарства на пазара в ЕС.
<SPEAKER ID="221" NAME="Elżbieta Katarzyna Łukacijewska" LANGUAGE="PL">
При гласуването днес подкрепих доклада на г-жа Matias относно фалшифицираните лекарствени продукти. Смятам, че приетият днес документ ще намали разрастващия се проблем с фалшифицираните лекарства и ще въведе добре функционираща система за наблюдение на европейския пазар, от производителя до пациента. Убедена съм, че съгласуването между отделните национални и международни институции е необходимо и че правим крачка напред към укрепването на това сътрудничество, като приемаме доклада. Считам, че проблемът с фалшифицираните лекарства е сериозен за Европа и като го приема, Европейският парламент отправя ясно послание към Комисията, че само ефективното сътрудничество и ефективното налагане на санкции могат да намалят тези практики. Благодаря.
<SPEAKER ID="222" NAME="David Martin" AFFILIATION="S&amp;D">
в писмена форма. - (EN) Фалшифицираните лекарства вече са широко разпространени в развиващия се свят, където 20-30% от лекарствата на пазара са фалшиви. Все повече такива се откриват и в ЕС. Около 1% от продаваните в Европа лекарства се оценяват като фалшифицирани. Новото споразумение, което приветствам, ще въведе задължителни показатели за безопасна употреба, като печати и серийни номера на отпусканите по лекарско предписание лекарства. Това ще позволи тяхната проследяемост. Тези изисквания няма да се отнасят до генеричните лекарства, освен ако не съществува изключителен риск от фалшифициране на някой продукт.
<SPEAKER ID="223" NAME="Jiří Maštálka" LANGUAGE="CS">
Проектодокладът продължава по добър начин работата, извършена по време на предишния парламентарен мандат. Предложението на Комисията избягва конкретните определения въпреки множеството препоръки. Подобен подход може да доведе до непълна или неприложима закрила на пациентите, които са потребители на лекарствени продукти. Ето защо приветствам изменение 120, което прави предложението на Комисията по-малко неясно. Особено полезно е определението на понятието "фалшифициран лекарствен продукт". Предложеният текст относно "мрежите за доставка" също е отличен и ако се приеме, ще укрепи правото на пациентите на защита. Смятам приложението на съображение 5в от изменение 120, което позволява прилагането и контрола на съответствието с правилата на ЕС, за задължително. Изменението привежда регламентите на ЕС в съответствие с данните на Съда. В този контекст предложеният текст позволява на държавите-членки да предприемат собствени действия в подкрепа на по-голямата защита на потребителите.
<SPEAKER ID="224" NAME="Jean-Luc Mélenchon" LANGUAGE="FR">
Измененията на Парламента не предвиждат използването на системите за безопасност при лекарствата, отпускани без лекарско предписание. Независимо от това нашите съграждани купуват големи количества от тези лекарства. Следователно здравето им е изложено на риск. Нито настояват за задължението на Европейската агенция по лекарствата да упражнява пълна прозрачност по отношение на научните изследвания и взаимодействието между нейните представители и фармацевтичните дружества. Това обаче е необходимо. Скандалният случай с бенфлуорекс, известен във Франция под името Mediator, е доказателство за това. Независимо от всичко обаче предложените изменения са в правилната посока, особено тези, които засягат обществената легитимност на интернет страниците и санкциите. Ето защо гласувам в подкрепа на доклада.
<SPEAKER ID="225" NAME="Nuno Melo" LANGUAGE="PT">
Тъй като става дума за много тежък проблем, който излага на риск общественото здраве в рамките на ЕС, смятам, че прилагането на нови правила е ключово за закрилата на пациентите от фалшифицирани лекарствени продукти. Ето защо на 23 април 2010 г. се обърнах към Европейската комисия с въпрос относно съвместната операция на 27-те държави-членки, наречена "Medi-Fake", при която тогава само за два месеца бяха иззети 34 милиона фалшифицирани таблетки.
<P>
Поради тази причина винаги съм подкрепял строгите мерки за борба с тази ситуация, като начин да се сложи край на търговия, която носи печалба от 45 милиарда евро на някои от престъпните мрежи. Ето защо гласувах по този начин.
<SPEAKER ID="226" NAME="Willy Meyer" AFFILIATION="GUE/NGL">
в писмена форма. - (ES) Гласувах в подкрепа на законодателната резолюция относно предложението за директива на Европейския парламент и Съвета за изменение на директива 2001/83/EО във връзка с предотвратяване навлизането в законната мрежа за доставки на лекарствени продукти, които са с фалшифицирана идентичност, хронология или източник, тъй като считам, че това положително укрепва мерките срещу фалшифицираните лекарства и тяхната дистрибуция и следователно подобрява защитата на гражданите. Нещо повече, смятам за много положително, че позицията на Парламента укрепва прозрачността и правото на информация като средство за предотвратяване на тази незаконна дейност. Смятам за важно, че се фокусира върху подобряването на превантивните мерки по отношение на доставките на фалшифицирани лекарства по интернет. Подкрепям усилването на борбата със законни средства срещу дистрибуцията на тези лекарства по интернет, тъй като в повечето случаи фалшифицираните лекарства навлизат на европейския пазар чрез интернет. Гласувах в подкрепа на текста, защото измененията значително подобряват предложения от Комисията текст, тъй като засилват мерките за контрол, увеличават прозрачността, подобряват достъпа до информация и следователно дават възможност за по-добра защита на гражданите.
<SPEAKER ID="227" NAME="Louis Michel" LANGUAGE="FR">
Президентът Жак Ширак каза, че най-нетърпимото неравенство е неравенството по отношение на здравето. Затова гласувах в подкрепа на доклада, който се фокусира върху здравето и следователно върху защитата на потребителите. Фалшифицираните лекарства са голям проблем, който дълги години беше пренебрегван. Докато развиващите се страни представляват очевидна мишена, защото цената на законните лекарства често пъти надхвърля възможностите на повечето хора, а контролните мерки рядко са ефективни, да не кажа липсващи, ставаме свидетели на все по-голям брой фалшифицирани лекарства, които навлизат в ЕС, особено чрез интернет. Това е нарастваща заплаха за общественото здраве и безопасността по принцип и се среща навсякъде по света.
<P>
ЕС трябва да запази бдителността си и енергично да преследва целенасочена политика срещу неприемливата корупция. На този етап е трудно да се посочи размерът на икономическите последствия, тъй като производството все повече се индустриализира. Става дума за морално-етичен проблем, който подкопава доверието и ефикасността на здравните системи. Поради тази причина борбата с фалшифицираните лекарства следва да призове съвестта на политическите лидери по света.
<SPEAKER ID="228" NAME="Alexander Mirsky" AFFILIATION="S&amp;D">
в писмена форма. - (EN) Подкрепям изцяло доклада на Marisa Matias. Въпреки това смятам заложените в него мерки за недостатъчни. Необходимо е да изработим и да превърнем в задължителен за всички държави-членки на Съюза пакет от мерки, обхващащи дистрибуцията, помощта, производството и реализирането на фалшифицираните лекарства. Мерките трябва да включват отнемане на лицензи от доставчици и дистрибутори на фалшифицирани лекарства, максимално големи глоби и наказателна отговорност за всички лица, свързани с незаконната дейност в областта на търговията с лекарства. Отговорността на виновниците трябва да бъде не по-малка от тази на пласьорите на наркотици. Само по такъв начин можем да преустановим дистрибуцията на фалшиви продукти и да премахнем черния пазар на лекарства.
<SPEAKER ID="229" NAME="Andreas Mölzer" AFFILIATION="NI">
в писмена форма. - (DE) Човешкото здраве е най-голямата ценност на нашето общество и трябва да използваме подходящи средства за неговото поддържане и опазване. Все по-честата поява на фалшифицирани лекарствени продукти подлага все по-голям брой пациенти, в това число и в Европа, на непредвидими рискове, които дори могат да костват живота им. Гласувах против доклада, защото предложените мерки, особено засягащите контрола върху вноса, според мен не стигат достатъчно далече.
<SPEAKER ID="230" NAME="Rolandas Paksas" AFFILIATION="EFD">
в писмена форма. - (LT) Гласувах в подкрепа на резолюцията, защото фалшифицирането на лекарствените продукти е значителен проблем в рамките на ЕС, поради което трябва да предприемем радикални мерки, за да гарантираме, че фалшифицирани лекарства, които могат да окажат нежелано действие върху човешкото здраве или дори живот, няма да проникват на пазара. Трябва да гарантираме, че до потребителите ще достигат само безопасни и ефикасни лекарства и трябва да преустановим облагодетелстването на престъпните групировки от фалшифицираните лекарства. Трябва да положим всички усилия, за да гарантираме прилагането на строга система за етикетиране на лекарствата, отпускани по лекарско предписание в рамките на ЕС, в това число и етикети за безопасност, които посочват производителя и доставчика. Смятам, че трябва да се въведат по-сурови наказания за фалшификаторите на лекарства и че контролният механизъм трябва да се прилага ефективно на цялата територия на ЕС, в това число и във всяко едно от звената на мрежата за доставки на лекарства. Особено внимание и мерки за безопасност трябва да се приложат към продажбата на лекарства по интернет, като се въведат строги системи за лицензиране, наблюдение и контрол. Всяка държава-членка трябва да предприеме необходимите мерки, за да гарантира ефективното функциониране на системата, която предупреждава обществеността относно опасните фалшифицирани или нискокачествени лекарства, и дори да създаде възможности за изтеглянето им от пазара.
<SPEAKER ID="231" NAME="Maria do Céu Patrão Neves" AFFILIATION="PPE">
в писмена форма. - (PT) докладът се основава на предложението на Комисията, насочено към предотвратяване на въвеждането на фалшифицирани лекарствени продукти в мрежата за доставки, като привлича вниманието върху нарастващата тревога на европейците: качеството и безопасността на използваните от тях продукти. Трябва да подчертаем положителния ефект от това предложение, което насърчава дебата върху толкова важния проблем, с крайната цел да се преборим с фалшифицираните лекарствени продукти. Всъщност фалшифицирането на лекарствени продукти е престъпление, което лишава пациентите от медикаментозното лечение, от което се нуждаят и което уврежда здравето им, като е възможно да предизвиква и тяхната смърт. Основната цел на директивата, както основателно подчерта докладчикът, трябва да бъде опазването на общественото здраве. Тази цел трябва да намери отражение в правното основание на директивата. Освен това ми се струва изключително важно да се предпази мрежата за дистрибуция на лекарствени продукти, като се дадат ясни и точни определения, не само по отношение на обхвата на приложение на директивата, но и на ролите и отговорностите на различните участници в мрежата за доставки: търговци на дребно, дистибутори, брокери. Гласувах в подкрепа на доклада, защото смятам, че е от съществена важност да се насърчават подобни законодателни мерки, за да можем да се справим с нарастващата заплаха за здравето и да подобрим безопасността на пациентите.
<SPEAKER ID="232" NAME="Rovana Plumb" AFFILIATION="S&amp;D">
в писмена форма. - (EN) В рамките на ЕС тревожно нараства броят на лекарствените продукти с фалшифицирана идентичност, хронология или източник. Директивата въвежда задължителни показатели за безопасна употреба за всички отпускани по лекарско предписание лекарствени продукти и система за бързо предупреждение; хармонизирани показатели за безопасна употреба за потвърждаване на автентичността и идентифициране на отделните опаковки, като се защитят от външна намеса опаковките за лекарствените продукти, отпускани по лекарско предписание (възможно изключване на някои продукти след оценка на риска); невъвеждане на показатели за безопасна употреба за лекарствените средства, отпускани без лекарско предписание, освен ако оценката на риска не покаже опасност от фалшифицирането им и впоследствие заплаха за общественото здраве; проследимост: показателите за безопасна употреба ще имат уникален идентификатор (напр. сериен номер), който позволява проверка на автентичността на продукта и на отделните опаковки по цялата мрежа за доставки до аптеката; освен това държавите-членки трябва да изградят системи за предотвратяване достигането на подозрителни лекарствени продукти до пациентите; продажбите по интернет: условията за доставка на лекарствените продукти на обществеността се определят от държавите-членки; увеличена прозрачност по отношение на дистрибуторите на едро; прилагане на наказания, приложими към нарушения на националните разпоредби.
<SPEAKER ID="233" NAME="Frédérique Ries" LANGUAGE="FR">
След марковите продукти и цигарите, фалшифицирането се разпространи и върху пазара на лекарства, като всяка година се конфискуват седем милиона лекарствени продукта, от които 5% са фалшифицирани. Предизвикателството пред европейските органи, съдебни и митнически, е огромно: те трябва да издирят източниците и да преустановят този трафик, който застрашава живота на милиони хора по света. Ето защо приветствам споразумението между Парламента и Съвета за въвеждане на единна законова рамка в 27-те държави-членки за ограничаване на риска от фалшифицирани лекарства. Сред основните постижения ще отбележа следните: принципът на каскадна отговорност, който покрива всички участници в мрежата за доставки - притежателите на разрешението за производство, дистрибуторите на едро, брокерите и така нататък; задължителната употреба на показател за безопасност (сериен номер или печат) върху опаковката на отпусканите по лекарско предписание лекарства; въвеждането на по-строги правила за проверките, извършвани в сътрудничество с Европейската агенция по лекарствата; изготвянето на списък на обектите, оторизирани за дистанционна продажба на лекарствени продукти.
<P>
В заключение, искам да отбележа, че това е важен законодателен акт. Необходими са обаче по-голямо международно сътрудничество и контрол на интернет пространството, за да се премахнат фалшифицираната виагра, продуктите за отслабване, дерматологичните кремове и т.н., които стават достъпни с едно щракване на мишката.
<SPEAKER ID="234" NAME="Crescenzio Rivellini" LANGUAGE="IT">
Искам да поднеса поздравленията си за отлично свършената от г-жа Matias работа. Фалшифицираните лекарствени продукти са "тихи убийци", дори когато не оказват влияние, защото съдържат токсични вещества, които могат да увредят или дори да убият приемащите ги. Липсата на законодателна рамка насърчава фалшифицирането, което е дейност на организираната престъпност.
<P>
Наблюдаваме непропорционално разрастване на тази престъпна дейност, с увеличение от 400% на конфискуваните фалшифицирани лекарствени продукти от 2005 г. насам. По предварителни оценки 1% от продаваните в момента лекарства в Европейския съюз посредством законните мрежи за доставки са фалшифицирани и този брой се увеличава. В други части на света повече от 30% от продаваните лекарства могат да бъдат фалшифицирани. Нещо повече, нараства броят на фалшифицираните иновативни и животоспасяващи лекарства.
<P>
Ето защо днес приехме нов закон, който предотвратява навлизането на фалшифицирани лекарства в законната мрежа за доставки и защитава безопасността на пациентите. Законодателството обхваща също и продажбите по интернет и въвежда нови средства за безопасност и мерки за проследяемост, както и наказания за фалшификаторите, за да се спре продажбата на фалшифицирани лекарства на гражданите на Европейския съюз.
<SPEAKER ID="235" NAME="Raül Romeva i Rueda" AFFILIATION="Verts/ALE">
в писмена форма. - (EN) С оглед запазването на мрежата за дистрибуция на лекарствени продукти изключително важно е да се дадат ясни определения не само на обхвата, но и на отделните участници в мрежата за доставки. Какво представлява фалшифицираният лекарствен продукт? Какво е активно вещество или ексципиент? Предложението на Комисията не предлага нужната яснота. Същото се отнася и за определенията на отделните участници в мрежата за доставки, поясняващи тяхната роля и отговорност. От съществено значение е да се прави разграничение между тези участници, които вече са официално признати - и които са надеждни - както и на другите извън тази категория, въпреки релевантността им по отношение на надеждността на мрежата за дистрибуция.
<P>
Ето защо трябва да се направи разграничение между търговци и брокери, както и да се посочат ясно техните роли и отговорности. Същото се отнася и за други участници, като превозвачите или паралелните търговци. Директивата трябва да премахне объркването и да не дава възможности за "сиви" зони. Трябва да посочи ясно кои участници могат да оперират в тази област и при какви условия. По-ясните определения ще доведат до по-лесно изпълнение.
<SPEAKER ID="236" NAME="Daciana Octavia Sârbu" AFFILIATION="S&amp;D">
в писмена форма. - (EN) Възможностите за продажба на фалшифицирани лекарствени продукти са нараснали през последните години. Непрекъснато увеличаващият се риск от навлизането на тези продукти в законната мрежа за доставки означава, че е налице спешна необходимост от актуализиране на законодателството. В частност, регламентирането на продажбите по интернет е особено трудно и може да бъде регулирано ефективно само на международно равнище. Предложението на Комисията не третира този проблем, а работата на комисията по околна среда, обществено здраве и безопасност на храните значително го е подобрила, като е добавила важните предпазни мерки за потребителите, които закупуват лекарства по интернет. Но поради самата природа на интернет не можем да отстраним риска. Трябва да се повиши осведомеността на потребителите относно този риск, поради което приветствам включването на кампании за повишаване на осведомеността за обществеността, които бяха приети като част от компромиса. Комисията е в уникалната позиция да координира образователните кампании за обществеността и трябва да гарантира, че държавите-членки изпълняват задълженията си в това отношение.
<SPEAKER ID="237" NAME="Bart Staes" AFFILIATION="Verts/ALE">
в писмена форма. - (NL) Наблюдаваме нарастващо увеличение на фалшифицираните лекарства в ЕС. Те могат да съдържат по-нискокачествени, фалшифицирани или неправилно дозирани вещества, независимо дали активни или не, или изобщо да не съдържат активни вещества, като по този начин да представляват сериозна опасност за пациента. За промишлеността преките и косвени социални загуби от липсата на действия по проблема със сигурност възлизат на повече от 10 милиарда евро. Заедно с групата на Зелените/Европейски свободен алианс в Европейския парламент подкрепям това споразумение. То актуализира съществуващите правила и въвежда показатели за безопасна употреба, които гарантират идентифицирането, автентичността и проследимостта на продукта, като в същото време регламентират продажбата на лекарства по интернет. Това е един от основните пътища за навлизането на фалшифицираните лекарства на европейския пазар. Оценено е, че повече от 50% от закупуваните лекарства чрез уебсайтове, които не указват актуалния си физически адрес, са фалшифицирани.
<P>
Следователно трябва да правим разграничение между законни поръчки по пощата или от интернет аптеки и незаконната мрежа за дистрибуция, която включва и неконтролирани покупки по интернет. Аптеката за законна поръчка по пощата трябва да бъде свързана със законно регистрирана аптека и трябва да се уверим, че всички законни аптеки за поръчка по пощата отговарят на законовите изисквания за аптеките в държавите-членки, където са законно учредени.
<SPEAKER ID="238" NAME="Catherine Stihler" AFFILIATION="S&amp;D">
в писмена форма. - (EN) Гласувах в подкрепа на настоящия доклад, който има за цел предотвратяването на навлизането на фалшифицирани лекарствени средства в законната мрежа за доставки чрез увеличаване на хармонизирането, подобряване на проследяемостта и гаранции за превантивния и ефективен характер на наказанията. Когато става дума за лекарства, приоритет има безопасността на пациентите.
<SPEAKER ID="239" NAME="Thomas Ulmer" AFFILIATION="PPE">
в писмена форма. - (DE) Гласувах в подкрепа на доклада, защото той поставя борбата с фалшифицираните лекарствени продукти на нова основа. Наблюдава се постепенно развитие от вида лекарствени продукти, които се поддават на фалшифициране, до включване и на други лекарства в надеждни опаковки. Продажбата на лекарствени продукти се предотвратява от процедури на разследване и достъпност. На потребителите се предоставя повишена защита. Разходите за индустрията са поносими.
<SPEAKER ID="240" NAME="Viktor Uspaskich" AFFILIATION="ALDE">
в писмена форма. - (LT) Госпожи и господа, количеството фалшифицирани лекарства, които навлизат в ЕС, нараства с ужасна скорост. Това създава особени тревоги в страни като Литва, която е част от източната граница на Съюза. Източна Европа е основният път на търговията с фалшифицирани лекарства, носеща милиарди. Това е сериозен проблем - Комисията е изчислила, че броят на кутиите с фалшифицирани лекарства, продавани в рамките на законната мрежа за доставки всяка година в Европа, възлиза на 1,5 милиона. Още по-тревожен е фактът, че обемите нарастват с около 20%. Фалшифицираните лекарства са тихи убийци. Хората, които ги разпространяват, са опасни престъпници и трябва да бъдат третирани като такива. Наказанията за фалшифициране на лекарства трябва да бъдат същите като за трафик на наркотици. Това изисква по-добро съгласуване между отделните национални и международни институции. Трябва да пресечем продажбата на фалшифицирани лекарства по интернет, защото той е един от основните пътища за навлизането на фалшифицирани лекарства на европейския пазар. Според Световната здравна организация 50% от лекарствата, продавани по интернет, са фалшифицирани. Смятам, че един от приоритетите ни трябва да бъде привличането на общественото внимание към свързаните с това рискове от закупуването на лекарства по интернет.
<SPEAKER ID="241" NAME="Jaroslaw Leszek Walesa" AFFILIATION="PPE">
в писмена форма. - (PL) Гласувах в подкрепа на законодателното предложение за резолюция на Европейския парламент относно предложението за директива на Европейския парламент и на Съвета за изменение на Директива 2001/83/EО във връзка с предотвратяване навлизането в законната мрежа за доставки на лекарствени продукти, които са с фалшифицирана идентичност, хронология или източник. Няма никакво съмнение, че появата на фалшифицирани лекарства в официалната мрежа за дистрибуция представлява заплаха за цялата фармацевтична система в Европа, като подкопава доверието на гражданите в качеството на закупуваните в аптечната мрежа или други легални места за продажба на лекарства.
<P>
Според мен най-смущаващият аспект е промяната в профила на риска. До днес фалшифицираните продукти минаваха само под знака на лекарствата, свързани с начина на живот, докато напоследък се наблюдава драстично увеличение на броя на фалшифицираните животоспасяващи лекарства. Ето защо е важно да се даде ясно и недвусмислено определение на понятието "фалшифициран лекарствен продукт". Но също трябва да се дефинират и всички участници в мрежата за дистрибуция, като продавачи и агенти, които трябва да действат на базата на разрешителни и да спазват правилата за добрите производствени практики, както правят производителите и дистрибуторите. С оглед на гореказаното смятам, че е необходимо и е въпрос на приоритет да се подкрепят всички мерки, които имат за цел да сведат до минимум този проблем.
<SPEAKER ID="243" NAME="Luís Paulo Alves" LANGUAGE="PT">
Гласувах за това предложение за резолюция само заради твърдата решителност на Комисията да подобри прилаганите в момента схеми за финансиране, за да гарантира, че малките и средните предприятия (МСП) ще имат по-голям достъп до капитал, за да финансират политиките си за растеж и иновации. Нещо, което е от значение в контекста на настоящата икономическа криза, е премахването на бюрокрацията при съществуващите схеми на ЕС за предоставяне на подкрепа. Въпреки че съм съгласен с предложените в резолюцията мерки, искам да насоча вниманието на Комисията към необходимостта от постигане на напредък по една по-амбициозна мярка - законодателния акт за малките предприятия, за програмния период след 2013 г. Не бива да се забравя, че при сегашната ситуация е по-важно от всякога да имаме силна институционална и финансова подкрепа за МСП, тъй като те са гръбнакът на европейската икономика и ще постигнат растеж само с помощта на подходящи и устойчиви инструменти за финансиране.
<SPEAKER ID="244" NAME="Laima Liucija Andrikien" LANGUAGE="LT">
Гласувах за това важно предложение за резолюция на Европейския парламент относно някои практически аспекти на прегледа на инструментите на ЕС в подкрепа на финансирането на МСП през следващия програмен период. Двадесет и трите милиона малки и средни предприятия (МСП) в ЕС, които съставляват около 99% от всички стопански субекти и осигуряват над 100 млн. работни места, играят основна роля за икономическия растеж, социалното сближаване и създаването на работни места; те представляват важен източник на иновации и са от жизненоважно значение за поддържането и разширяването на заетостта. Ограничената възможност за достъп на МСП до финансиране обаче е сериозна пречка за учредяването и растежа им, особено предвид факта, че настоящата финансова и икономическа криза утежни този проблем. Ето защо съм съгласна с призива в резолюцията за увеличаване на финансирането за иновативни финансови инструменти в бюджета на ЕС, което да отговори на потребностите от финансиране на МСП и да бъде съобразено със стратегията "Европа 2020". Трябва да се отбележи обаче, че действащите финансови регулации на ЕС относно използването на европейски средства и програми са неоправдано сложни, а разходът на време и средства за спазването на тези регламенти не е пропорционален на ползите за крайния получател на финансирането. Следователно одобрявам призива Комисията да предложи опростени и не толкова скъпо струващи регламенти и насоки, особено за програми, предназначени да подкрепят финансирането на МСП с малък обем дейност.
<SPEAKER ID="245" NAME="Roberta Angelilli" LANGUAGE="IT">
Миналият октомври Европейската комисия представи политически документ, "Интегрирана индустриална политика за ерата на глобализацията", който съдържа редица конкретни инициативи, целящи да дадат сериозен тласък на европейската индустриална политика.
<P>
МСП са - както каза вчера в Парламента членът на Комисията г-н Таяни, "живецът" на икономическото развитие. Едно от четири работни места зависи от сектора на промишлеността също както и конкурентоспособността ни на световно ниво, иновациите и изследванията. Необходимо е да има заинтересованост и координация между европейските и националните институции, банки и МСП, ако искаме да намалим бюрократичните пречки и да опростим правилата. През последните месеци бяха направени много крачки напред с приемането на Директивата за закъснелите плащания, защитата на търговските марки и продукти, възможностите за развитие на зелена икономика и новите политики, съсредоточени върху туризма, но все още предстои много работа.
<P>
Много дружества в ЕС зависят от финансирането и стимулите на ЕС, поради което достъпът до кредитиране трябва да се гарантира и да се подобри. Всъщност това е приоритетна цел и се надявам да бъде разгледана подробно при прегледа на законодателния акт за малкия бизнес, който ще бъде представен от самия член на Комисията г-н Таяни в Рим на 23 февруари.
<SPEAKER ID="246" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на предложението за резолюция. Малките и средните предприятия (МСП) в ЕС са близо 99% от всички предприятия и осигуряват над 100 млн. работни места. Те имат основен принос за икономическия растеж, социалното сближаване и създаването на работни места. Ограничената възможност за достъп на МСП до финансиране е основна пречка за техния растеж, а продължаващата финансова и икономическа криза утежни този проблем. Банковият сектор иска повече обезпечения и по-високи рискови премии. Считам, че достъпът до кредити и схеми за гарантиране на заеми са от решаващо значение, за да се гарантират жизнеспособността, растежът и потенциалът за създаване на работни места в този сектор. Необходимо е да се отдели повече внимание на заемите на Европейската инвестиционна банка за МСП, тъй като през 2008 г за тях са били разпределени 15 млрд. евро, а проучванията показват, че съвсем малък процент от тези средства са стигнали до МСП, защото банките, администриращи заемите в държавите-членки, са затегнали условията за предоставяне на банкови кредити. Считам, че Европейската комисия трябва да предприеме необходимите мерки, за да се увери, че разпределеното финансиране стига до МСП, за да гарантира жизнеспособността и растежа на този толкова важен сектор.
<SPEAKER ID="247" NAME="George Becali" LANGUAGE="RO">
Впечатлен съм от броя на МСП в Европейския съюз - 23 милиона и от броя на работните места, които осигуряват - 100 милиона. Тези данни ясно показват необходимостта от укрепване на схемите за финансиране на този сектор. Европейската схема за финансиране обаче е разнообразна и сложна. Съгласен съм с вносителите на предложението за резолюция, че схемата трябва да бъде възможно най-добре съгласувана през финансовия период 2014-2020 г. Подкрепям и идеята им да се поиска от Комисията да насърчи държавите-членки да проведат необходимите реформи. Тези МСП се откриват взаимно на единния пазар, но получават различна степен на подкрепа на национално равнище. Вярвам и в ползата от едно лице за контакт за всички финансови инструменти на ЕС, предназначени за МСП, като решение за балансиране на националните и европейските системи за оказване на подкрепа.
<SPEAKER ID="247" NAME="Mara Bizzotto" LANGUAGE="IT">
Кризата в заетостта е повече от достатъчно основание за приемане на текст, в който призивът за прилагане на принципа на субсидиарност в областта на пенсиите в крайна сметка признава факта, че правителствата трябва да играят основна роля за възстановяването на социална Европа. Само смело решение в подкрепа на народната демокрация, основана на реформи в заетостта, които правят работата по-привлекателна, и на диференцирано заплащане, което отчита разходите за живот във всеки един регион на Европа, като всички заплати и пенсии трябва да бъдат коригирани спрямо тях, би могло да доведе до истинска промяна в посока към възстановяване. Бих желала да спомена централната роля на МСП във всичко това. Има много такива предприятия в Европа, което означава, че те създават работни места и устойчивост. Намаляването на разходите за труд чрез понижаване на данъците и предоставянето на възможност на малките предприятия да продължат да работят и инвестират в региона са важни стъпки, за да се осигури изравняване на пенсионноосигурителните вноски за по-възрастните поколения и едно сигурно бъдеще с добро качество на живот за новите поколения.
<SPEAKER ID="248" NAME="Vilija Blinkevičiūt" LANGUAGE="LT">
Трябва да се отбележи, че голям брой малки и средни предприятия ще продължат да зависят главно от кредити и заеми, когато става въпрос за външно финансиране. Трябва да привлечем вниманието към факта, че банковият сектор, който е все по-чувствителен към капитала и към риска, изисква по-голямо обезпечение и по-високи рискови премии, като тези две изисквания водят до недостатъчно финансиране и до пропуснати възможности за стопанска дейност и заетост в този много широк сектор от икономиката. С оглед на това считам, че достъпът до кредити и схеми за гарантиране на заеми са от решаващо значение за използването на потенциала за растеж и създаване на работни места, който предлага секторът на МСП. Следователно има нужда да се осигури заемно финансиране на национално равнище и равнище ЕС. Много е важно да продължим да прилагаме инструменти за гарантиране в рамките на Програмата за конкурентоспособност и иновации (ПКИ), механизма за финансиране с поделяне на риска в Седмата рамкова програма и структурните фондове (JEREMIE). Правилното им прилагане в момента се възпрепятства от прекалено сложните административни процедури и поради това Комисията трябва да улесни използването на структурните фондове във връзка с инструментите за финансиране на МСП, особено за финансиране на револвиращи фондове за схеми за гарантиране, като същевременно се избягва създаването на структури, които дублират съществуващи схеми.
<SPEAKER ID="249" NAME="Jan Březina" LANGUAGE="CS">
Предвид факта, че много малки и средни предприятия (МСП) зависят от кредити и заеми за външно финансиране, е необходимо да се създадат схеми за гарантиране на кредити и заеми и да се засили ролята на Европейската инвестиционна банка в тази област. Комисията трябва също така да настоява за премахване на пречките пред развитието на европейски пазар за рисков капитал и облигации и да включи в инструментите за поделяне на риска и инвестициите в дялов капитал. Във връзка с това е необходимо да се повиши осведомеността относно рисковете, свързани със системите за данъчно облагане и подкрепа, които стимулират дълговото финансиране, но не и финансирането чрез дялово участие. Считам сложността на финансовите регламенти на ЕС и насоките за европейските финансови инструменти за сериозен проблем особено когато европейските фондове и програми се използват в подкрепа на отделни предприятия чрез предоставянето на относително малки суми. Разходът на време и средства, за да се спазят тези регламенти, не е пропорционален на ползите за крайния получател на финансирането. Фрагментираността на програмите за подкрепа на МСП също е проблем. Комисията трябва да установи по-голяма съгласуваност между Програмата за конкурентоспособност и иновации (ПКИ), Седмата рамкова програма и структурните фондове (JEREMIE) и да организира обслужване на едно гише, където МСП ще могат да получат ясна и подробна информация за това, как да използват тези инструменти.
<SPEAKER ID="250" NAME="Maria Da Graça Carvalho" AFFILIATION="PPE">
в писмена форма. - (PT) Двадесет и трите милиона малки и средни предприятия в ЕС играят решаваща роля за икономическия растеж, социалното сближаване и създаването на работни места. Съжалявам, че МСП имат ограничен достъп до финансиране, а това се влошава допълнително от сегашната икономическа и финансова криза. Важно е да има достъп до кредитни линии и гаранционни схеми, за да се използва потенциалът за растеж и заетост, който предлагат МСП. Приветствам създаването на "Прогрес" - нов инструмент за микрофинансиране на ЕС за създаване на работни места. Подкрепям прилагането на инструменти за гарантиране в рамките на Програмата за конкурентоспособност и иновации (ПКИ), механизма за финансиране с поделяне на риска в Седмата рамкова програма и Съвместната инициатива в подкрепа на институциите за микрофинансиране в Европа (JEREMIE). Въпреки това призовавам Комисията да улесни използването на Структурните фондове и да го направи по-гъвкаво по отношение на схемите за финансиране на МСП. Призовавам също така за увеличаване на финансирането за иновативни финансови инструменти в бюджета на ЕС, за разработването на опростени и не толкова скъпи регламенти и насоки.
<SPEAKER ID="251" NAME="Vasilica Viorica Dăncilă" AFFILIATION="S&amp;D">
в писмена форма. - (RO) Считам, че конкретните стратегии, мерки и планове за действие на Европейската комисия за европейските МСП трябва да бъдат подобрени. Подкрепям създаването на нов европейски инструмент за микрофинансиране за заетост и за подобряване на регламентите и достъпа на МСП до единния пазар и до финансиране.
<SPEAKER ID="252" NAME="Christine De Veyrac" LANGUAGE="FR">
Тъй като осигуряват близо 100 млн. работни места в Европа, МСП са гръбнакът на европейската икономика. Само 2% от тях обаче имат достъп до финансиране. Ето защо гласувах в подкрепа на предложението за резолюция на Европейския парламент, което призовава по-конкретно да се отдели специално внимание на финансирането на МСП през следващия програмен период (2014-2020 г.), като се използват иновативни финансови инструменти. Приветствам изпратеното от Парламента ясно послание до Комисията и Съвета. Той ги призовава да отстранят административните пречки, които малките предприятия трудно преодоляват и които пречат на достъпа им до програми на ЕС за финансиране и подкрепа.
<SPEAKER ID="253" NAME="Diane Dodds" LANGUAGE="EN">
Малките и средните предприятия ще играят решаваща роля за съживяването на икономиките в Европа, които в момента преживяват огромен икономически спад или в най-добрия случай бележат слаб икономически растеж. В моя избирателен район в Ирландия 98% от всички дружества могат да бъдат класифицирани като МСП. Важно е МСП да получат възможно най-голяма подкрепа, за да изиграят своята роля в икономическото възстановяване, но какво преживяват все пак в момента? Те биват "изцеждани" от банките, когато става въпрос за вече съществуващи и бъдещи кредити, необходими за съществуването им. Ето защо ЕС трябва да намери начини да насърчи банките да предоставят заеми, като в същото време гарантира, че въведените от ЕС механизми за подкрепа на МСП са достъпни.
<P>
Действащите програми трябва да бъдат рационализирани и опростени, като се улеснят кандидатстването и достъпът до тях. Редица МСП, които вече носят огромното бреме на бюрокрацията в ЕС и разполагат с ограничени човешки ресурси, нямат възможност или време да преминават през съществуващите процедури за подаване на заявления. Някои от тях дори не са създадени с мисъл за онези, които наистина се нуждаят от помощ. Съществуващите програми имат потенциал да помогнат, но трябва да се улесни получаването на такава помощ.
<SPEAKER ID="254" NAME="Edite Estrela" AFFILIATION="S&amp;D">
в писмена форма. - (PT) Гласувах за предложението за резолюция, тъй като подкрепям идеята за промяна на начина, по който малките и средните предприятия получават достъп до европейско финансиране, което е важно средство за създаването и развитието им предвид ефектите от настоящата финансова и икономическа криза, която влоши проблема на тези дружества с достъпа до публично и частно финансиране.
<SPEAKER ID="255" NAME="Diogo Feio" LANGUAGE="PT">
Има приблизително 23 млн. малки и средни предприятия (МСП) в Европейския съюз. Значението им за националните икономики и потенциалът им за растеж за пазара на труда са неоспорими. Португалия е пример в това отношение: приблизително 300 000 МСП са над 99% от общия брой дружества и те са пряко отговорни за над 2 млн. работни места, а общият им оборот възлиза на близо 170 млрд. евро. В резултат от последната икономическа криза възможностите за финансиране на тези МСП, които вече бяха ограничени, се влошиха значително най-вече поради още по-рестриктивните условия за предоставяне на кредити, наложени от банковия сектор. Ето защо функционирането на схемите за финансиране на МСП става още по-важно, особено чрез разпределяне на по-голяма сума от бюджета на ЕС за Програмата за конкурентоспособност и иновации от структурните фондове и Седмата рамкова програма. Важно е също така постепенно да се справим с недостатъците на пазара и да отстраним административните пречки. Необходимо е да се предприемат правилните мерки в подходящия момент, за да може националните икономики на държавите-членки да разгърнат своя потенциал за растеж и да допринесат за растежа на пазара на труда. Това ще даде възможност на държавите-членки да се развиват, което ще доведе до социалното сближаване.
<SPEAKER ID="256" NAME="José Manuel Fernandes" AFFILIATION="PPE">
в писмена форма. - (LT) Предложението за резолюция на Европейския парламент разглежда практическите аспекти на прегледа на инструментите на ЕС в подкрепа на финансирането на малките и средните предприятия (МСП) през следващия програмен период. През последните години броят на малките предприятия в Европа нарасна значително. Те вече са 99% от всички предприятия и създават близо 100 млн. работни места и имат огромен принос за икономическия растеж и социалното сближаване. Въпреки това положение достъпът им до финансиране беше затруднен и това се влоши от настоящата финансова криза, по време на която банковият сектор въведе по-строги изисквания за достъп до механизмите им за финансиране.
<P>
Ето защо приветствам приемането на тази резолюция и се надявам, че ще има съществено укрепване на схемите за финансиране на МСП и опростяване на административните процедури, по-конкретно чрез намаляване на броя на програмите и по-добро синхронизиране между националните програми и тези на ЕС.
<SPEAKER ID="257" NAME="Ilda Figueiredo" AFFILIATION="GUE/NGL">
в писмена форма. - (PT) Това предложение за резолюция е много противоречиво, като се има предвид, че въпреки че се спира на някои положителни мерки, необходими за подкрепа на малките и средните предприятия, то придава легитимност и призовава за същите политики, които стоят в основата на проблемите, засягащи МСП в момента, и по-конкретно Пакта за стабилност и растеж, либерализирането на финансовите пазари и т.нар. свободна конкуренция. Това е в услуга единствено на групите на икономически и финансови интереси, които определят високи цени, за да печелят още повече дали чрез даване на кредити, или чрез цените на енергията и други стоки.
<P>
Това, от което има нужда в момента, е ефективна промяна в политиката на Съюза. Моментът е подходящ да се откажем от ПСР и нерационалните му критерии и да го заменим с истински пакт за заетост и социален прогрес, който стимулира инвестициите в малки размери; който дава на микропредприятията възможност да се развиват и най-вече, който подкрепя групи - например млади предприемачи, които се затрудняват да открият възможности за кредитиране на бизнес идеите си, за да се повиши покупателната способност на населението.
<SPEAKER ID="258" NAME="Elisabetta Gardini" LANGUAGE="IT">
Считам, че това предложение за резолюция в известен смисъл е закъсняло действие за икономическия сектор - този на малките и средните предприятия, който играе съществена роля в икономиката на ЕС. Прегледът на инструментите за подкрепа е подходящ и в контекста на икономическата криза, която оказа изключително неблагоприятен ефект върху МСП, както красноречиво е документирано от загубата на 3 250 000 работни места само в периода 2009-2010 г. (над една трета от новите работни места, създадени от този сектор). На този фон считам, че е важно да се подчертае сътрудничеството между Европейската комисия и Европейската инвестиционна банка, които дават конкретна подкрепа на инвестиции, които биха могли да увеличат максимално ефективността на програмите за финансиране на МСП. По-конкретно, необходимо е да се гарантира непрекъснатост на кредита чрез действия в посока ликвидност и капиталови изисквания. Има нужда и от нови инициативи в три стратегически области, за да се повиши конкурентоспособността на дружествата на етап, който все още е труден, но със сигурност е насочен към развитие: интернационализация, иновация и разрастване. С директивата си срещу забавянето на плащанията от страна на публичните власти Европа вече изпрати важен сигнал за подкрепа на МСП и е редно да продължи да работи в тази посока, ако желае да стимулира икономическия растеж в Европа.
<SPEAKER ID="259" NAME="Louis Grech" LANGUAGE="EN">
МСП формират важна част от гръбнака на европейската икономика и са основните двигатели на заетостта, икономическия прираст, социалното сближаване и иновациите в Европа. Участието и активната роля на МСП са задължителни за повишаване на конкурентоспособността на единния пазар. След финансовата криза стана ясно, че европейските финансови пазари в момента не могат да осигурят на МСП адекватни механизми за финансиране. Иновативните и стремящи се към растеж малки предприятия трябва да натрупат акционерен капитал от външни източници, защото те или нямат свои собствени финансови ресурси, или нямат достъп до кредитните улеснения на банките. Трябва да се подкрепи една по-благоприятна за бизнеса на микропредприятията и занаятчийството конюнктура чрез увеличаване на висококачествените услуги за предоставяне на помощ и чрез по-добри законодателни и фискални мерки и социална защита за новите предприемачи.
<P>
Необходимо е да се гарантира, че МСП имат по-добър достъп до капитали чрез по-адекватни и устойчиви финансови инструменти. Комисията трябва да удвои усилията си за премахване на бюрокрацията, съществуваща в схемите на ЕС за подкрепа, и да улесни презграничното банкиране, като премахне всички съществуващи препятствия за използването на конкурентни системи за клиринг и сетълмент и като прилага общи правила за търговия. Комисията трябва да изготви задълбочен анализ на това, какво всъщност се предоставя на МСП на пазара на капиталови инвестиции и какви са реалните им нужди.
<SPEAKER ID="260" NAME="Juozas Imbrasas" LANGUAGE="LT">
Гласувах в подкрепа на този документ, защото 23 милиона малки и средни предприятия (МСП) в ЕС, които съставляват около 99% от всички стопански субекти и осигуряват над 100 млн. работни места, играят основна роля за икономическия растеж, социалното сближаване и създаването на работни места, представляват важен източник на иновации и са от жизненоважно значение за поддържането и разширяването на заетостта. Ограниченият достъп на МСП до финансиране обаче е сериозна пречка за учредяването и растежа им, а настоящата финансова и икономическа криза утежни този проблем. Банковият сектор изисква все по-голямо обезпечение и по-високи рискови премии, като тези две изисквания водят до недостатъчно финансиране и до пропускане на възможности за стопанска дейност и заетост в този много широк сектор от икономиката. Достъпът до кредити и схеми за гарантиране на заеми е от решаващо значение за използването на потенциала за растеж и за създаване на работни места, който предлага секторът на МСП. Съгласен съм, че трябва да положим всички усилия, за да гарантираме, че съществуващите улеснения за финансиране се прилагат ефективно, както на ниво ЕС, така и на национално равнище, като опростим административните процедури и улесним използването на структурните фондове.
<SPEAKER ID="261" NAME="Tunne Kelam" LANGUAGE="EN">
Гласувах в подкрепа на резолюцията, тъй като тя очертава един от най-важните проблеми, пред които сме изправени в момента. Кризата във финансовия сектор доведе до повече обезпечения и по-високи рискови премии, което означава, че получаването на кредити за започване на бизнес и други финансови ресурси става много по-трудно. Не можем да си позволим да имаме МСП, които страдат от по-големи тежести и по-високи административни разходи. Не можем да си позволим МСП, които фалират, заради бюрокрацията и по-строгите правила във финансовия сектор. МСП са движещата сила на нашите икономики - те не трябва да бъдат наказвани за неправилното управление на финансовия сектор. Важно е да приемаме подобни резолюции достатъчно често, че да напомним на себе си, Комисията и държавите-членки за задължението ни да гарантираме устойчива икономика. Постигането на тази цел е възможно единствено с устойчиви МСП.
<SPEAKER ID="262" NAME="Jürgen Klute" AFFILIATION="GUE/NGL">
в писмена форма. - (DE) Подкрепата за малките и средните предприятия ще запази редица работни места и ще укрепи иновативния потенциал на европейската икономика. Ето защо е съвсем правилно да осигурим необходимия заемен капитал за тези предприятия, тъй като само тогава те могат да направят нужните инвестиции. Увеличаването на рисковия капитал обаче, за което призовава Европейският парламент, по принцип трябва да се отхвърли. Вместо да задължи банките да подкрепят реалната икономика, като предоставят подходящи кредити, Парламентът призовава за улесняване на достъпа на малките и средните предприятия до вноски от инвестиционни фондове и дружества за акционерен капитал на капиталовите пазари.
<P>
С мотото "фондове за дялово участие за всички" предложението за резолюция призовава дружествата за акционерен капитал да улеснят установяването на бизнес отношения с тях. По този начин по-малките предприятия ще станат още по-зависими от инвеститорите, отколкото са в момента. Тези инвеститори много често преследват нелепо високи двуцифрени печалби, които по принцип могат да се постигнат чрез разделяне на придобитите предприятия и разпродаването им на части.
<SPEAKER ID="263" NAME="Giovanni La Via" LANGUAGE="IT">
Малките и средните предприятия в Европа имат огромен принос за икономическия прираст на Европейския съюз. Има 23 млн. МСП, което съответства на 99% от европейските дружества. Тези цифри сами по себе си обясняват защо ние искаме и трябва да защитим тези дружества, които са истинската движеща сила за нашата икономика. Опитахме се да изпратим ясни послания до Комисията с предложението за резолюция, по което проведохме гласуване днес - тези дружества не трябва да бъдат изоставяни. Поради тези причини моят глас "за" е част от нашия призив за повишаване на финансирането за МСП, в подкрепа на искането ни за намаляване на бюрокрацията и коригиране на стандартите за получаване на финансиране, за да може МСП наистина да се възползват от него, както и на призива ни за повече средства за изследвания. Икономическата криза, обхванала Европа през последните години, трябва да бъде преодоляна и ние можем само да се надяваме да съживим нашата икономика, като подкрепим тези дружества.
<SPEAKER ID="264" NAME="David Martin" LANGUAGE="EN">
Гласувах за тази резолюция, която твърдо подкрепя непрекъснатото прилагане на инструментите за гарантиране в рамките на Програмата за конкурентоспособност и иновации (ПКИ), механизма за финансиране с поделяне на риска в Седмата рамкова програма и структурните фондове (JEREMIE) с цел засилване на финансирането за МСП, и в рамките на инициативата JASMINE в подкрепа на институциите за микрофинансиране; посочва, че тяхното правилно прилагане понастоящем е възпрепятствано от прекалено сложните административни процедури; иска от Комисията да улесни използването на структурните фондове във връзка с инструменти за финансиране на МСП, особено за финансиране на револвиращи фондове за схеми за гарантиране, като същевременно се избягва създаването на структури, които дублират съществуващи схеми, например на национално равнище.
<SPEAKER ID="265" NAME="Nuno Melo" LANGUAGE="PT">
В ЕС имаме 23 млн. малки и средни предприятия, което се равнява на 99% от дружествата и над 100 млн. работни места. Тези предприятия имат решаващ принос за икономическия растеж, социалното сближаване и създаването на работни места, осигуряват важен източник на иновации и са жизненоважни за поддържането и разширяването на заетостта.
<P>
Когато става въпрос за финансиране обаче, им липсва възможност за избор и това е огромна пречка за тяхното учредяване и растеж. Сегашната финансова и икономическа криза влошава проблема. С оглед на стратегията "Европа 2020" същественото увеличаване на финансирането за иновативни финансови инструменти в бюджета на ЕС е от решаващо значение за удовлетворяване на нуждите на МСП от финансиране.
<SPEAKER ID="266" NAME="Louis Michel" LANGUAGE="FR">
Малките и средните предприятия имат фундаментален принос за растежа и социалното сближаване и играят жизненоважна роля за запазване и увеличаване на заетостта. Ограниченият достъп на МСП до финансиране обаче е сериозна пречка за учредяването и растежа им, а настоящата финансова криза утежни този проблем. Банките все по-често отказват да финансират по-рискови бизнес-проекти, иновативни продукти и прехвърляне на предприятия. Ето защо е необходимо да засилим функционирането на схемите за финансиране на МСП, да подкрепим продължаващото прилагане на инструменти за гарантиране и да увеличим финансирането за иновативни финансови инструменти. Предприятията трябва да имат по-добър достъп до финансови инструменти, основани на дялово участие. Сложността на финансовите регламенти и административните тежести също ограничават развитието на МСП и следователно е важно да премахнем административните пречки и да предложим опростени и не толкова скъпо струващи регламенти и насоки.
<SPEAKER ID="267" NAME="Alexander Mirsky" LANGUAGE="EN">
Това е най-полезната резолюция за целия период от 2009 г. до 2011 г. Надявам се, че авторите на резолюцията ще продължат своята работа и ще помислят върху въпросите относно облекчаването на данъчната тежест за малките и средните предприятия, ще осигурят заемно финансиране при намалени лихвени проценти и ще подобрят комуникацията между структурите за финансиране на ЕС и МСП и накрая ще наблюдават положението в отдалечените региони, напр. в Латгале (Латвия). Правителството провежда добре планирана и изчислена ликвидация на МСП в Латгале, като прекъсва достъпа до информация относно фондовете за стабилизиране и повишава данъците и броя на контролиращите и репресивно фискални органи. Всичко това води до премахването на данъчната основа, а в резултат от това днес Латвия е на ръба на фалита.
<SPEAKER ID="268" NAME="Andreas Mölzer" LANGUAGE="DE">
Малките и средните предприятия осигуряват 100 млн. работни места в ЕС. След кризата обаче тези предприятия все по-често са изправени пред проблем с финансирането, тъй като повечето от тях получават външно финансиране. Сега банките им предлагат кредит само при строгите условия на субсидираните заеми. Би било добре да намерим решения в това отношение, които да включват възможно най-малко бюрокрация и да отговарят на изискванията и на двете страни. Гласувах за доклада, тъй като според мен МСП трябва да бъдат подкрепени финансово, за да запазим стабилността на икономиката.
<SPEAKER ID="269" NAME="Rolandas Paksas" LANGUAGE="LT">
Гласувах в подкрепа на проекта за предложение за резолюция, защото малките и средните предприятия (МСП) имат фундаментален принос за икономическия растеж, социалното сближаване, създаването на работни места и иновациите. Много е важно да се създадат ефективни инструменти за подкрепа на финансирането на МСП, като се отдели специално внимание на финансовите инструменти от типа "мецанин" в следващия програмен период, което ще премахне пречките за финансиране и ще насърчи създаването и развитието на нови иновативни предприятия, като осигури по-голям достъп до европейските пазари на рисков капитал и облигации, а в същото време ще премахне пречките пред развитието на тези пазари. Съгласен съм с предложението, което цели да се създадат по-добри условия за достъп до дялово участие за новосъздадените и иновативни предприятия. Ние трябва да положим всички усилия, за да гарантираме, че съществуващите улеснения за финансиране се прилагат ефективно както на ниво ЕС, така и на национално ниво, като опростим административните процедури и улесним използването на структурните фондове. Много е важно държавите-членки да проведат фундаментални реформи в системите за данъчно облагане и подкрепа за МСП. Трябва също така да бъде увеличено финансирането от бюджета на ЕС за иновативни финансови инструменти, като се разпредели по-голяма част от него за Програмата за конкурентоспособност и иновации. Освен това административните пречки за МСП трябва да бъдат намалени, чрез рационализиране на управлението във връзка с иновативните финансови инструменти, като се координират програмите за финансиране на МСП и се организира обслужване на едно гише.
<SPEAKER ID="270" NAME="Georgios Papanikolaou" LANGUAGE="EL">
Гласувах за предложението за резолюция в подкрепа на финансирането на МСП през следващия програмен период. МСП и семейните предприятия са гръбнакът на повечето европейски икономики. Те са работилниците, в които се раждат новаторски идеи и оригинални продукти. Те са и предприятията, които винаги са движили икономическия растеж. В Гърция по-конкретно тази категория предприятия, които са преобладаващ процент от бизнеса в страната, се нуждаят от подкрепа в условията на сегашната рецесия. В това предложение за резолюция Европейският парламент иска ясно да зави, че новото поколение програми на ЕС за малките и средните предприятия трябва да бъдат основани на новата ситуация в Европа, на улесняване на достъпа до кредитиране за малките и средните предприятия и на създаване на гъвкави механизми за финансиране и микрофинансиране.
<SPEAKER ID="271" NAME="Maria do Céu Patrão Neves" LANGUAGE="LT">
Предложението за резолюция относно практическите аспекти на прегледа на инструментите на ЕС в подкрепа на финансирането на малките и средните предприятия (МСП) през следващия програмен период е изключително важно на фона на ситуацията в момента. Всъщност ограниченият достъп на МСП до финансиране е сериозна пречка за учредяването и растежа им. Сегашната финансова и икономическа криза влоши този проблем. Ако отчетем факта, че МСП допринасят за икономическия растеж, социалното сближаване и създаването на работни места, че те са основен източник на иновации и играят решаваща роля за увеличаването на заетостта, можем да разберем какво е значението на предложените изменения в тази законодателна рамка, които имат за цел да подобрят функционирането на схемите за финансиране на МСП. Поради тези причини гласувах за резолюцията.
<SPEAKER ID="272" NAME="Raül Romeva i Rueda" AFFILIATION="Verts/ALE">
в писмена форма. - (EN) Европейският парламент отбелязва, че голям брой МСП ще продължат да зависят главно от кредити и заеми, що се отнася до външно финансиране; изразява безпокойство от факта, че банковият сектор, който е все по-чувствителен към капитала и към риска, изисква по-голямо обезпечение и по-високи рискови премии, като тези две изисквания водят до недостатъчно финансиране и до пропуснати възможности за стопанска дейност и заетост в този много широк сектор от икономиката; затова счита наличието на схеми за гарантиране на кредити и заеми за жизненоважно за използването на потенциала за растеж и работни места, който предлагат МСП; счита за необходимо да се използват заеми за финансирането на съществуващи програми на национално и европейско равнище и насърчава важната роля на заемите за МСП на ЕИБ.
<SPEAKER ID="273" NAME="Licia Ronzulli" LANGUAGE="IT">
Гласувах в подкрепа на този текст, защото считам, че той може да постигне известен напредък и да помогне на 23 млн. европейски малки и средни предприятия, които имат решаващо значение за икономическия растеж и социалното сближаване в рамките на Европейския съюз, тъй като осигуряват 100 млн. работни места. Много често през последните години банките непрекъснато увеличаваха размера на гаранциите, които искат от МСП, които се нуждаеха от капитал, за да разширят или съживят дейността си.
<P>
Поради тази причина е необходимо да увеличим значително финансовите инструменти, които могат да помогнат на такива предприятия и да насърчат прилагането на инструментите, които позволяват например поделяне на риска между различни заинтересовани лица. Освен това сложността на финансовите регламенти на Европейския съюз често води след себе си огромни разходи на време и средства само за бюрокрация. Сега се споразумяхме за насоки и от държавите-членки зависи да предприемат незабавни мерки за съживяване и подпомагане своите МСП, които се намират в особено положение, като стимулират растежа в сектора, който съставлява 90% от всички предприятия в Съюза и е живецът на икономиката.
<SPEAKER ID="274" NAME="Vilja Savisaar-Toomast" AFFILIATION="ALDE">
в писмена форма. - (ET) Днес гласувах за предложението за резолюция в подкрепа на финансирането на малките и средните предприятия (МСП). Считам, че трябва да се подобри положението на МСП, а използването на ресурсите на Европейския съюз да бъде по-ефективно, за да се гарантира, че кризата с ликвидността, възникнала по време на финансовата криза, няма да се повтори. И в Естония, и в Европейския съюз като цяло 99% от всички предприятия са МСП, поради което е важно точно това мнозинство да има достъп до финансова помощ особено в трудни кризисни времена. Искрено се надявам, че и Европейският съюз, и МСП ще допринесат за подем на европейската икономика и че в бъдеще ще сме по-добре подготвени да се изправим пред нови кризи.
<SPEAKER ID="275" NAME="Csanád Szegedi" AFFILIATION="NI">
в писмена форма. - (HU) Гласувах в подкрепа на изменение 6 от предложението. Считам, че новосъздадените предприятия трябва да бъдат подкрепяни, за да им се осигури по-добър достъп до финансови инструменти на собствен капитал. Комисията трябва да постави по-голям акцент върху програмите и финансовите инструменти, предвидени за следващия период, и върху допълването им със средства за споделяне на риска и други улеснения.
<SPEAKER ID="276" NAME="Nuno Teixeira" LANGUAGE="PT">
Малките и средните предприятия са важен елемент за икономическия растеж и създаването на Европейския съюз (ЕС): те осигуряват над 100 млн. работни места и играят за социалното сближаване. Тези дружества обаче имат ограничен достъп до финансови кредити и заеми и икономическата криза влоши това положение, което вече беше усложнено от административните тежести. Като цяло намирам опита да се подобри работата на системите за финансиране на МСП за положителен. Считам, че подобен опит трябва да включва увеличаване на ролята на Европейската инвестиционна банка в схемата за предоставяне на заеми, както и прилагане на вече съществуващите инструменти в рамката на Програмата за конкурентоспособност и иновации, Съвместни европейски ресурси за финансиране на микро-, малки и средни предприятия (JEREMIE) и програмата Съвместна инициатива в подкрепа на институциите за микрофинансиране в Европа (JASMINE).
<P>
Подкрепям опростяването на достъпа до структурни фондове особено по отношение на схемите за гарантиране, за да се предотврати дублирането им. Би било добре и да се помисли за нови и ефективни финансови инструменти за следващата многогодишна финансова рамка - например за съвместни инструменти с ЕИБ.
<SPEAKER ID="277" NAME="Viktor Uspaskich" LANGUAGE="LT">
Малките и средните предприятия (МСП) са гръбнакът на нашето общество и двигателят на икономиката ни. Както в Литва, така и в ЕС МСП са 99% от всички предприятия. В Литва те създават над 70% от работните места. МСП имат фундаментален принос за изпълнение на целите на Договора от Лисабон, който насърчава иновациите, конкурентоспособността, социалното сближаване и създаването на работни места. Ето защо е важно да се създаде среда за развитие в тази посока. МСП, както и новосъздадените и иновативни предприятия, трябва да имат по-добър достъп до финансовите инструменти на ЕС. Достъпът до кредити и схеми за гарантиране на заеми са от решаващо значение за използването на потенциала за растеж и за създаване на работни места, който предлага секторът на МСП. В момента редица планове за инвестиции не се изпълняват поради несигурността и липсата на финансиране. Ето защо е важно банките да увеличат предоставянето на ликвидност и да подкрепят инвестициите в реалната икономика. Важно е също така да се подкрепят пазарите на акции за новосъздадените предприятия. Трябва да положим повече усилия за премахване на административните пречки. За тази цел е необходимо напредничаво управление и икономика, свързана с иновативни финансови инструменти.
<SPEAKER ID="278" NAME="Derek Vaughan" LANGUAGE="EN">
Малките и средните предприятия са близо 99% от всички предприятия в Европейския съюз. Те допринасят съществено за европейската икономика чрез иновации, икономически растеж и създаване на работни места. Вотът ми в подкрепа на този доклад отразява какво е значението на това да се осигури нормално функциониране на МСП, което да не е прекалено усложнено от регулации, а насърчава ефективността, гъвкавостта и инвестициите.
<P>
Признавам, че бяха взети мерки за намаляване на финансовата и административна тежест върху МСП, като например създаването на Финансовия форум за МСП през 2010 г., но призовавам Комисията да направи повече, за да създаде по-конкурентна и достъпна икономика за МСП, които са от такова важно значение за успеха на европейската икономика.
<P>
Трябва да се стимулират необходимите реформи на финансовите системи в държавите-членки, да се направят инвестиции за подхранване на иновациите в МСП и административните системи трябва да работят за, а не срещу тези предприятия, като им помагат да създадат по-стабилна, по-разнообразна европейска икономика.
<SPEAKER ID="279" NAME="Artur Zasada" LANGUAGE="PL">
Приветствам резултатите от днешното гласуване. Планира се да бъдат опуснати близо 70% от средствата на ЕС за предприемачи, като се използва заемно финансиране. Неподлежащи на връщане субсидии ще бъдат запазени предимно за високорискови проекти, които трудно могат да получат заемно финансиране. Според експертите помощта, предоставена под формата на преференциален заем или гаранции е по-добра в дългосрочен план от тази, която не подлежи на връщане. Предприемачите печелят по-малко от преференциални заеми. Много дружества обаче могат да се възползват от тях, а системата за предоставяне на земи, веднъж снабдена със средства, теоретично би трябвало да работи за неограничен период.
<P>
Следователно подкрепям идеята, че след 2014 г., 70-80% от подкрепата за предприемачите трябва да бъде преразпределена под формата на заеми и гаранции, а останалата под формата на неподлежащи на връщане субсидии. Последните ще бъдат запазени за подпомагане на високорискови иновативни проекти или с други думи, за онези, които трудно биха могли да отговорят на изискванията за заем.
<SPEAKER ID="281" NAME="Luís Paulo Alves" LANGUAGE="PT">
Бъдещето на европейските публични пенсии е едно от ключовите предизвикателства за бъдещето на Европа и признавам трудностите, пред които са изправени пенсионните системи на държавите-членки.
<P>
Независимо от това не съм съгласен, че единственият начин за решаване на проблема е като плащаме повече, работим повече и получаваме по-малко като пенсионери. Искам също така да подчертая, че тъкмо държавите-членки носят основната отговорност за пенсиите. Европейският съюз обаче може да добави стойност, като осигури координация между различните схеми и посредством обмен на най-добри практики, тъй като той има компетентност и в областта на преносимостта на пенсиите, и надзора на институциите за професионално пенсионно осигуряване (Директивата относно професионално пенсионно осигуряване).
<P>
Подкрепям доклада единствено заради компромиса, основан на над 450 изменения, които включват някои от основните въпроси, които будят загриженост по отношение на Бялата книга. Искам също така да предупредя, че система на достойни и устойчиви пенсии може да бъде постигната, единствено водейки борба с икономика, в която има несигурни, нископлатени и нискокачествени работни места. Финансираните пенсии трябва да се основават на солидарност и това трябва да бъде взето под внимание в регламентите на Европейския съюз.
<SPEAKER ID="282" NAME="Laima Liucija Andrikien" AFFILIATION="PPE">
в писмена форма. - (LT) Подкрепих тази много важна резолюция относно европейските пенсионни системи. Европа застарява и поради влошаващата се демографска картина и намаляващата раждаемост броят на хората в пенсионна възраст постоянно нараства. Ето защо важността на социално-осигурителните и пенсионните фондове несъмнено се увеличава по-специално предвид текущата икономическа криза. Хората трябва да се чувстват сигурни в напреднала възраст, а това може да бъде постигнато единствено чрез стабилни, добре функциониращи пенсионни системи. Понастоящем в Европейския съюз съществуват 100 различни пенсионни системи. Поради сериозните разлики сред държавите-членки гражданите на Европейския съюз не се чувстват равнопоставени. Хората, които са работили усърдно през целия си живот, по-специално в новите държави-членки, получават различен размер пенсии в сравнение с гражданите на старите държави-членки на Европейския съюз. Това ги кара да се чувстват граждани втора ръка. Несъмнено регулирането на пенсионните системи е въпрос от компетентността на държавите-членки, но е очевидно, че в тази област е необходима по-широка координация на равнище Европейски съюз. Европейският съюз трябва да се погрижи за онези, които имат най-голяма нужда от помощ: хората с увреждания, безработните и хората в пенсионна възраст. В интересите на благополучието на своите граждани и чрез държавите-членки Европейският съюз трябва да се опита да уеднакви пенсионните ни системи. Това несъмнено ще допринесе за подобряване на жизнените стандарти на хората и икономическия растеж на Европейския съюз.
<SPEAKER ID="283" NAME="Elena Oana Antonescu" LANGUAGE="RO">
Броят на пенсионерите в Европейския съюз нараства поради увеличената продължителност на живота. Пенсионните системи са от компетентността на държавите-членки, които имат различни правила относно пенсионната възраст и средствата, които се изразходват за социално осигуряване. Финансовата криза доведе до нарастване на безработицата, бедността и социалното изключване, както и до увеличаване на бюджетните дефицити, а също и до проблеми по отношение на финансирането на пенсиите. Това извади наяве уязвимостта на някои от схемите за финансиране. Преобладаващият брой временни работни места намали равнището на вноските в пенсионните системи, като по този начин повлия неблагоприятно на тяхната стабилност. Докладът на Европейския парламент и Зелената книга на комисията се стремят да запазят пенсионни системи, които са приспособени към нуждите на гражданите, без да поставят под съмнение правомощията на държавите и без да загатват, че един модел би бил подходящ за всички.
<P>
Считам, че солидарността между държавите и поколенията е важен фактор за успеха на политиките на Европейския съюз. Налице е координация на равнище Европейския съюз по аспекти на пенсионните системи, свързани с функционирането на вътрешния пазар, като например съответствие с изискванията на Пакта за стабилност и растеж и стратегията "ЕС 2020". Подкрепих доклада, който насърчава усилията на държавите-членки да отговорят на очакванията на техните граждани по отношение на адекватна, устойчива и сигурна пенсионна система.
<SPEAKER ID="284" NAME="Liam Aylward" AFFILIATION="ALDE">
в писмена форма. - (GA) Населението на Европа застарява и не след дълго възрастовата група на хората над 55 години ще бъде най-голямата възрастова група в Европейския съюз. Макар понастоящем на всяко лице над 65 години да се падат четирима души в трудоспособна възраст, съотношението ще бъде наполовина на това до 2050 г.
<P>
Подкрепих този навременен доклад. Макар отговорността за вземането на решения по въпроси, свързани с пенсиите, да е на държавите-членки, Европейският съюз и държавите-членки трябва да работят заедно, за да разработят ясна, устойчива и финансово жизнеспособна система. Съвременната работната сила е изключително мобилна и поради тази причина е наложително пенсиите да могат да се прехвърлят от една държава-членка в друга. Пенсионните системи трябва да бъдат осъвременени, за да бъдат гъвкави, прозрачни и достъпни. Трябва да бъде предоставяна информация относно наличните възможности и различните аспекти на различните видове пенсии.
<P>
Подкрепям казаното в доклада относно по-силния акцент, който трябва да бъде поставен върху финансовото образование и за насърчаване на информираността относно осигуряването за пенсия.
<SPEAKER ID="285" NAME="Zigmantas Balčytis" AFFILIATION="S&amp;D">
в писмена форма. - (LT) Европейският съюз е изправен пред огромни предизвикателства, като едно от най-важните от тях е застаряването на населението. Поради променящи се демографски тенденции продължителността на живота се увеличава, а възрастните хора остават в добро здравословно състояние и продължават да бъдат активни и да участват в обществото по-дълго. В същото време поради ниската раждаемост броят на хората в трудоспособна възраст ще намалява и поради тази причина социално-осигурителните системи на държавите-членки ще се изправят пред огромни трудности. Финансовата криза доведе до нарастване на безработицата, бедността и социалното изключване и извади наяве уязвимостта на някои от пенсионните системи. Някои частни пенсионни фондове също не успяха да изпълнят задълженията си и поради тази причина в бъдеще е изключително важно дейностите да бъдат правилно регулирани и такива фондове да бъдат подложени на наблюдение. Подкрепих доклада и считам, че е необходимо да осигурим нови стимули на национално равнище и на равнище Европейски съюз, за да създадем стабилни, устойчиви и сигурни европейски пенсионни системи.
<SPEAKER ID="286" NAME="Regina Bastos" LANGUAGE="PT">
Въпросът за устойчивостта на социално-осигурителните системи се превърна в постоянна тема от политическия дневен ред на Европа. Увеличена продължителност на живота, застаряващо население, слаб икономически растеж и нарастваща безработица са факторите, които допринасят за дисбаланс в социалноосигурителните системи. Настоящото положение налага вземането на решения, които гарантират устойчивостта на схемите за социално осигуряване.
<P>
Подкрепям доклада, защото той защитава необходимостта от съвместно изграждане на система, която е устойчива, сигурна и която осигурява адекватни пенсии на равнище държава-членка. Той признава, че свободата на движение в Европа не се ограничава до осигуряване от първия стълб, а че мобилността е от съществена необходимост за ефективен и ефикасен пазар на труда. Той се обявява за създаването на пенсионна платформа на европейско равнище, включваща представители на институциите на Европейския съюз, социалните партньори и съответните заинтересовани лица, която да дава възможност за обмен на информация относно най-добри практики и да съдейства за подготовката на политически инициативи в пълно съответствие с принципа на субсидиарност. Докладът призовава Комисията да разгледа създаването на специална работна група за пенсиите.
<SPEAKER ID="287" NAME="George Becali" LANGUAGE="RO">
Подкрепих доклада и съм съгласен с докладчика, която посочва ясно и добре обосновано не само необходимостта от солидарност между поколенията, но и сериозните разлики между националните пенсионни системи в Европа. Съгласен съм, че на равнище Европейски съюз е необходима координация, като най-добрите доводи за това ни дават последиците от кризата, която се надяваме, че вече сме оставили зад гърба си. Въздействието на публичните разходи в дадена държава-членка е лесно да бъде пренесено на друга държава-членка, докато пенсионните фондове са част от финансовите пазари. Приветствам идеята за гъвкав пазар на труда за пенсионери с оглед на демографските промени, през които преминаваме, и очевидната тенденция за увеличаване на трудовия живот. Съгласен съм с идеята, че не само всяка държава-членка, а и Съюзът като цяло трябва да адаптира своите политики към концепцията на активното стареене.
<SPEAKER ID="288" NAME="Bastiaan Belder" AFFILIATION="EFD">
в писмена форма. - (NL) Устойчивостта на пенсионните ни системи е проблем, който твърде дълго се прехвърля като горещ картоф в Европа. Повишава се процентът на пенсионерите. В опит да запазят пенсиите на устойчиво равнище държавите-членки нямат друг избор освен да реформират пенсионните си системи. Това е пряко свързано с устойчивостта на публичните финанси и правилата за стабилна еврозона, Пактът за стабилност и растеж. Напълно подкрепям докладчика Oomen-Ruijten, когато подчертава важността на натрупването на пенсии чрез работодателя (известно като втори стълб) и индивидуалното натрупване на пенсии (трети стълб). За съжаление, вече не можем да изхождаме от разбирането, че държавната пенсия (първият стълб) ще бъде достатъчен за осигуряването на жизнен стандарт, за който са се трудили работниците. Аспектът на субсидиарност изисква допълнително обсъждане. На равнище еврозона са ни необходими споразумения, съгласно които държавите-членки ще гарантират, че реформата на пенсионните им системи ще доведе до устойчиви публични финанси. Считам, че изборът, който ще бъде направен като част от този процес, следва да остане от компетентността единствено на държавите-членки. Въпроси, като например участието на жените на пазара на труда, следва да бъдат въпроси на тяхна социална политика и политика в областта на пазара на труда. Когато хората доброволно избират да работят на непълно работно време, за да съчетават по-добре работа, семейство и отговорности по отглеждането, това не следва да бъде ограничавано от Европа.
<SPEAKER ID="289" NAME="Jean-Luc Bennahmias" LANGUAGE="FR">
Макар държавите-членки да остават изцяло отговорни за избора и организацията на пенсионните си системи, реалността е, че европейските икономики са станали взаимнозависими и че разискванията по икономическото управление също са съсредоточени върху жизнеспособността и устойчивостта на пенсионните системи. Поради тази причина Европейският съюз има координираща роля.
<P>
Докладчикът положи много усилия за постигането на компромис; този текст съдържаше някои добри аспекти, не на последно място идеята, че пенсионните системи следва да гарантират на всички граждани достоен стандарт на живот, че разнообразието трябва да бъде зачитано, че неравенствата между мъже и жени са неприемливи и неоправдани, че следва да бъде възприет подход, който се прилага в продължение на целия живот, и че по-възрастните работници трябва да бъдат реабилитирани.
<P>
В същото време обаче, опитвайки се на всяка цена да постигнем компромис, изготвихме текст, който на места е неясен и дава твърде много възможности за тълкувания. В допълнение все още има определени идеи, които не мога да подкрепя, като например призива към държавите-членки да подобрят достъпа на гражданите до частни спестовни пенсионни схеми и да насърчават работата на възрастните хора посредством мерки за данъчни и социални облекчения. Поради тези причини се въздържах при окончателното гласуване.
<SPEAKER ID="290" NAME="Sergio Berlato" LANGUAGE="IT">
Демографското развитие, т.е. обърнатата пирамида на населението, която очакваме в скоро време, а така също и нарасналата продължителност на живота, което означава, че продължават да работят и да участват в обществения живот по-дълго време, ни кара да се замислим върху системите за социално осигуряване. Финансовата и икономическа криза в съчетание с демографските промени се отрази на пенсионните системи. Поради нарасналата безработица, по-слабия растеж, по-ниската възвръщаемост на инвестиции и по-големия публичен дефицит за пенсионните системи е по-трудно да предоставят адекватни пенсии. По-специално високообразовани млади хора навлизат по-късно на пазара на труда и поради тази причина не работят достатъчно дълго, за да могат да се възползват от пенсия, когато достигнат предвидената в закона пенсионна възраст.
<P>
Нека да припомним, че ако пенсиите са неадекватни, това може да доведе до спад на потреблението и вследствие на намалялото търсене - до икономическа нестабилност в дадена държава. Ето защо считам, че е наложително да бъдат предприети стъпки, които да дефинират по нов начин бъдещето на младите и старите, като по този начин допринесат за сигурни и адекватни доходи след пенсиониране, като в същото време не трябва да се забравя необходимостта от даване на нови импулси на отговорностите на държавите-членки, на социалните партньори и Европа.
<SPEAKER ID="292" NAME="Vilija Blinkevičiūt" AFFILIATION="S&amp;D">
в писмена форма. - (LT) Подкрепих доклада, защото предвид ускореното застаряване на населението в Европа се налага да бъде отделено специално внимание на пенсионната възраст, на гарантирането на сигурност на пенсионните спестителски фондове и на укрепването на общите стандарти за минимална пенсия, за да се гарантират нормални условия на живот за всички възрастни хора в Европа. Макар определянето на пенсионна възраст и размер на пенсиите да е отговорност на самите държави-членки, Европейският парламент и Комисията предлагат мерки, които биха спомогнали за преодоляването на опасностите за пенсионните системи. Освен това известна степен на координация по отношение на реформите на националните пенсионни системи е неизбежна, тъй като осъществяваме вътрешния пазар и изпълняваме стратегията "Европа 2020". За съжаление, Зелената книга на Комисията отделя незначително внимание на равенството между половете. В сравнение с мъжете жените работят по-често с нетипични договори за работа или заемат несигурни работни места и следователно средните им доходи са по-ниски. Освен това жените прекъсват професионалното си развитие по-често поради майчинство и необходимостта да се грижат за деца и за по-възрастни членове на семейството или за такива с увреждания, вследствие на което губят осигурителни гаранции и в крайна сметка получават по-малки пенсии. Следва да бъде отчетено, че не съществува безупречна пенсионна система. Икономическите и финансови възможности са много различни в отделните държави-членки и поради тази причина трябва да бъде обърнато по-голямо внимание на начините за подобряване на пенсионните системи, като например на момента на започване на трудовия живот, гъвкава оценка на пенсионната възраст, по-добро съчетаване на трудовия и семейния живот, както и общите критерии за определяне на минимална пенсия.
<SPEAKER ID="293" NAME="Sebastian Valentin Bodu" LANGUAGE="RO">
Публичните разходопокривни системи, функциониращи в някои държави-членки, са изправени пред значително увеличаване на разходите, което означава нарастване на натиска върху солидарността и по-голямо натоварване на по-младото поколение.
<P>
2060 г. може и да ни се струва далеч във времето, но това не променя по никакъв начин прогнозите: все по-застаряващо население, ниска раждаемост, а оттам и огромен натиск върху бюджетите. Несъмнено всяка държава-членка е пряко отговорна за собствената си пенсионна система. Всъщност това правомощие е неоспоримо и никой не намеква, че съществува идеален модел. Важно е обаче да призовем за адекватни, устойчиви и сигурни пенсии в момент, когато на Европа предстои да се изправи пред демографска катастрофа, ранните признаци за която са вече налице.
<P>
Увеличаването на пенсионната възраст е едно от уместните решения предвид факта, че държавите вече няма да разполагат с достатъчно многобройно работещо население, което да осигури пенсиите на онези, които са напуснали пазара на труда. Всъщност постепенното увеличаване на пенсионната възраст е естествено решение при тези обстоятелства, което се подкрепя от факта, че продължителността на живота е много по-голяма от тази преди 40 години.
<SPEAKER ID="294" NAME="Vito Bonsignore" LANGUAGE="IT">
Поздравявам докладчика за това, че представи толкова актуална и чувствителна тема на вниманието на Парламента. Вярно е, че финансово-икономическата криза, както и демографските промени, заедно с увеличената продължителност на живота, накараха всички държави-членки да укрепят пенсионните си политики. Ето защо тези мерки подтикнаха инициатива за модернизиране и координиране на националните политики по приспособяването на пенсионните системи, за устойчивост, баланс между продължителността на трудовия живот и пенсиите, за по-голяма прозрачност на пенсионните системи и за защита на платежоспособността. По-специално съм съгласен с вниманието, което докладчикът отделя на работещите жени, които често са дискриминирани спрямо работещите мъже що се отнася до пенсиите.
<P>
Също така съм съгласен с необходимостта да бъде удължен професионалният живот чрез съвременна политика на заетост и подобряване на условията на труд, а също така съм съгласен и с необходимостта от по-голяма прозрачност на пенсионните системи и на информацията, предоставяна на гражданите.
<P>
Все пак искам да изразя огромната си загриженост относно сериозните последствия от мерките, за които призовава документа по отношение на финансите на държавите-членки, много от които вече са под огромен натиск в резултат на тежката икономическа криза.
<SPEAKER ID="295" NAME="Alain Cadec" LANGUAGE="FR">
Приветствам приемането от Европейския парламент на доклад, в който се призовават държавите-членки на Европейския съюз да създадат адекватни, устойчиви и сигурни пенсионни системи. Той отново потвърждава основната цел на пенсиите: да гарантират социално сближаване в духа на равнопоставеност между поколенията. В контекста на демографски промени и икономическа криза пенсиите трябва да останат основна част от социалния ни договор. Искам все пак ясно да заявя, че всяка държава-членка е свободна сама да организира пенсионната си система и че Европейският съюз може единствено да се намеси, за да опрости координацията между държавите.
<SPEAKER ID="296" NAME="Maria Da Graça Carvalho" LANGUAGE="PT">
Икономическата и финансова криза усили значително демографското предизвикателство, пред което е изправен Европейският съюз, и доведе до нарастване на безработицата, бедността и социалното изключване. Целта за 75% заетост, заложена в стратегията "Европа 2020", трябва да допринесе за осигуряване на устойчивостта на пенсионните системи, тъй като е свързана с по-високо равнище на заетост, по-висока производителност и икономически растеж. Холистичният подход, приет от Зелената книга, има за цел да внесе свеж тласък както на национално равнище, така и на равнище Европейски съюз с оглед създаването на здрави, адекватни в дългосрочен план, устойчиви и сигурни пенсионни системи. Малките и средните предприятия (МСП) са един от основните източници на заетост в Европейския съюз и дават съществен принос за устойчивостта и адекватността на пенсионните системи в държавите-членки. Призовавам за развитие на секторни, междусекторни и/или териториални фондове, за да се увеличи присъединяването на работниците в МСП към пенсионни системи.
<SPEAKER ID="297" NAME="Nikolaos Chountis" LANGUAGE="EL">
Гласувах против доклада относно Зелената книга за европейските пенсионни системи. Докладът открито насърчава хармонизираните, антисоциалните политики на Европейския съюз и намаляването на социалните права по най-ниския общ либерален знаменател. Текстът предвижда увеличаване на пенсионната възраст за европейските работници и обвързване на пенсионната възраст с продължителността на живота. След като платиха спасяването на банките и бяха подложени на мерки на строги икономии, европейските работници отново са принудени да плащат за последиците от кризата, за която те нямат никаква вина, като ще трябва да работят по-дълго за по-малка пенсия. Конфедеративната група на Европейската обединена левица - Северна зелена левица внесе алтернативна резолюция, която за съжаление не беше приета и която се обяви против Зелената книга за пенсиите и подчерта възможностите за подобряване на пенсиите и пенсионната възраст в полза на работниците. Това може да бъде постигнато, без да се увеличава възрастовата граница, а посредством повече трудови права, по-специално за младите хора, по-добро заплащане и в същото време по-високи данъци върху финансовия капитал и финансовите транзакции.
<SPEAKER ID="298" NAME="Carlos Coelho" LANGUAGE="PT">
Макар отговорността за изплащане на пенсии да е на държавите-членки, все пак е важно да има координация на европейско равнище по определени въпроси. Съзнавам, че има разлики между пенсионните системи в Европа. Налице е обаче ясна необходимост от създаването на стратегия, която да увеличи сплотеността и съгласуваността в областта на пенсиите при пълно спазване на принципите на субсидиарност и солидарност. Тази стратегия трябва да вземе под внимание текущото икономическо положение и демографска картина, а така също и осъществяването на вътрешния пазар. Ето защо трябва да не забравяме, че свободата на движение в Европа е основно право на европейските граждани и следователно мобилността на хората, т.е. на работниците, които също трябва да имат възможност да се възползват от ефективен и ефикасен пазар на труда, както и от гаранцията, че ще имат достъп до устойчив, сигурен и адекватен доход след пенсиониране. Важно е също така да предоставяме на обществеността адекватна и редовна информация относно правата на хората, свързани с пенсионната система, по-специално що се отнася до системи, свързани с трансгранични дейности и мобилност.
<SPEAKER ID="299" NAME="George Sabin Cutaş" LANGUAGE="RO">
Подкрепих резолюцията, по която бях определен за докладчик, от името на комисията по икономически и парични въпроси. Считам, че окончателният текст на резолюцията е балансиран, като в него се подчертава важността на стълба на публичните пенсии и необходимостта от подходящ втори стълб във всички държави-членки. Опитах се да предложа идеята да бъде определена минимална пенсия на равнище Европейски съюз, което ще гарантира сигурен, достоен доход на европейските граждани. За съжаление, това не беше прието положително от колегите. Все пак се надявам, че в бъдеще Комисията ще приеме такъв вид предложение.
<SPEAKER ID="300" NAME="Vasilica Viorica Dăncilă" AFFILIATION="S&amp;D">
в писмена форма. - (RO) Считам за положителен факта, че стратегията "Европа 2020" подкрепя активна, целенасочена политика в областта на пазара на труда, което ще спомогне за увеличаване на заетостта сред възрастните работници, жените, членовете на малцинствените групи и трайно безработните. С постигането на тази цел считам, че Европа ще увеличи броя на заетите лица, а това от своя страна ще доведе до увеличен икономически растеж, което ще има положително въздействие върху жизнеспособността на пенсионните системи на равнище Европейски съюз.
<SPEAKER ID="301" NAME="Cornelis de Jong" AFFILIATION="GUE/NGL">
в писмена форма. - (NL) На днешното гласуване подкрепих доклада Oomen-Ruijten относно пенсиите. Като докладчик по становището на комисията по вътрешния пазар и защита на потребителите (IMCO) по този доклад имах възможността да работя конструктивно с докладчика. Становището на комисията по вътрешния пазар и защита на потребителите до голяма степен намери място в доклада на г-жа Oomen-Ruijten. Считам, че докладът е добре обмислен и балансиран и че в основата му стои идеята, че за държавите-членки пенсиите трябва да се подчиняват на принципа на субсидиарност. Това ще гарантира адекватна защита на стълбовата система в Нидерландия.
<P>
Категорично не мога да подкрепя обаче елементите в доклада, които изглежда призовават за обвързващи европейски споразумения относно пенсионните системи на държавите-членки. Това противоречи на всички възгледи на Белгийската социалистическа партия.
<SPEAKER ID="302" NAME="Luigi Ciriaco De Mita" LANGUAGE="IT">
Гласувах в подкрепа на предложения текст, защото пенсиите са един от основните институции на системата от права и задължения на работниците. Те са от ключово значение за запазването на достойния начин на живот за засегнатите лица и за семействата им, по-специално що се отнася до получаването на адекватна подкрепа, за да се постигне достоен стандарт на личен и семеен живот. Определяйки този праг като дългосрочна цел, очевидно е, че устойчиви пенсионни системи са задължително условие, за да могат да се предложат определени минимални перспективи на работниците. Макар да зачитам принципа на субсидиарност "отдолу-нагоре", предвид факта, че основното правомощие и отговорност за адекватността и възможността за реформиране е на държавите-членки, все пак е налице необходимост от сближаване на пенсионните системи в Европа, за да се гарантира всеобхватна и реална реформа на движението на работници и предприятия, а също и пълно взаимно признаване и еквивалентност на различните пенсионни системи в държавите-членки. Всъщност макар да признавам разликите в разходите за издръжка и в равнищата на възнаграждение между държавите-членки, считам, че трябва да установим дългосрочно сближаване както вътре във всяка държава-членка, така и в рамките на Европейския съюз като цяло с цел да насърчим достойно и адекватно равнище на продължителност на живота.
<SPEAKER ID="303" NAME="Ioan Enciu" LANGUAGE="RO">
Подкрепих доклада, защото считам, че пенсионните системи в целия Европейски съюз вече са изправени пред сериозни проблеми, свързани с устойчивостта, които има вероятност да се задълбочат в бъдеще, което ще наложи преосмисляне. Все пак прегледът, който всяка държава-членка прави, трябва да бъде извършен в съответствие с основната цел за осигуряване на достоен доход на разумна цена за възрастните хора, след като са плащали вноски през целия си живот. Намаляването на равнищата на пенсиите под минимума за съществуване, което се случи в много държави-членки, е нечовешко и трябва да бъде избягвано.
<P>
Най-очевидният пример за експлоатация е Румъния, в която настоящото правителство взе решение да намали драстично всички пенсии и да ги обложи с данък, както и със здравни осигуровки. Под претекст за субсидиарност румънското правителство вероятно желае да създаде находчива пенсионна система чрез физическото изчезване на пенсионерите посредством лишаването им от минимални финансови ресурси и медицинска помощ. Считам, че една от целите на Европейския съюз в тази област трябва да бъде ограничаването на крайните действия на правителствата в определени държави-членки спрямо пенсионерите.
<SPEAKER ID="304" NAME="Edite Estrela" LANGUAGE="PT">
Подкрепих доклада, защото съм съгласна, че съществува необходимост Европейският съюз и държавите-членки да координират по-ефективно различните си политики в областта на пенсиите и да гарантират адекватни, сигурни и устойчиви пенсионни системи за мъжете и жените. От съществено значение е пенсионните права да бъдат разделени на полов принцип и да бъдат създадени конкретни критерии за изчисляване на пенсиите на жените по начин, който гарантира икономическата независимост както на мъжете, така и на жените.
<SPEAKER ID="305" NAME="Göran Färm, Anna Hedh, Olle Ludvigsson, Marita Ulvskog и Åsa Westlund" LANGUAGE="SV">
По отношение на параграф 6, ние, шведските социалдемократи решихме да подкрепим заличаването на препратката към включването на преки публични пенсионни задължения в изчислението на държавния дълг и дефицит. Причината за това е, че считаме, че има риск такава връзка между пенсионни задължения и изчисления на дълг и дефицит в дългосрочен план да доведе до няколко нежелани и непропорционални последици в определени държави-членки. Все пак считаме, че в дългосрочен план всяка държава-членка следва да създаде процедури, в резултат на които публичните пенсионни задължения да бъдат точно отразявани в съответните прогнози за размерите на дълга и дефицита.
<SPEAKER ID="306" NAME="Diogo Feio" LANGUAGE="PT">
Увеличената средна продължителност на живота и обърнатата пирамида на населението в Европа представляват сериозни предизвикателства за едно застаряващо общество, което ще трябва да осигури адекватни условия на живот за възрастните си граждани и роля, която в много случаи може и следва да бъде активна. Изправени обаче пред реалната опасност от колапс на традиционните пенсионни системи държавите-членки трябва смело и открито да приемат необходимите мерки, за да спасят социално-осигурителните си системи, което включва не само увеличаване на пенсионната възраст. Трябва обаче незабавно да бъде поставен акцент върху модернизацията с възможност за смесени модели. Това ще гарантира, че лицата, навлизащи в системата сега, ще могат свободно да изберат кой модел желаят да ги защитава в напреднала възраст.
<SPEAKER ID="307" NAME="José Manuel Fernandes" LANGUAGE="PT">
Текущата криза подчерта наличието на проблем, който както стана ясно е сериозен: несъстоятелността на системите за социално осигуряване. В действителност близостта на момента, в който възрастовата пирамида ще се обърне - в резултат на демографски промени, причинени от увеличената продължителност на живота на населението - заплашва финансовата устойчивост на пенсионните схеми. От една страна, броят на безработните се увеличава; от друга страна, все повече средства се изразходват за пенсионни плащания. Освен това младите хора навлизат на пазара на труда все по-късно и поради тази причина не участват в системата, основана на вноски. Тъй като не желаем "възрастен" да бъде синоним на беден, трябва да гарантираме минимална пенсия, която осигурява качество на живот на възрастните. Такава мярка ще спомогне за премахването на бедността и ще даде на възрастните възможност да живеят достойно.
<P>
Всички тези проблеми са отразени в изготвената от Европейската комисия Зелена книга за пенсиите. Сега е необходима поредица от политики, координирани на равнище Европейски съюз. Ето защо изразявам пълното си съгласие с изводите на доклада и приветствам инициативите, насочени към солидарност между поколенията, която ще позволи на всички пенсионери да получават устойчиви и достойни доходи.
<SPEAKER ID="308" NAME="Ilda Figueiredo" LANGUAGE="PT">
Считаме, че буди съжаление фактът, че не беше прието алтернативното предложение за резолюция, внесено от нас. Следователно мнозинството от членовете на Европейския парламент, включително тези от групата на Прогресивния алианс на социалистите и демократите в Европейския парламент, взеха страната на антисоциалните политики, които прилагат Комисията и Съветът, като по този начин легитимират неолибералната насока, която следват и желаят да развият.
<P>
По този начин те забравят, че работниците в различните държави от Европейския съюз, които се борят срещу увеличаването на предвидената от закона пенсионна възраст, борят се за запазване на грижлива и всеобща социално-осигурителна система; система, която оценява по-малките пенсии и уважава възрастните, като им дава възможност да живеят достойно и същевременно допринася за премахването на бедността.
<P>
Както се посочва в алтернативната резолюция, внесена от нас, възможно е да бъдат подобрени пенсиите, без да се увеличава предвидената от закона пенсионна възраст, при условие че има повече работни места с права, по-специално за млади хора, по-добри заплати и по-големи данъци върху финансовите транзакции. Неотдавнашни изследвания например показват, че общ данък от 0,1% върху финансовите транзакции в държавите-членки на Европейския съюз би довел до увеличаване на годишните приходи от около 2,1% от брутния вътрешен продукт или почти 262 млрд. евро.
<SPEAKER ID="309" NAME="Pat the Cope Gallagher" LANGUAGE="GA">
Понастоящем в Европейския съюз има 23 млн. малки и средни предприятия. Малките и средните предприятия съставляват 99% от всички предприятия в Европейския съюз и осигуряват 100 млн. работни места в Съюза. Очевидно в момента въпросът за разходите и затруднения достъп до кредити е най-сериозният проблем за сектора на малките и средните предприятия.
<P>
Множество жизнеспособни предприятия продължават да изпитват трудности при достъпа до кредит при разумна лихва от страна на банките. Предвид размера на подкрепата, получена от банковия сектор от ирландските данъкоплатци, това е абсурдно и неприемливо. Други разходи, като например наеми, разходи за комунални услуги и местни такси, също възпрепятстват конкурентоспособността на малките и средните предприятия в сегашния труден момент.
<SPEAKER ID="310" NAME="Robert Goebbels" LANGUAGE="FR">
Подкрепих доклада на г-жо Oomen-Ruijten относно адекватни, устойчиви и сигурни европейски пенсионни системи. Докладът е пълен с добри намерения, но също както и Зелената книга на Комисията оставя у нас съмнение за истинските политически цели на това разискване. Трудно ми е да пренебрегна впечатлението, че основната цел на разискването е да подготви общественото мнение за постепенна приватизация на пенсионните схеми. След като видях какви загуби регистрираха частните пенсионни фондове в Европа и в Съединение американски щати по време на финансовата криза, предпочитам да се придържам към солидарността между поколенията, която осигурява разходопокривните схеми.
<SPEAKER ID="311" NAME="Bruno Gollnisch" LANGUAGE="FR">
Въпреки непрекъснатите препратки към принципа на субсидиарност в този случай до голяма степен става въпрос за поставяне на основите на хармонизацията на пенсионните системи в Европейския съюз, ако не по отношение на равнищата на пенсиите, то поне по отношение на тяхната структура. Как да поваряваме, че във вашата ултралиберална и интернационална Европа такава хармонизация може да е нещо различно от насърчаване на отстраняването на индивидуалното осигуряване с частни дружества? Това е потенциален пазар за стотици милиарди евро. В същото време пенсиите, изплащани по първия стълб - публични, задължителни и по разходопокривни схеми - ще бъдат намалени в резултат на Пакта за стабилност и растеж, а утре - заради пакта на г-жа Меркел. Професионалните пенсионни фондове, които ни се иска да бъдат развити, са все още пенсионни фондове, а знаем каква беше ролята им в глобалната икономическа криза. Знаем също така за какво служат в момент на финансова криза: съсипват спестители. Не можем да не се тревожим за трогателните благоразумни регламенти, които се прилагат спрямо тях, дори и в Европа. Социално-осигурителната система като цяло, и в частност пенсионната система, е отговорност единствено на държавите-членки. Проблемът, който трябва да бъде решен, не е единствено финансов, но и демографски. Европейският съюз, който има сериозна отговорност що се отнася до тези въпроси, съвсем не е подходящото равнище, на което те да бъдат решавани.
<SPEAKER ID="312" NAME="Catherine Grèze" LANGUAGE="FR">
Що се отнася до доклада относно пенсионните системи в Европа, това е много чувствителна тема. Макар текстът да съдържа някои действително положителни елементи, би било категорично неприемливо механизмът за пенсионно осигуряване да бъде разглеждан през призмата на бюджетни ограничения, в резултат на което да бъдат насърчавани пенсионни системи на капиталовопокривен принцип. Макар да подкрепям солидарността между поколенията, не мога да подкрепя доклад, който насърчава развитието на капиталопокривни пенсионни системи.
<SPEAKER ID="312" NAME="Nathalie Griesbeck" LANGUAGE="FR">
Въздържах се при гласуването на текста. Той съдържа много положителни аспекти, но за съжаление в него има и идеи, с които не съм съгласна. Премахването на пречките пред мобилността на работниците посредством преносимост на пенсиите, зачитането на различията между националните пенсионни системи, намаляване на неравенството между половете и на неприемливите разлики между мъжете и жените по отношение на заетост и пенсионно осигуряване, включването на възрастни работници на пазара на труда, осигуряването на защита от съкращения за възрастните работници и т.н. са сред препоръките на доклада и категорично ги приветствам. Независимо от това имаше други аспекти, които ме мотивираха да се въздържа. Сред тях са например фактът, че докладът призовава за насърчаване на частните пенсионни спестовни схеми.
<SPEAKER ID="313" NAME="Mathieu Grosch" AFFILIATION="PPE">
в писмена форма. - (DE) Демографските промени в посока към застаряване на населението в съчетание с пречките в областите на икономическия растеж, държавните финанси и финансовите пазари, причинени от икономическата и финансова криза, налагат приспособяването на практиките ни по отношение на пенсиите. Това приспособяване е в съответствие със завършването на европейския вътрешен пазар и целите на стратегията "Европа 2020" за заетост и дългосрочна устойчивост на публичните финанси.
<P>
Все пак като цяло приветствам предложението, защото то предлага по-ефективно пенсионно осигуряване, което ще бъде както устойчиво, така и сигурно. Изразявам твърдата си убеденост, че пенсионното осигуряване следва не само да дава възможност на по-възрастните граждани на Европейския съюз да живеят достойно, но също така следва да бъде награда за трудовия им живот като цяло. За да могат бъдещите европейски граждани да бъдат мотивирани в работата си и да приемат открито трансгранични дейности, важно е още в настоящето да им предложим перспективата за адекватно и устойчиво пенсионно осигуряване, хармонизирано на европейско равнище. Все пак пенсионното осигуряване остава отговорност на държавите-членки, което означава, че пенсионната система е преди всичко от компетентността на държавите-членки и следователно единственото, което Европа следва да осигури, е координирани насоки за държавите-членки.
<P>
Във връзка с това принципът на солидарност между поколенията и този на национална солидарност задължително трябва да бъдат взети под внимание. Освен това, що се отнася до субсидиарността, всички пенсионни системи следва да останат "възможни за износ" за гражданите.
<SPEAKER ID="314" NAME="Sylvie Guillaume" AFFILIATION="S&amp;D">
в писмена форма. - (FR) Макар този текст да има положителни аспекти, по-специално важността, която се отдава на насърчаването на заетостта с цел гарантиране на устойчивост на пенсионните системи или на позицията на социалните партньори, други аспекти ми е трудно да подкрепя, поради което гласувах "въздържал се" по текста.
<P>
Заличаването на параграф 24 относно връзката между продължителността на живота и пенсионната възраст обаче е сериозна победа на групата на Прогресивния алианс на социалистите и демократите в Европейския парламент, които по този начин искат да защитят европейския социален модел, което е обратното на целта на тази мярка. Всъщност продължителността на живота на определени социални категории намалява в резултат на условията им на труд и трудностите, пред които са изправени, когато се опитват да получат профилактични и лекарски грижи. Трябва да гарантираме, че всички европейски граждани могат да живеят достойно като пенсионери.
<SPEAKER ID="315" NAME="Richard Howitt" AFFILIATION="S&amp;D">
в писмена форма. - (EN) Лейбъристите в Европейския парламент подкрепиха този необвързващ доклад относно пенсиите и предизвикателствата вследствие на застаряващите общества и натиска върху разходите, пред който са изправени всички държави-членки на Европейския съюз. Приветстваме факта, че докладът изрично заявява, че няма подход, който е подходящ за всички държави-членки по отношение на пенсионното осигуряване, но все пак Европейският съюз може определено да добави стойност чрез обмен на идеи и координация.
<P>
Гласувахме от параграф 8 да бъде премахнато включването на частния дълг при оценката на устойчивостта на публичните финанси, тъй като считаме, че текущите условия на пазара няма да бъдат подкрепени от този вид оценка. Продължаваме също така да бъдем загрижени относно въпроса за прилагането на капиталови изисквания от типа "Платежоспособност II" спрямо пенсионните фондове, тъй като това може да увеличи разходите, без да повиши сигурността на професионалните пенсии в Обединеното кралство, вноските за които се заплащат от работодателите. Системата в Обединеното кралство, включително Фондовете за защита на пенсиите, създадени от лейбъристкото правителство, осигурява високо равнище на защита на членовете на пенсионната схема и на бенефициерите.
<P>
Действията на лейбъристите в Европейския парламент ще останат съсредоточени върху това да се гарантира, че хората, които спестяват с държавата, със своя работодател или в частни схеми ще имат реалната пенсионна защита, която им е необходима, за да се чувстват сигурни за пенсионирането си.
<SPEAKER ID="316" NAME="Juozas Imbrasas" AFFILIATION="EFD">
в писмена форма. - (LT) Демографското развитие, т.е. обърнатата пирамида на населението, която очакваме в скоро време, а така също и нарасналата продължителност на живот, на която сме свидетели, благодарение на която възрастните хора се радват по-дълго време на добро здраве и вземат активно участие в обществения живот, ни кара да обмислим стратегия, която да допринесе за нова сплотеност и съгласуваност в областта на пенсиите. Между пенсионните системи в Европа съществуват големи различия и новите държави-членки и техните граждани се сблъскват с допълнителни проблеми във връзка с преследваната цел за установяване на диверсифицирана пенсионна система (с няколко стълба), основаваща се на принципа на разпределяне на риска. Финансовата и икономическа криза показа, че нито една пенсионна система не е защитена от такива събития, но че големите бюджетни дефицити, високото равнище на безработицата и много ограничените възможности за увеличаване на облагането с данъци и други такси въздействат отрицателно преди всичко на разходопокривните системи, а някои държави-членки, като например Литва, трябваше дори да предприемат драстични мерки, а именно да намалят пенсиите, което считам, че е недопустимо и неприемливо. Държавите-членки трябва да положат всички възможни усилия и да предотвратят такива мерки за намаляване, които са болезнени за най-бедните. Въздържах се при гласуването по доклада, защото много от предложените решения са социално чувствителни и също така докладът не съдържа достатъчна оценка на ползите и рисковете, по-специално по отношение на увеличаване на пенсионната възраст или загубата на влияние от страна на държавите-членки върху пенсионната политика.
<SPEAKER ID="317" NAME="Peter Jahr" AFFILIATION="PPE">
в писмена форма. - (DE) Въздържах се при гласуването на доклада на Европейския парламент относно европейска пенсионна система. Макар по принцип да заслужава подкрепа фактът, че Европейският съюз обмисля как може да подкрепи усилията на държавите-членки да осигурят адекватни пенсии, пенсионната политика е и остава задача на съответните държави-членки, по отношение на които Европейският съюз следва единствено да предприема изключително внимателни действия при зачитане на условията в съответната държава-членка. Въпросните решения обаче не са благоприятни по-специално за германския модел на професионални пенсии. Считам, че подзаконовите нормативни актове, създаващи риск за професионалните пенсионни системи, които бяха успешно приложени в много европейски държави, не следва да се прилагат на европейско равнище. В това отношение са необходими значителни подобрения.
<SPEAKER ID="318" NAME="Arturs Krišjānis Kariņš" AFFILIATION="PPE">
в писмена форма. - (LV) Подкрепих доклада относно създаването на адекватни, устойчиви и сигурни европейски пенсионни системи, тъй като считам, че е от ключово значение да бъдат направени промени на съществуващия пенсионен модел с цел да се гарантира неговата устойчивост. Понастоящем европейските държави са изложени на риска бъдещите поколения да не могат да се възползват от пенсии, които да им осигурят достоен живот в напреднала възраст. Трябва да признаем, че в момента живеем за сметка на бъдещите поколения. Вземаме назаем, за да платим пенсиите днес. Това трябва да се промени. Пенсионната система трябва да бъде балансирана така, че текущите приходи да покриват текущите разходи. Всяко друго решение би означавало да харчим повече, отколкото имаме. Това може да се постигне по няколко начина, но трябва също така да признаем, че вече не можем да разчитаме, че ще имаме осигурена пенсия малко след като навършим 60-годишна възраст. Пенсионната възраст трябва да бъде увеличена постепенно в цяла Европа и трябва да достигне прага от 70 години. Това е един от начините да гарантираме, че бюджетът за социално осигуряване няма да се превърне в тежест за икономите на европейските страни.
<SPEAKER ID="319" NAME="Giovanni La Via" LANGUAGE="IT">
Докладът на г-жа Oomen-Ruijten се основава на Зелената книга на Комисията, представена през юли 2010 г., и се отнася до въпросите, която тази институция постави за разискване що се отнася до адекватността и устойчивостта на европейските пенсионни системи. Този документ е подготовка за бъдещата Бяла книга, съдържаща общ анализ на 27-те държави-членки и очертание на насоките, които Европейският съюз определя за своите членове, от който анализ се очаква ефективен отклик. Реакцията ми след като прочетох доклада е положителна, което е и причина да го подкрепя на гласуването. Този проектен текст определено е доста консервативен като се има предвид какво е необходимо да се направи. Все пак можем да го определим като добра отправна точка, тъй като дава най-обща представа за пенсионната система, обхващайки 27-те държави-членки. Създаването на европейска пенсионна платформа може да представлява отлична възможност за начало на разискване между институциите на Европейския съюз и на заинтересованите социални партньори. Крайната цел е приспособяването на пенсионните системи и поставянето им в контекста на демографските и икономически промени, настъпващи в света.
<SPEAKER ID="320" NAME="Patrick Le Hyaric" LANGUAGE="FR">
Не подкрепих доклада, тъй като той защитава капиталопокривни пенсионни схеми за сметка на разходопокривните публични пенсионни схеми, както и увеличаване на пенсионната възраст. Той също така подкрепя подход, който би увеличил несигурността за по-възрастните работници, насърчавайки "гъвкави" пенсии, съчетавайки работа с пенсиониране.
<SPEAKER ID="321" NAME="Elżbieta Katarzyna Łukacijewska" LANGUAGE="PL">
С огромно задоволство научих резултата от днешното гласуване по доклада на г-жа Oomen-Ruijten относно темата за адекватни, устойчиви и сигурни пенсионни системи в Европа. Считам, че пенсиите следва да бъдат сигурни и устойчиви по-специално в сегашния момент в контекста на застаряващо европейско население и финансовата криза. Текущите статистически данни ясно показват, че проблемът се задълбочава и че в Европа несъмнено са в ход демографски промени. Специалистите посочват, че към момента в Европейския съюз четирима работещи осигуряват един пенсионер, но след около 50 години работещите ще бъдат само двама.
<P>
Следователно е ясно, че е необходима по-нататъшна работа по пенсионната система и че е от ключово значение да бъдат извършени допълнителни реформи. Поради тази причина трябва да се стремим към засилена международна активност от държавите-членки, за да се гарантира, че координацията на пенсионните системи ще бъде ефективна и ефикасна. Освен това с приемането на доклада Европейският парламент ясно заявява, че няма място за дискриминация въз основа на възраст или пол, което е особено важно в контекста на социалния дебат относно равенството на работното място между жени и мъже.
<SPEAKER ID="322" NAME="Astrid Lulling" LANGUAGE="FR">
Да се работи в продължение на месеци по устойчивостта на пенсионните системи в Европа, да се изготвя амбициозен доклад, да се договарят компромиси в продължение на часове без желание да се заяви очевидното, а именно, че много правителства в Европейския съюз извършват реформи на пенсионните системи, отдавайки приоритет на удължаването на срока за внасяне на осигуровки - считам това за висша форма на безотговорност. Отричането на реалността е престъпна небрежност. Европейският парламент не решава основния проблем, защото той предизвиква разногласия.
<P>
Не одобрявам този начин на правене на политика: вместо да се стреми към единодушие на всяка цена, Европейският парламент избра категорично погрешния метод.
<P>
Негов дълг е да се стреми да избира път на действие, който е последователен и смел. Това очакват гражданите ни в момент, когато пенсионните системи, представляващи реалната полза от европейския социален модел, са в опасност.
<P>
Ето защо не мога да подкрепя доклад, който се превърна в безсмислено усилие, тъй като не взе под внимание реалното положение.
<SPEAKER ID="323" NAME="Toine Manders" AFFILIATION="ALDE">
в писмена форма. - (NL) Делегацията на Нидерландската народна партия за свобода и демокрация (VVD) в Европейския парламент гласува "против" на днешното гласуване по доклада по собствена инициатива относно Зелената книга за европейските пенсии, защото той съдържаше няколко неясноти и неточности. Подкрепяме няколко подобрения, като например насърчаването на добро съчетание на държавни и професионални пенсионни схеми в държавите-членки, както и на европейска система за проследяване за повишена мобилност на работните места с цел всеки гражданин да знае какво може да очаква от своята пенсионна система и да направи собствен избор. Все пак увеличаващата се безработица, проблемите на финансовите пазари, високият национален дълг и забавеният икономически растеж могат да доведат до трудности що се отнася до задълженията на държавите-членки за изплащане на пенсии, което може да има последици за Пакта за стабилност и растеж, а следователно и върху стабилността на еврото.
<P>
Освен това все по-застаряващото поколение оказва сериозно въздействие в много държави-членки, защото те не спестяват колкото нидерландците. Поради тази причина се нуждаем от хармонизиран надзор върху пенсионните системи, а определени държави-членки задължително трябва да организират пенсионните си системи по различен начин. Ние обаче не желаем каквато и да било намеса в пенсионната система на Нидерландия. За да се предпазим от това и въпреки че подкрепихме някои добри аспекти в доклада, като цяло оставаме на позиция "против" доклада. Група на VVD в Европейския парламент: Hans van Baalen, Jan Mulder и Toine Manders.
<SPEAKER ID="324" NAME="David Martin" AFFILIATION="S&amp;D">
в писмена форма. - (EN) Подкрепих доклада, който в началото (параграф 1) и в края (параграф 61) ясно посочва, че основната отговорност за пенсиите, която се възлага чрез принципа на субсидиарност, е на държавите-членки, а приносът на Европейския съюз се състои в осигуряването на координация, където това е възможно, и обмен на най-добри практики.
<SPEAKER ID="325" NAME="Jean-Luc Mélenchon" LANGUAGE="FR">
Докладът безотговорно се обявява в подкрепя на увеличаване на законната пенсионна възраст, а в същото време двулично предлага осъществяването на "социален и граждански диалог" по темата, като се отчитат в пълна степен резултатите от този диалог. За съжаление, срокът за необходимия референдум отдавна е изтекъл. Както се и очакваше, това е възхвала на приватизацията на разходопокривната пенсионна система, която всички знаем, че е ефективна. Пенсиониране, превърнато във финансов продукт на вътрешния пазар на пенсионни фондове при свободна лоялна конкуренция - именно това предлага докладът. Гласувам "против" и категорично осъждам текста.
<SPEAKER ID="326" NAME="Nuno Melo" LANGUAGE="PT">
Сериозният проблем за демографските тенденции, с други думи обърнатата пирамида на населението, която очакваме в скоро време, а така също и нарасналата продължителност на живот, благодарение на която възрастните хора се радват по-дълго време на добро здраве и вземат активно участие в обществения живот, ни кара да обмислим стратегия, която да допринесе за сплотеност и съгласуваност в областта на пенсиите. Тази нова реалност налага предприемането на инициативи, които да дефинират по нов начин бъдещето на младите и старите, както и солидарността между поколения и индивиди, като по този начин допринесат за устойчиви, сигурни и адекватни доходи след пенсиониране.
<SPEAKER ID="327" NAME="Willy Meyer" AFFILIATION="GUE/NGL">
в писмена форма. - (ES) Гласувах против предложението за резолюция, тъй като считам, че то представлява неприемлива атака върху правата на работниците, защото подкрепя увеличаване на годините за пенсионни вноски, увеличаване на пенсионната възраст и прогресивна приватизация на публичните пенсионни системи. Считам, че този вид мерки целят създаването на пенсионни системи, които защитават интересите на финансовия сектор и не представляват стъпка в посока на публични пенсионни системи, които са по-справедливи, устойчиви, сигурни и в полза на европейските граждани. Извършено по този начин, аз съм против прогресивното изграждане на антисоциална Европа, управлявана от пазарите и финансовите сили, които ни въвлякоха в тази криза вследствие на амбицията и безграничната си алчност, която незнайно защо ще бъде компенсирана чрез приватизацията на публичните пенсионни системи. Освен това считам, че е неприемливо резолюцията, която, от една страна, подчертава важността на това социалният диалог да получи заслужено място в пенсионните реформи, от друга страна, защитава антисоциални мерки, като например увеличаване на пенсионната възраст, което се отхвърля от повечето европейци чрез масови общи стачки.
<SPEAKER ID="328" NAME="Louis Michel" LANGUAGE="FR">
Според Ласло Андор, член на Европейската комисия, отговарящ за заетостта, социалните въпроси и приобщаването, броят на пенсионерите ще се удвои до 2060 г. в сравнение с активното население, което може да финансира пенсиите. Поради тази причина спешно трябва да помислим за бъдещето на пенсионните системи. Макар този въпрос да е от компетентността на държавите-членки, това не трябва да възпрепятства Европейския съюз да оказва помощ на държавите-членки в хода на обсъжданията, за да гарантират на европейските граждани адекватна, сигурна и устойчива пенсионна система. Възможността за адекватна и достойна пенсия в държава-членка на Европейския съюз е необходимото допълнение към принципа за свободно движение на хора. Икономическата и парична криза демонстрира необходимостта от интегриран подход, който обхваща демографските и социални аспекти, както и икономическите и финансови такива.
<SPEAKER ID="329" NAME="Alexander Mirsky" AFFILIATION="S&amp;D">
в писмена форма. - (EN) Изразявам надеждата си, че Парламентът няма да се ограничи единствено до изготвянето на доклади и провеждането на гласувания. Трябва да бъдат анализирани всички 27 пенсионни системи в Европейския съюз. Уверен съм, че ще излезе наяве масовото нарушаване на правилата в тази област в Латвия, където правителството постоянно се опитва да реши проблема с бюджетния дефицит за сметка на пенсиите. В резултат на това пенсионерите в Латвия са превърнати в заложници на хазартните действия на сегашното правителство. В повечето случаи пенсиите в Латвия са под официалния жизнен минимум. Положението се усложнява от решението на правителството да задържи плащания към втория пенсионен стълб. Това може да има много сериозни последици. Гласувах "за" с надеждата, че положението в Латвия ще бъде обект на независима оценка.
<SPEAKER ID="330" NAME="Andreas Mölzer" AFFILIATION="NI">
в писмена форма. - (DE) В Европейския съюз продължаваме да сме свидетели на значителен спад на просперитета, което определено ще стане осезаемо със загубата на периодите за защита на пазара на труда. Всяка страна трябва да се бори с демографските промени и свързаната с това липса на финансова жизнеспособност на своите пенсионни системи. Частните пенсии, които трябваше да осигурят допълнителна подкрепа, не донесоха така обсъжданото облекчение на пенсионните системи, а вместо това поставиха държавните пенсии под още по-голяма натиск. На този фон хората в Унгария например почти бяха принудени да се върнат към държавната система. Във връзка с това неизпълняемите обещания за възвращаемост от пенсионните фондове също са проблематични, както стана ясно от развитието на икономическата и финансова криза. Подобна намеса на равнище Европейски съюз често води след себе си редица проблеми например свързани с компенсационните плащания за пенсии, които откриха широки възможности за злоупотреби. Подробните аспекти на пенсиите са регулирани различно в отделните държави и това не трябва да се променя, поради което категорично отхвърлям доклада.
<SPEAKER ID="331" NAME="Claudio Morganti" LANGUAGE="IT">
Исках да изразя подкрепата си за доклада Oomen-Ruijten относно бъдещето на пенсионните системи в Европа, тъй като той ясно илюстрира принципа, който винаги трябва да бъде следван при европейските действия и инициативи: принципът на субсидиарност. В опит да се откликне на реална необходимост, а именно на нова оценка на европейските пенсионни системи на прага на демографски, икономически и социални промени, беше взето решение на отделните държави-членки да бъде позволена гъвкавостта да действат в рамките на общи европейски насоки. Ситуацията и условията в различните държави са много различни и това ни кара да не се насочваме към изготвянето на общи обвързващи правила и следователно решението за спазване на основния принцип на субсидиарност беше добро.
<SPEAKER ID="332" NAME="Franz Obermayr" AFFILIATION="NI">
в писмена форма. - (DE) Не след дълго пирамидата на населението в Европейския съюз ще се окаже обърната: в населението ще преобладава възрастовата група на хората над 55 години, продължителността на живота ще продължи да се увеличава, раждаемостта ще остане ниска, а младите хора ще навлизат на пазара на труда все по-късно. Добре осъзнаваме последиците от това: застаряващо население и все повече пречки що се отнася до финансиране на пенсиите. Онова, което действително ни е необходимо, е държавите-членки да имат по-благоприятна политика по отношение на семействата - сещам се например за въвеждането на разделяне на семейните данъци в законодателството за подоходното облагане. Приносът на семействата за гарантиране на договора между поколенията следва да бъде взет под внимание в социалното законодателство чрез постепенно намаляване на вноските за социално осигуряване. Тези аспекти не са или са недостатъчно отчетени в доклада. Все пак горещо възхваляваната масова имиграция е погрешният път за гарантиране на пенсиите ни. В крайна сметка пенсионната политика следва да остане в областта на компетентност на държавите-членки. Поради тази причина гласувах против доклада.
<SPEAKER ID="333" NAME="Wojciech Michał Olejniczak" AFFILIATION="S&amp;D">
в писмена форма. - (PL) На днешното гласуване подкрепих приемането на доклада относно устойчиви и сигурни пенсионни системи в Европа. Въпросът за бъдещите пенсии е проблем не само в Полша, но и в целия Европейски съюз. В този доклад Европейският парламент потвърди, че по отношение на въпросите, свързани с пенсионните системи, държавите-членки са тези, които носят отговорност за организацията на своята национална пенсионна система. Все пак институциите на Европейския съюз ще подкрепят дейностите на държавите-членки въз основа на принципа на субсидиарност.
<P>
Считам, че е много важно насочването на вниманието върху дискриминацията на жените в контекста на пенсионните системи и трябва да се справим с този проблем. Същевременно текущите демографски промени, които водят до застаряване на населението, създават проблеми за установяване на стабилна пенсия. Броят на пенсионерите продължава да се увеличава, а в същото време намалява броят на хората, които са активни на пазара на труда.
<P>
Друг важен въпрос е проблемът с младите хора, които не могат да си намерят работа поради положението на пазара на труда. Във връзка с това е от ключово значение броят на заетите лица да се увеличава и те да продължат да бъдат заети възможно най-дълго.
<SPEAKER ID="334" NAME="Alfredo Pallone" LANGUAGE="IT">
Подкрепих доклада на г-жа Oomen-Ruijten, защото считам, че усилията за полагането на основите на толкова важна цел като тази за обща европейска пенсионна система, като същевременно се спазва стриктно принципът на субсидиарност, е сериозна стъпка в посока към реална социално-политическа интеграция. Законодателната рамка определено е сложна, но Бялата книга на Европейската комисия относно пенсионните системи вече очертава пътя, който да следва Съюзът. Докладът по-специално цели да установи адекватни, устойчиви и сигурни критерии, призовавайки държавите-членки да разискват въпроса, да представят пред обществеността формулираните предложения и да работят заедно за изготвянето на истински съвместен план чрез отворения метод на координация. Обсъждаме пакета за икономическо управление на равнище Европейски съюз, за да реформираме Пакта за стабилност и растеж и да създадем общи правила. За да въведе финансите си в ред, всяка държава трябва да извърши пенсионна реформа. Поради тази причина считам, че е логично да имаме общи правила и в тази област, защото това ще улесни мониторинга и изпълнението на Пакта за стабилност и растеж.
<SPEAKER ID="335" NAME="Maria do Céu Patrão Neves" LANGUAGE="PT">
Докладът относно адекватни, устойчиви и сигурни европейски пенсионни системи представлява важна стъпка от изпълнението на координационна политика в Европейския съюз. Всъщност макар това да е от компетентността на държавите-членки, пенсионната система е пряко свързана с финансовия пазар, а също така е една от областите, включени в Пакта за стабилност и растеж. Предвид демографските причини, които са известни на всички, възниква необходимост от обмислянето на стратегия, която да увеличи сплотеността и съгласуваността в областта на пенсиите. Трябва да създадем инициативи, които да дефинират по нов начин бъдещето на младите и старите, както и солидарността между поколения и индивиди, като по този начин допринесат за устойчиви, сигурни и адекватни доходи след пенсиониране. Съществуват сериозни разлики между различните пенсионни системи в Европа, но е важно да бъде създадена обща платформа, като определим ясно разделението на отговорностите. По този начин ще бъде възможно да създадем заедно устойчива и сигурна система; съвременна система, която отчита свободата на движение в Европа, която се основава на схващането, че мобилността е от ключово значение, по-специално за по-младите поколения, и разбира се, за ефективен и ефикасен пазар на труда. Подкрепих доклада поради всички тези причини.
<SPEAKER ID="336" NAME="Rovana Plumb" AFFILIATION="S&amp;D">
в писмена форма. - (RO) През ноември 2009 г. Румъния е имала 5,54 млн. пенсионери и 5,65 млн. лица, плащащи осигуровки в публичната пенсионна система. Осигуряването на адекватни, устойчиви пенсии на Европейските граждани сега и в бъдеще е приоритет на Европейския съюз. Постигането на тези цели в една застаряваща Европа е сериозно предизвикателство и държавите-членки трябва да се подготвят за това, като реформират пенсионните си системи. Държавите-членки трябва да подобрят адекватността на пенсиите посредством борба срещу дискриминацията въз основа на пола, която съществува на пазара на труда, по-специално чрез намаление от 10% на различията в заплащането до 2020 г. Публичната пенсионна система трябва да се укрепи за сметка на частната система. Не трябва да приватизираме публичната пенсионна система просто за да гарантираме стабилност на пенсионните фондове за сегашните и бъдещите пенсионери.
<P>
Макар че тенденцията на европейско равнище е към увеличаване на пенсионната възраст, това следва да бъде прилагано гъвкаво според сектора и тежестта на условията на труд, като в същото време се взема под внимание и стажът. За създаването на работни места е необходима активна подкрепа. Качеството на работа също трябва да бъде подобрено, за да се повиши броят на хората, които ще допринасят активно за финансиране на бъдещите си пенсии.
<SPEAKER ID="337" NAME="Frédérique Ries" LANGUAGE="FR">
Постигането на устойчивост на пенсионните системи е едно от основните предизвикателства, пред които е изправена политическата класа, за да съумее да запази общото добро и социалния мир. Макар в това отношение компетенциите на Европа да са ограничени, беше също така важно Европейският парламент да изрази становището си като последващо действие след Зелената книга, публикувана от Комисията. Това беше постигнато с приемането на изключително подробния доклад Oomen-Ruijten, което потвърждава необходимостта от реформиране на пенсионните системи вследствие на неблагоприятната тенденция на съотношението между броя на хората над 65 години към заетите лица. Освен това решението е в съответствие с неотдавнашното изследване на Евробарометър, което показва мъдростта и зрелостта на европейските граждани, 73% от които са на мнение, че ще трябва да работят по-дълго или да спестяват повече за напредналата си възраст. Преобладаващата идея за удължаване на трудовия живот над 65 години безспорно беше посрещната със смесени реакции от страна на обществеността. В крайна сметка това може да е за добро, защото ще бъде необходимо да бъдат дръпнати други лостове. Дори само в случая на моята страна, Белгия, в която процентът на безработица сред по-възрастните работници е един от най-ниските в Европейския съюз, има неотложна необходимост от насърчаване на белгийските работници да останат по-дълго на пазара на труда.
<SPEAKER ID="338" NAME="Crescenzio Rivellini" LANGUAGE="IT">
Днес Парламентът гласува по доклада, озаглавен "Към адекватни, устойчиви и сигурни европейски пенсионни системи". След като взе под внимание демографските тенденции и последиците от икономическата и финансова криза Комисията реши, че с цел да осъвремени пенсионните политики, е необходимо да предприеме координирани действия по: адаптирането на пенсионните системи, устойчивостта, баланса между продължителността на трудовия живот и продължителността на пенсионирането, премахването на пречките пред мобилността, по-голяма прозрачност на пенсионните системи и защита на платежоспособността.
<P>
В доклада искаме да признаем и запазим индивидуалните отговорности, за да създадем устойчива и сигурна система, която е способна да гарантира адекватна пенсия на равнище държава-членка. Съвременна система, която отчита по-специално необходимостта на новото поколение от мобилност и предлага решения не само за настоящето, но и за близкото бъдеще.
<SPEAKER ID="339" NAME="Raül Romeva i Rueda" AFFILIATION="Verts/ALE">
в писмена форма. - (ES) Въпреки факта, че гласуването допусна включването на някои ключови елементи от социалната отговорност, все пак останаха някои нежелателни аспекти, които ме мотивираха да се въздържа на окончателното гласуване. Такъв е случаят например в частта на параграф 21, в която се иска държавите-членки да подобрят достъпа на гражданите до частните пенсионни спестовни схеми.
<SPEAKER ID="340" NAME="Licia Ronzulli" LANGUAGE="IT">
Европейските пенсионни системи се намират във все по-тревожно състояние. Трябва да действаме незабавно, за да гарантираме, че мъжете и жените имат равни възможности, като защитим онези, които решат да се пенсионират днес и в същото време да осигурим защита и на лицата, които тепърва навлизат на пазара на труда. Жените в Европа все още получават средно заплащане, което e с 18% по-ниско от това на мъжете. Основната последица от тази разлика в заплащането става очевидна в пенсионна възраст: тъй като са получавали по-ниско възнаграждение в хода на трудовия си живот, жените имат и по-ниски пенсии. В резултат на това жените са засегнати в по-голяма степен от постоянна бедност, отколкото мъжете. Най-вече по време на криза трябва да включим перспективата, свързана с пола, във всички политики, като приемем национални мерки, които са съгласувани и координирани на европейско равнище. Гласувах в подкрепа на доклада Oomen-Ruijten, защото считам, че това е добър компромис, който може да подкрепи диалога между държавите-членки и европейските институции по въпроса за модернизирането на пенсионните системи.
<SPEAKER ID="341" NAME="Oreste Rossi" LANGUAGE="IT">
Подкрепяме доклада относно Зелената книга "Към адекватни, устойчиви и сигурни европейски пенсионни системи", тъй като Европейската комисия цели да подпомогне държавите-членки, без да изземва отговорността от отделните страни, която трябва да направи оценка на връзката между продължителността на живота и предвидената от закона пенсионна възраст. Тя също така цели да премахне пречките пред трансграничната мобилност и да създаде Европейски орган за застраховане и професионално осигуряване, който да е отговорен за създаването на система за координация при спешни случаи и който да подкрепя държавите-членки.
<SPEAKER ID="342" NAME="Daciana Octavia Sârbu" LANGUAGE="RO">
27-те държави-членки на Европейския съюз имат различни пенсионни системи. Все пак обърнатата пирамида на населението и увеличената продължителност на живота налагат изготвянето на стратегия, която да укрепи сплотеността и съгласуваността на пенсиите в Европейския съюз. Искам също така да посоча и очевидните недостатъци в случая на мобилността на работната сила между различните държави-членки. Има случаи, в които пенсионните права не се прехвърлят адекватно между различните държави-членки на Европейския съюз. В това отношение трябва да насърчим сътрудничеството между държавите-членки.
<P>
От друга страна, имаме морален дълг да пазим правото на нашите граждани да се възползват от пенсии, които им осигуряват достоен живот.
<SPEAKER ID="343" NAME="Peter Skinner" AFFILIATION="S&amp;D">
в писмена форма. - (EN) Мога да подкрепя най-общите цели на доклада, тъй като основният проблем, който се стреми да реши, е създаването на устойчив подход към пенсионното осигуряване. Считам, че регулаторната дейност, която ще произтече от Зелената книга, ще внесе в работата на надзорните органи необходимата последователност, за да се поддържа сигурна и устойчива пенсионна система.
<P>
Все пак като се имат предвид съществуващите различия в пенсионните системи на държавите-членки, както и обхватът и дълбочината на пенсионното осигуряване, е важно, че Комисията се съобрази с волята на Парламента да не налага капиталови стандарти, сходни с тези в застрахователния и банковия сектор. Считам, че пенсиите могат и следва да бъдат третирани отделно що се отнася до капиталовите изисквания за адекватност.
<P>
Освен това е налице първостепенна необходимост от един действително европейски подход предвид начина, по който демографските тенденции ще принудят бъдещите поколения да прилагат устойчиви скъпоструващи схеми, които са претоварени, а по-възрастните поколения ще бъдат изправени пред потенциална бедност.
<SPEAKER ID="344" NAME="Alyn Smith" AFFILIATION="Verts/ALE">
в писмена форма. - (EN) Г-н председател, докладът съдържа множество положителни аспекти. Като цяло обаче не мога да го подкрепя. Приветствам факта, че в Парламента сме загрижени за пенсионното осигуряване на правителствата на нашите държави-членки и считам за правилно да обменяме най-добри практики. Не мога обаче просто да подкрепя доклада като цяло, тъй като не съм съгласен, че ролята на Европейския съюз трябва да включва нещо повече от дейността по обмен на информация в областта на пенсиите. Най-добрите органи, които трябва да работят в областта на пенсиите, а и на практика по всички социални въпроси, са националните или местните органи, а не ние. Докладът по собствена инициатива призовава за твърде голяма степен на централизиран контрол, за което просто не съм убеден, че ще сработи или че ще добави стойност.
<SPEAKER ID="345" NAME="Bart Staes" AFFILIATION="Verts/ALE">
в писмена форма. - (NL) Проблемът с все по-застаряващото ни население ни поставя пред сериозни трудности, а кризата принуждава държавите-членки да съкращават разходи. Не трябва обаче да позволим проблемът със застаряващото население да ни повлече към нова европейска дългова криза. Държавите-членки, които спестяват средства, не следва да го правят лекомислено. Резолюцията подчертава, че първият стълб на пенсионната система, е основният. Това предполага стабилен и балансиран национален бюджет. Освен това няма съмнение, че стабилните доходи са гаранция срещу бедността. Изразявам също така задоволството си, че бяха признати пенсионните права на жените и беше поставен по-силен акцент върху равенството между половете, заедно с признанието, че не трябва да се допуска дискриминиране на възрастните хора, които са на пазара на труда. Резолюцията също така обръща необходимото внимание на преносимостта на придобитите пенсионни права. Днес никой не работи за едно и също дружество или дори в собствената си страна през целия си живот. В една обединена Европа е от ключово значение гражданите да имат възможност да прехвърлят такива права. Ето защо Европейският парламент иска Европейската комисия по-добре да координира преносимостта на пенсиите на европейско равнище.
<SPEAKER ID="346" NAME="Silvia-Adriana Ţicău" AFFILIATION="S&amp;D">
в писмена форма. - (RO) Докладът, изготвен от Ria Oomen-Ruijten относно Зелената книга, озаглавена "Към адекватни, устойчиви и сигурни европейски пенсионни системи", представлява важен принос към разискването за бъдещето на европейските пенсионни системи. Считам, че държавите-членки трябва да изготвят разпоредби, които да гарантират адекватни пенсии за техните граждани. Призоваваме държавите-членки да създадат най-адекватната пенсионна система, за да гарантират достоен жизнен стандарт за всички, като по-специално внимание се обръща на най-уязвимите групи в обществото. Гласувах в подкрепа на точка 24, която призовава държавите-членки да насърчават възрастните да продължат да се трудят посредством мерки за данъчни и социални облекчения.
<P>
Гласувах също така за насърчаване и улесняване на съчетаването на работата и пенсията, както и за въвеждане на възпиращи мерки, така че предприятията да не могат да уволняват възрастните хора така лесно.
<P>
Гласувах против увеличаването на пенсионната възраст, защото считам, че хората, които навършат определена възраст, но искат и могат да работят, следва да бъдат насърчавани, а не принуждавани да работят по-специално в момент, когато процентът на безработица в 27-те държави-членки на Европейския съюз е 10%, а сред младите е 20%.
<SPEAKER ID="347" NAME="Georgios Toussas" LANGUAGE="EL">
Зелената книга на Европейската комисия относно европейските пенсионни системи, която беше приета днес съгласно доклада чрез съюзяването на политическите представители на капитала в Европейския парламент (социалдемократи, консерватори и либерали), е антисоциално чудовище. Тя цели да създаде основата на новия антисоциален Пакт за конкурентоспособност на Европейския съюз, създаден да разруши европейските системи за социално осигуряване и да ги замени с частни, индивидуални осигуровки - новата златна кокошка, която ще носи златни яйца за сметка на работниците и в полза на капитала. На практика се премахват публичните разходи за социално осигуряване, пенсии и помощи. Тристълбовата система свежда държавната пенсия до бедняшко подаяние, като по този начин отваря широко вратите за т.нар. трети стълб на частното осигуряване. Има призиви за увеличаване на пенсионната възраст в зависимост от продължителността на живота; с други думи работа до гроб. Гръцката комунистическа партия гласува против този безплоден антитрудов документ на Европейския съюз относно европейските пенсионни системи. След като сме изправени пред тези събития искаме да подчертаем, че работниците имат неотложна необходимост да въстанат масово и да сложат край на тези антиосигурителни мерки и на новата свирепа атака, организирана от капитала и буржоазните правителства в новия Пакт за конкурентоспособност на Европейския съюз.
<SPEAKER ID="348" NAME="Thomas Ulmer" AFFILIATION="PPE">
в писмена форма. - (DE) Подкрепих доклада Oomen-Ruijten относно Зелената книга за пенсионните системи. Резултатите от преговорите са приемливи според становището на Християндемократическия съюз на Германия и осигуряват подходящата основа за последващата Бяла книга. Когато вървим напред, е важно да запазим германските професионални пенсии, стажът и защитата от несъстоятелност за съществуващите задължения. В никакъв случай професионалните пенсии не трябва да се прехвърлят в задължителна европейска пенсионна система.
<SPEAKER ID="349" NAME="Viktor Uspaskich" AFFILIATION="ALDE">
в писмена форма. - (LT) Изразявам задоволството си, че докладчикът признава наличието на сериозни различия между пенсионните системи в Европа и факта, че гражданите на някои държави-членки - например литовците - са изправени пред допълнителни проблеми. Животът на пенсионерите в моята страна не е лесен. В последно време стана и още по-труден - миналата година месечната пенсия на литовските пенсионери беше намалена с 5%. Крайно време е да спрем да прилагаме двойни стандарти. В някои европейски държави, като например Литва, правителството заявява, че кризата е приключила и че икономиката постепенно започва да се възстановява. Когато обаче трябва да предприемем практически мерки, лидерите ни заявяват, че не могат да осигурят необходимите ресурси, за да върнат пенсиите на предишното им равнище. Изведнъж декларират, че кризата все още не е приключила. Финансовата устойчивост е важна при реформирането на пенсионните ни системи, но също така е важно осигуряването на адекватни доходи. Реална устойчивост не може да бъде постигната, без да се гарантира адекватност на пенсиите. Застаряващото население и натискът от финансово естество показват, че нашият пазар на труда се променя. Това трябва да бъде взето под внимание, когато се реформират пенсионните системи. Балансът между гъвкавост и сигурност на пазара на труда е в полза на приспособимостта на икономиката и следователно допринася за устойчиви, сигурни и справедливи пенсии.
<SPEAKER ID="350" NAME="Peter van Dalen" AFFILIATION="ECR">
в писмена форма. - (NL) Европа и пенсии - това е наболелият въпрос. Различните държави-членки обмислят начини за намаляване на националния си дълг, обвързвайки пенсионните фондове с дълговете си. Г-жа Меркел и г-н Саркози вече пряко посочиха централизация на пенсиите като част от плановете им за единна, централно управлявана Европа. Обявявам се против всяко регулиране на пенсиите на европейско равнище. Пенсионните системи са структурирани различно в различните държави-членки. Те са почти несравними. Освен това между пенсионните системи в отделните държави-членки има различия по отношение на мащаб, надеждност и надзор. Не искам да видя стабилната нидерландска пенсионна система да пострада поради хаоса в някои други държави-членки.
<P>
Онова, което считам все пак за разумно, е държавите-членки да обменят информация за пенсионните си системи и по този начин да се стремят да решават специфични проблеми. Тук имам предвид например университетските изследователи, които отиват в други държави-членки, чиито данъчни органи след това събират допълнителни налози върху пенсиите, които са натрупали на друго място. Такива прекалени действия следва да бъдат прекратени незабавно, но това не означава, че трябва да преработим цялата система на европейско равнище.
<SPEAKER ID="351" NAME="Derek Vaughan" AFFILIATION="S&amp;D">
в писмена форма. - (EN) Подкрепих доклада, който настоятелно призовава държавите-членки да гарантират, че пенсиите са устойчиви в светлината на предизвикателствата вследствие на застаряващото население и натискът за разходи в целия Европейски съюз. Приветствам факта, че докладът признава, че няма подход, който е подходящ за всички държави-членки по отношение на пенсионното осигуряване, но че Европейският съюз може определено да добави стойност при обмена на информация и при координацията.
<P>
Включването на частния дълг в оценката на устойчивостта на публичните финанси не следва да намира място в доклада, тъй като текущите пазарни условия не биха подкрепили такъв вид оценка. Освен това прилагането на капиталови изисквания спрямо пенсиите има вероятност да увеличи разходите, без да повиши сигурността за професионалните пенсии, финансирани от работодателите. Това не следва да бъде задължително, когато е налице защитна схема; например Фондът за защита на пенсиите в Обединеното кралство, създаден от предишното лейбъристко правителство, вече осигурява високо равнище на защита на членовете и бенефициерите на пенсионната схема.
<P>
Аз и колегите ми лейбъристи ще продължим да работим с цел да гарантираме, че хората, които спестяват с държавата, с работодателя си или към частни фондове, имат онази реална защита на пенсиите, която им е необходима, за да се чувстват сигурни за пенсионирането си.
<SPEAKER ID="352" NAME="Iva Zanicchi" LANGUAGE="IT">
Подкрепих доклада на г-жа Oomen-Ruijten, макар да считам, че приетият текст е твърде предпазлив, постоянно повтаряйки колко важен е принципът на субсидиарност. Независимо от това считам, че докладът, след който несъмнено предстои публикуването на Бялата книга на Комисията, дава възможност да бъдат продължени ефективните работни отношения между държавите-членки и институциите на Европейския съюз по трудния въпрос за модернизирането на европейските пенсионни системи.
<SPEAKER ID="354" NAME="Luís Paulo Alves" LANGUAGE="PT">
Аз гласувам в подкрепа на предложението за резолюция, защото съм убеден, че преговорите за присъединяване с Хърватия могат да приключат през първото полугодие на 2011 г., при условие че изпълнението на необходимите реформи продължи. За постигане на тази цел, през последната фаза Хърватия ще трябва да мобилизира всички свои усилия за укрепване на публичната администрация и съдебната власт, за да постигне напредък в борбата с корупцията., да гарантира пълно сътрудничество с Международния трибунал за бивша Югославия, да продължи с процеса на приватизация и да приеме планове за преструктуриране. Аз също така гласувам в подкрепа на резолюцията, защото в нея се препоръчва да се изпълнява арбитражното споразумение между Хърватия и Словения относно границата, и поради напредъка, постигнат в решаването на други двустранни спорове, като граничните спорове със Сърбия, Черна Гора и Босна и Херцеговина. Въпреки че на Хърватия все още предстои да приключи преговорите по шест политически глави от достиженията на правото на ЕС, аз считам, че добрите резултати, постигнати през 2010 г., ще служат на хърватските органи като основа за полагане на окончателните усилия за приключване на преговорите.
<SPEAKER ID="355" NAME="Laima Liucija Andrikien" AFFILIATION="PPE">
в писмена форма. - (LT) Аз гласувах в подкрепа на предложението за резолюция относно доклада за напредъка, осъществен от Хърватия през 2010 г. С този документ Европейският парламент потвърждава, че Хърватия е осъществила значителен напредък в преговорите за интеграция в Европейския съюз. Приемам разпоредбата на резолюцията относно възможността за приключване на преговорите за присъединяване на Хърватия през първото полугодие на 2011 г., при условие че необходимите реформи продължат да се осъществяват с решителност, чрез, по-специално, укрепване на публичната администрация и съдебната власт, продължаване на борбата срещу корупцията, гарантиране на устойчивостта на връщането на бежанците, пълно сътрудничество с Международния трибунал за бивша Югославия (МТБЮ), продължаване на процеса на приватизация и приемане на планове за преструктуриране на корабостроителниците в затруднено положение. Това са много важни условия и тяхното правилно изпълнение или най-малкото постигането на значителен напредък в споменатите области ще покаже ангажираността и готовността на Хърватия да стане държава-членка на ЕС.
<SPEAKER ID="356" NAME="Zigmantas Balčytis" AFFILIATION="S&amp;D">
в писмена форма. - (LT) Аз приех предложението за резолюция, чрез което Европейският парламент подкрепя присъединяването на Хърватия към Европейския съюз. Присъединяването на Хърватия носи със себе си както европейско, така и регионално измерение, и аз бих насърчил другите държави от региона на Западните Балкани да започнат и изпълнят реформите, свързани с присъединяването. Преговорите за присъединяване с Хърватия напреднаха значително, но основните реформи в областта на публичната администрация и съдебната власт, корупцията, завръщането на бежанците и т.н. все още не са завършени. Хърватия трябва да осъществи значителен напредък в решаване на двустранните спорове със съседните държави, като граничните спорове със Сърбия, Челна Гора и Босна и Херцеговина, за да не се допусне тези спорове да се превърнат в пречка за бъдещото разширяване на ЕС след присъединяването на Хърватия.
<SPEAKER ID="357" NAME="Elena Băsescu" AFFILIATION="PPE">
в писмена форма. - (RO) Аз гласувах в подкрепа на приемането на доклада относно напредъка, осъществен от Хърватия, защото считам, че процесът на присъединяване към ЕС подчертава значителното подобрение на положението в този район. Истина е, че зачитането на основните права, положението на бежанците и приватизацията на отрасъл корабостроене са главите, по които има най-голям напредък. Тук бих искала също така да приветствам изпълнението на мирното споразумение и всичко, което то носи със себе си. Сътрудничеството с Международния трибунал за бивша Югославия е от решаващо значение за успешното приключване на преговорите. Надявам се, че в бъдеще хърватските органи ще разрешат на разследващите органи достъп до необходимите документи. Един от въпросите, които се споменават в документа, е относно делата за военни престъпления. Тези, които са дадени под съд или не биват осъждани, или получават символични наказания. Искам да подчертая значението на системата за раздаване на справедливо правосъдие за всяка страна кандидатка за членство.
<P>
Наследството от конфликта през 90-те години и незачитането на правата на малцинствата са неприемливи от страна на една бъдеща държава-членка. Желателна е законодателна намеса в тези области. Намерението на унгарското председателство да приключи преговорите до края на първото полугодие на 2011 г. е похвално и е възможно Хърватия да пресече финалната линия навреме. Нейното присъединяване ще изпрати положителен сигнал в региона, потвърждавайки отново доверието към ЕС във връзка с ограничеността от условия на процеса. Искам да завърша с потвърждаване на безрезервната подкрепа на Румъния за присъединяването на Хърватия към ЕС.
<SPEAKER ID="358" NAME="Sebastian Valentin Bodu" LANGUAGE="RO">
Докладът относно напредъка, осъществен от Хърватия през 2010 г., показва решителността на правителството в Загреб да изпълни критериите за присъединяване към Европейския съюз. Въпреки това Европейския съюз за пръв път е изправен пред ситуация, в която мнозинството от гражданите на Хърватия не считат, че присъединяването към ЕС ще бъде от полза за страната, което е противоположно на значителната вълна на оптимизъм, наблюдавана сред населението на държавите от Централна и Източна Европа, които се присъединиха при последните два кръга на разширяване. Докладът от 2010 г. относно Хърватия подчертава загрижеността на институциите на ЕС във връзка с това положение. Ето защо към органите и гражданското общество беше отправен призив да се включат в убеждаването на хърватите, че членството в ЕС ще окаже положително въздействие върху тяхната страна. Аз приветствам усилията на хърватските органи и амбицията им да приключат преговорите за присъединяване през тази пролет.
<P>
Хърватия заслужава да бъде поздравена и за факта, че държава, която толкова време е била опустошавана от конфликти, е успяла да постигне забележителен напредък за прилагане и изпълнение на достиженията на правото на ЕС. Освен това всяко споменаване за възможността за забавяне на присъединяването на Хърватия може да бъде тълкувано единствено като забележка, подхвърлена без много мислене.
<SPEAKER ID="359" NAME="Antonio Cancian" LANGUAGE="IT">
Аз гласувах решително в подкрепа на доклада, защото считам, че Хърватия продължава да изпълнява правилно реформите, необходими за членство в ЕС. На икономическо равнище считам, че Хърватия е готова да изгражда и поддържа отношения с другите държави-членки на ЕС. Всъщност независимо от всеобщата криза, тя успява да поддържа макроикономическа стабилност, особено чрез развитие на инфраструктурата на услугите и туризма. Считам, че страната трябва да бъде насърчена да се възползва напълно от своите ресурси, особено от географското си разположение като стратегическа транспортна връзка между Западна Европа и Балканите, между Централна Европа и региона на Адриатическо и Средиземно море. По-нататъшното развитие на нейната инфраструктура може да осигури огромен потенциал на страната. Ето защо нейното сътрудничество с Европейския съюз по изпълнение на участъци от трансевропейската транспортна мрежа TEN-T, трансевропейската енергийна мрежа TEN-E и електронната трансевропейска мрежа e-TEN, които оказват влияние върху територията на Хърватия и могат да бъдат разработени в система PPP (протокол от точка до точка) в пълно сътрудничество с ЕС, се оказва много плодотворно. Преговорите ще приключат през първата половина на 2011 г., когато ще завърши процесът на присъединяване. Аз съм убеден, че този срок ще бъде спазен.
<SPEAKER ID="360" NAME="Maria Da Graça Carvalho" LANGUAGE="PT">
Бих искала да поздравя Хърватия за значителния напредък, отбелязан в постигане на критериите, необходими за приключване на преговорите за присъединяване. Твърдо съм убедена, че бързото присъединяване на Хърватия ще допринесе за насърчаване на останалите страни от Западните Балкани да изпълнят свързаните с присъединяването реформи. Приветствам усилията на хърватското правителство да заеме категорична позиция срещу всички форми на корупция, но призовавам хърватските органи да засилят още повече административния капацитет на органите за борба с корупцията и да насърчават културата на политическа отчетност. Приветствам напредъка, постигнат в областта на правата на жените и равенството между половете, тъй като около 25% от местата в парламента и почти половината от административните постове в публичния сектор се заемат от жени, което свидетелства за напредъка по отношение на равенството между половете. Въпреки това процентът на жените, заемащи ръководни длъжности в предприятията, продължава да бъде нисък и все още има разлика в заплащането на мъжете и жените. Призовавам за активно насърчаване на участието на жените в органите, вземащи икономически и политически решения, и за своевременно прилагане на Закона за равенството между половете, включително на принципа на равно заплащане.
<SPEAKER ID="361" NAME="Daniel Caspary, Ingeborg Gräßle, Elisabeth Jeggle, Andreas Schwab, Thomas Ulmer и Rainer Wieland" AFFILIATION="PPE">
в писмена форма. - (DE) Ние твърдо подкрепяме бързото присъединяване на Хърватия към Европейския съюз. Народът на Хърватия е изпълнен с големи очаквания за членството. Те обаче могат да бъдат удовлетворени само ако Хърватия наистина е готова за присъединяване и ако всички критерии за присъединяването бъдат изпълнени. Хърватия вече е по-напреднала в този процес, отколкото много от настоящите държави-членки по време на тяхното присъединяване.
<P>
Докладът на Комисията относно напредъка обаче показва ясно, че все още има да се върши работа в някои области. Това дава основания да се надяваме на своевременно приключване на преговорите за присъединяване - надеждите обаче не трябва да се засилват от днешното решение. За нас завършеността е по-важна от бързината и сигурното изпълнение е по-важно от обещанията. Ние не трябва да повтаряме предишните грешки. Нищо друго няма да бъде в интерес на Европейския съюз или на Хърватия и нейния народ. Затова днес ние се въздържахме при гласуването.
<SPEAKER ID="362" NAME="Edite Estrela" LANGUAGE="PT">
Аз гласувах в подкрепа на предложението за резолюция относно доклада за напредъка, осъществен от Хърватия през 2010 г., тъй като съм убедена, че преговорите за присъединяването на Хърватия към ЕС ще приключат до юни 2011 г., при условие че бъдат положени необходимите усилия за продължаване на реформите. Подкрепям разширяването, при условие че държавите кандидат-членки изпълняват предварително установените критерии. Колкото повече държави участват в европейския проект, толкова по-добре за ЕС и неговите граждани, които ще се радват на единно пространство на мир, свобода, демокрация, напредък и благоденствие.
<SPEAKER ID="363" NAME="Diogo Feio" LANGUAGE="PT">
Хърватия изпълнява критериите за присъединяване с неоспорим успех и полага усилия да продължи по този път, независимо от допълнителните трудности, пред които е изправена при настоящото международно положение. Тя е добър пример за всяка държава, възнамеряваща да стане част от Европейския съюз. Не мога да не отбележа, че повечето неотдавнашни проучвания показват, че хърватите са скептично настроени по отношение на бъдещото влизане на страната им в Европейския съюз и критикуват действията на ЕС. Вместо да оспорвам мнението на хърватския народ, аз считам, че техните съмнения заслужават сериозно размишление относно начина, по който трябва да бъде ръководен Европейският съюз. Считам, че в предложението си за резолюция докладчикът, г-н Hannes Swoboda, е предпочел да изрази мнения относно въпроси като сексуалната ориентация и нейната защита в конституцията, което не само няма нищо общо с истинските въпроси поставени на разискване, но също така трябва да бъде от изключителната компетентност на държавите-членки.
<SPEAKER ID="364" NAME="José Manuel Fernandes" LANGUAGE="PT">
Настоящото предложение за резолюция е относно доклада за напредъка, осъществен от Хърватия през 2010 г., в процеса на присъединяването й към ЕС - ангажимент, поет от Европейския парламент, за който никакви дипломатически усилия не са били спестени. Приветствам напредъка, постигнат в преговорите за присъединяване, които трябва да приключат в края на първото полугодие на 2011 г., а така също и усилията, положени от Европейската комисия по отношение на другите държави от Западните Балкани, които са процес на присъединяване към ЕС.
<P>
Считам, че може да се съжалява, че хърватският парламент и правителство не са постигнали желания напредък по измененията на конституцията, а именно относно децентрализацията и реформата на публичната администрация, особено чрез деполитизирането й, борбата с корупцията и свободата на печата. Считам, че всички споменати в доклада проблеми ще бъдат решени или най-малкото намалени, за да може присъединяването да се осъществи бързо и да действа като катализатор за членство на съседните държави.
<SPEAKER ID="365" NAME="Ilda Figueiredo" LANGUAGE="PT">
Относно настоящия доклад е важно да се посочи, че, според "Евробарометър" повечето от членовете на Парламента не са доволни от факта, че мнозинството от хърватското население счита, че присъединяването към ЕС "не би донесло ползи за страната". Какво може да се направи за противопоставяне на това мнение? Както винаги, отговорът е да се засили пропагандата в опит да се манипулира истината за това, какво е ЕС.
<P>
Изкарват се същите стари неолиберални догми - намаляване на държавната намеса в икономиката и създаване на отворен и конкурентен пазар чрез унищожаване на услугите от общ интерес, промяна на трудовите отношения в полза на капитала под претекст за тяхната "грубост" и чрез премахване на суверенитета и на един независим проект за развитието на Хърватия.
<P>
Накрая докладът дава съвсем ясно да се разбере кой е извлякъл полза от агресията на НАТО и от разпадането на Югославия. Хърватия е на привилегировано местоположение. Тя е транспортен коридор от голямо значение за пазарите на вноса и износа на Изтока и Далечния Изток. Ясно е, че присъединяването към ЕС не цели да насърчава правото на развитие на Хърватия и нейния народ, а преди всичко да облагодетелства великите сили и техните икономически групи.
<SPEAKER ID="366" NAME="Lidia Joanna Geringer de Oedenberg" LANGUAGE="PL">
Напоследък Хърватия постигна значителен напредък по отношение на присъединяването към ЕС и вероятно скоро ще стане двадесет и осмата държава-членка на ЕС. През 2010 г. преговарящите за ЕС и Хърватия затвориха 11 глави, като с това постигнаха общо 28 (от изискваните 35). Миналогодишното постижение недвусмислено показва решителността на Хърватия да продължи с реформите и скоро ще позволи на нейните граждани да се възползват от членството в ЕС. По време на последната среща на министрите на ЕС и Хърватия, която се проведе на 22 декември 2010 г. в Брюксел, преговарящите затвориха три важни глави - относно правосъдието, свободите и сигурността, външната сигурност и отбраната, и околната среда. Затварянето на тези глави сочи, че правната система на Хърватия е заздравена и че е постигнат напредък в няколко области едновременно, като например по-широко сътрудничество между Хърватия и международната общност относно военните мисии и гражданските въпроси ("външна сигурност и отбрана"), и гарантиране на по-добро качество на въздуха и водата за населението на Хърватия (околна среда).
<P>
Преговорите за присъединяването на Хърватия към Европейския съюз започнаха през октомври 2005 г. Независимо от някои логистични проблеми, присъединяването на Хърватия е твърдо подкрепяно от държавите-членки на ЕС и много от тях очакват бърз напредък по отношение на затварянето на останалите седем глави до края на 2011 г.
<SPEAKER ID="367" NAME="Robert Goebbels" LANGUAGE="FR">
Аз гласувах в подкрепа на предложението за резолюция. Хърватия категорично има място в Европейския съюз. Въпреки това аз няма да гласувам за друго бъдещо членство, докато бюджетът на Съюза не се увеличи значително. По-нататъшно разширяване не може да бъде постигнато без допълнителни средства за Съюза.
<SPEAKER ID="368" NAME="Bruno Gollnisch" LANGUAGE="FR">
Моето гласуване за предложението за резолюция на комисията по външни работи на Парламента относно напредъка, осъществен от Хърватия в посока към членството й, е знак на недоверие в ползите от Европейския съюз, което според проучвания на общественото мнение се споделя от мнозинството от хърватите. Може да се съжалява, че органите на държава, която стана независима и суверенна след ужасен конфликт, не искат да си дадат почивка, докато не поставят страната под чуждо робство, против общественото мнение. Аз гласувах против Договора от Маастрихт. Гласувах против европейската конституция. Щях да гласувам против Договора от Лисабон, ако моето правителство беше имало куража да го постави на гласуване от френския народ. Надявам се, че ще бъде проведено пряко обсъждане с хърватите относно присъединяването на тяхната страна към Съюза и че тяхната воля, за разлика от волята на французите, ирландците и датчаните, ще бъде зачетена. Да гласувам в подкрепа на резолюция, в която се съжалява, че съдбата на малцинствени групи, практикуващи такива или онакива форми на отклоняващо се сексуално поведение, не е предмет на основна загриженост, в която се проповядва засилена пропаганда с цел да се променят в обратна посока негативните резултати от проучвания на общественото мнение, и се насърчават същите икономически грешки като тези, които бяха извършени в нашите страни, наистина не беше възможно.
<SPEAKER ID="369" NAME="Sylvie Guillaume" LANGUAGE="FR">
Аз гласувах в подкрепа на предложението за резолюция относно напредъка, осъществен от Хърватия, който потвърждава усилията, положени от страната по отношение на предстоящото й присъединяване към Европейския съюз. В членството на Хърватия наистина има няколко ползи, като например укрепването на мира и сигурността в Балканския регион и засилване на позициите на ЕС в този регион. В текста, който приехме, се повдигат и въпроси като борба с корупцията - която продължава да бъде едно от основните бедствия в страната - и подкрепа за завръщащите се бежанци, каквато все още не се оказва достатъчно. Надявам се, че Хърватия ще продължи да следва този положителен курс.
<SPEAKER ID="370" NAME="Juozas Imbrasas" AFFILIATION="EFD">
в писмена форма. - (LT) Аз гласувах в подкрепа на предложението за резолюция относно доклада за напредъка, осъществен от Хърватия през 2010 г., защото с този документ Европейският парламент потвърждава факта, че Хърватия е постигнала напредък в преговорите за интеграция в Европейския съюз. Преговорите за присъединяване с Хърватия могат да приключат доста бързо, при условие че необходимите реформи продължат да се осъществяват с решителност. Необходимо е да се продължи с укрепване на публичната администрация и съдебната власт, борба срещу корупцията, гарантиране на устойчивост на завръщането на бежанците и пълно сътрудничество с Международния трибунал за бивша Югославия (МТБЮ), и т.н. Освен това хърватското правителство трябва неотложно да се заеме със структурните слабости на икономиката и да отдели по-голямо внимание на регионалното сътрудничество, с оглед да постигне решение на двустранните спорове със съседните държави. Правилното изпълнение или най-малкото постигане на значителен напредък в тези области ще демонстрира и засили готовността и възможностите на Хърватия да стане държава-членка на ЕС. Считам, че присъединяването на Хърватия също така ще насърчи останалите държави от Западните Балкани да се придвижат по-бързо и да се доближат до членство в ЕС.
<SPEAKER ID="371" NAME="Giovanni La Via" LANGUAGE="IT">
Със своето предложение за резолюция относно доклада за напредъка, осъществен от Хърватия през 2010 г., Парламентът има за цел да приветства подобренията, извършени от Хърватия в някои отношения, които все повече доближават страната до Европейския съюз. Постиженията на тази държава през последните няколко години заслужава да бъдат споменати, тъй като бяха направени значителни изменения на конституцията, с оглед тя да бъде адаптирана към учредителните харти на другите 27 държави-членки. По отношение на съдебната власт се полагат усилия за постигане на нейната безпристрастност и независимост. Организира се воденето на дела за военни престъпления и е постигнат значителен напредък в областта на правата на жените и равенството между половеге. Напълно приемам настоящото предложение за резолюция, защото съм твърдо убеден, че Хърватия заслужава да стане държава-членка. Несъмнено е, че има да се върши още работа, особено по отношение на борбата срещу корупцията, но остава фактът, че държавата значително напредва по пътя си към членство в Европейския съюз.
<SPEAKER ID="372" NAME="Petru Constantin Luhan" AFFILIATION="PPE">
в писмена форма. - (RO) Аз гласувах в подкрепа на доклада, защото това, което всички искаме, е стабилно и проспериращо съседство. Истина е, че тези стремежи могат да бъдат осъществени единствено чрез интегриране на Западните Балкани в ЕС и в евроатлантическите структури. В този регион Хърватия е държавата, която е в най-напреднала фаза в процеса на интеграция в ЕС, като подчертава, че е искала и иска да използва здрави механизми за борба срещу корупцията в публичния сектор. Загреб вече е постигнал напредък по този въпрос чрез приемане от парламента на закон, позволяващ конфискуване на придобити по незаконен начин активи, както и преследване по съдебен път на високопоставени служители. Аз приветствам тези мерки, но правителството в Загреб трябва да демонстрира убедително, че е изоставило широко разпространената култура на корупция и безнаказаност. Хърватия може да продължи да разчита на подкрепата на Румъния в процеса на присъединяване към Европейския съюз, която ще споделя с нея както общия опит относно предприсъединителния процес, така и аспектите след присъединяването на страната към ЕС.
<SPEAKER ID="373" NAME="Monica Luisa Macovei" AFFILIATION="PPE">
в писмена форма. - (EN) Аз гласувах в подкрепа на резолюцията, за да призная напредъка, осъществен от Хърватия в процеса на присъединяване към ЕС и да подчертая останалите цели, които предстои да бъдат постигнати за благото на нейния народ. Гласувах против изменения 1 и 4, защото те бяха предназначени да заличат позоваванията на усилията на правителството в Хърватия за борба срещу дискриминация на основата на сексуалната ориентация и расовите различия, което се изисква за присъединяване към ЕС.
<P>
Когато резолюцията беше при комисията по външни работи, аз добавих изменения относно ефикасността и предвидимостта на съдебната система. С тях се призоваваше за по-голямо финансиране, с оглед на по-бързата и ефикасна работа на съдилищата, уеднаквяване на съдебната практика и навременното публикуване на всички съдебни решения. Случаите на корупция трябва да стигат до съда, а не да остават на етапа на преследване/разследване, и присъдите трябва да имат възпиращ ефект. Трябва да се оцени доколко ефективно се изразходват средствата от предприсъединителните фондове в областта на реформиране на съдебната система и борбата срещу корупцията.
<SPEAKER ID="374" NAME="David Martin" AFFILIATION="S&amp;D">
в писмена форма. - (EN) Аз гласувах в подкрепа на доклада, но оставам със сериозни съмнения относно стабилността на Хърватия за членство. Необходимо е да бъде постигнат напредък в редица области, не само в справяне с корупцията.
<SPEAKER ID="375" NAME="Barbara Matera" LANGUAGE="IT">
Присъединяването на Хърватия към Европейския съюз е важен стимул за Балканските държави да полагат усилия и да осъществяват техните собствени реформи, с оглед на бъдещото им присъединяване към Съюза. Присъединяването на Хърватия към Съюза ще разшири пространството на мир и стабилност в Европа и затова то носи със себе си двойно измерение - европейско и регионално, което следва да насърчава държавите от Западните Балкани да постигнат по-голямо сближаване на регионално равнище.
<P>
Приветствам положителния напредък, осъществен от Хърватия по отношение на зачитането и защитата на малцинствата, въпреки че страната трябва приеме също така и подходящи мерки за гарантиране на по-голяма защита на ромското малцинство и неговото участие в гражданското общество. Все още съществува дискриминация срещу ромите и те не са достатъчно представени в централните и местните политически органи. Необходимо е да се развива и изпълнява синергия на регионално равнище, особено в рамките на Стратегията за региона на река Дунав, тъй като допълнителният социален обмен и икономическите и търговски връзки ще облагодетелстват целия Дунавски макрорегион.
<P>
Имам предвид по-специално сътрудничеството в областта на транспорта, околната среда и икономическото развитие. По-голямото сближаване на регионално равнище ще улесни бъдещия достъп на целия регион на Западните Балкани до Европейския съюз.
<SPEAKER ID="376" NAME="Jean-Luc Mélenchon" LANGUAGE="FR">
Не е учудващо, че "Евробарометър" е посочил, че хърватите считат, че Европейският съюз не е полезен за тях, защото случаят наистина е такъв. Аз гласувам против предложението за резолюция и неговите антисоциални предписания.
<SPEAKER ID="377" NAME="Nuno Melo" LANGUAGE="PT">
Преговорите с Хърватия относно нейното присъединяване към ЕС могат да бъдат приключени скоро. Въпреки това необходимите реформи трябва да продължат да се осъществяват с решителност. Най-важните реформи са укрепване на публичната администрация и съдебната власт, борбата срещу корупцията, подкрепа за завръщащите се бежанци, пълно сътрудничество с Международния трибунал за бивша Югославия и преструктуриране на корабостроителниците.
<P>
Ние трябва да приветстваме огромния напредък, който вече е постигнат. Въпреки това в крайната фаза трябва да се продължи решително с реформите, които са необходими за приключване на преговорите относно присъединяване към ЕС навреме. Фактът, че мнозинството от хърватските граждани считат, че присъединяването към ЕС не би донесло ползи на страната, е обезпокоителен и затова ние трябва да работим, за да гарантираме, че хърватите ще почувстват европейския проект като свой. Ето защо от решаващо значение е на гражданите да се даде ясна и фактическа информация относно последиците от присъединяването на Хърватия към ЕС.
<SPEAKER ID="378" NAME="Willy Meyer" AFFILIATION="GUE/NGL">
в писмена форма. - (ES) Въпреки че считам присъединяването на Хърватия към ЕС за положително, при условие че хърватският народ го възприема така, аз не подкрепих предложението за резолюция, тъй като то съдържа различни аргументи, които отхвърлям, преди всичко тези, свързани с икономическите изисквания на ЕС. Считам за уместно и ценно искането към хърватските органи да приемат мерки, които да определят и подобряват участието на фактори на гражданското общество в процеса на формулиране на политиката и контролиране на дейностите на обществените органи. Въпреки това обаче, аз не мога да подкрепя резолюцията при положение, че съм абсолютно против нейната неолиберална икономическа насоченост и мерките, които изисква да бъдат изпълнени в тази област. Затова считам, че е неприемливо ЕС да изисква от хърватското правителство да намали преразпределящата роля на държавата и обществените разходи и отхвърлям призива за прилагане на "рентабилността" като главен критерий за оценяване на системата на общественото здраве и социалната система.
<SPEAKER ID="379" NAME="Louis Michel" LANGUAGE="FR">
Аз съм доволен от напредъка, осъществен от Хърватия в процеса на присъединяването й към Европейския съюз, включително изменението на конституцията, реформирането на съдебната власт, свободата на печата, защитата на малцинствата и по-тясното сътрудничество с Международния трибунал за бивша Югославия. Затова аз напълно подкрепям доклада относно напредъка, осъществен от Хърватия през 2010 г. Перспективата за влизане в Европейския съюз е мощен стимул за другите държави от Западните Балкани, напредващи към Европейска интеграция, за провеждане на необходимите политически, икономически и законодателни реформи, за укрепване на стабилността и насърчаване на съжителство и помирение в региона. Въпреки това обаче, хърватските органи все още трябва да преодоляват пречки и да се справят с предизвикателства като борба срещу корупцията, възстановяване на икономиката, решаване на двустранните спорове със съседните държави твърде ниското равнище на заетост. Затова е необходимо Хърватия да бъде призована да продължава упорито с необходимите реформи, за да изпълни критериите и да приключи с преговорите.
<SPEAKER ID="380" NAME="Andreas Mölzer" AFFILIATION="NI">
в писмена форма. - (DE) Като подкрепям предложението за резолюция относно доклада за напредъка, осъществен от Хърватия през 2010 г., аз бих искал да изразя своята подкрепа за бързото приемане на тази страна в ЕС. Тя не само че в културно и историческо отношение има дълбоки корени в Централна Европа, но също така отговаря на критериите за присъединяване. Въпреки че все още е необходимо да се свърши работа в много области, като борбата срещу корупцията, вземайки предвид съдебното преследване на бившия министър-председател Иво Санадер, може да се каже, че няма липса на твърда воля. Освен това Хърватия изглежда се подготвя да се справи със своето минало, за което например свидетелства подкрепата, оказана на завръщащите се бежанци от войната. Това също е подробно описано в резолюцията.
<P>
Въпреки това, чрез подкрепяне на няколко изменения, аз също така изразих моето отхвърляне на политически коректния език на резолюцията. В няколко параграфа е абсолютно непоносим. За да не спирам пътя на хърватския народ към ЕС обаче и за да демонстрирам нашата добра воля, аз накрая гласувах в подкрепа на доклада.
<SPEAKER ID="381" NAME="Franz Obermayr" AFFILIATION="NI">
в писмена форма. - (DE) Сред държавите кандидат-членки Хърватия е държавата, осъществила най-голям напредък. Хърватия съответно много пъти е доказвала своята готовност да се присъедини към ЕС, например с решаване на спора за риболова. Напредък е отбелязан и по отношение на борбата срещу корупцията, както може да се види от задържането на бившия министър-председател Иво Санадер. Когато се стига до решаване на въпроса относно военните престъпления, Хърватия изглежда се отдалечава от своето минало, например чрез оказване на подкрепа на завръщащите се бежанци от войната. Предложението за резолюция съдържа няколко ненужни баналности, изразени на прекалено политически коректен език, например относно закрилата на транссексуалните лица в параграф 5. Въпреки това докладът като цяло е приемлив. Той се отнася до постигнатия напредък и до стремежа за бърз процес на присъединяване. Това следва да бъде приветствано, тъй като от културна и историческа гледна точка Хърватия има здрави корени в Централна Европа. Ето защо аз гласувах в подкрепа на настоящото предложение за резолюция.
<SPEAKER ID="382" NAME="Wojciech Michał Olejniczak" LANGUAGE="PL">
Хърватия е една от държавите, които се доближават до момента на присъединяване към Европейския съюз. През последните пет години Хърватия показа голяма инициатива и осъществи напредък в много области - от областта на съдебната власт до тази на правата на човека. Напредъкът в тези области ме изпълва с голямо удовлетворение, тъй като преди една година аз призовах хърватското правителство за по-големи усилия за изменение на законодателството именно в тези области.
<P>
Днес Хърватия се бори със същите проблеми както и мнозинството от бившите и настоящите кандидатки за присъединяване към Европейския съюз, а именно корупция, решаване на историческите спорове със съседните държави и дискриминация на основата на сексуалната ориентация. Решаването на проблеми от такъв характер изисква огромни усилия не само от страна на органите, но също и на обществото. Положението със сексуалните или етническите малцинствени групи не може да бъде променено, ако не се упражни някакво влияние върху светогледа на гражданите. Въпреки това, както показа примерът с новите държави-членки, принадлежността към Европейския съюз възпитава приемането на лица с чужд произход или с различна сексуална ориентация.
<P>
Посланието, че Европейският съюз е готов да приеме нов член в неговата общност, трябва да бъде предадено на Хърватия. Надявам се това скоро да се случи.
<SPEAKER ID="383" NAME="Rolandas Paksas" AFFILIATION="EFD">
в писмена форма. - (LT) Аз гласувах в подкрепа на настоящата резолюция, защото Хърватия е осъществила огромен напредък в достигане на критериите, необходими за приключване на преговорите за присъединяване. Освен това трябва да се вземе под внимание фактът, че присъединяването на Хърватия би насърчило и останалите страни от Западните Балкани да се придвижат по-бързо към членство в ЕС. Приветствам усилията на хърватското правителство за справяне с различните форми на корупция и за реформите на публичната администрация и на съдебната власт, които в момента се изпълняват. Въпреки това, с оглед на правилното прилагане на принципа на правовата държава и за спечелване на доверието на гражданите в съдебната власт, броят на изостаналите нерешени дела трябва да бъде значително намален, а продължителността на съдебните процедури - съкратена. Освен това трябва да се гарантира, че делата на военни престъпления са обективни и безпристрастни. Съгласен съм с предложението да се отдели по-голямо внимание на регионалното сътрудничество, с оглед да бъдат решени двустранните спорове със съседните държави. Убеден съм, че преговорите с Хърватия трябва да бъдат приключени, след като всички необходими реформи и други задължения са изпълнени и без да се определя конкретен срок.
<SPEAKER ID="384" NAME="Alfredo Pallone" LANGUAGE="IT">
Регионът на Балканите е решаващ за бъдещата геополитическа конфигурация на Европейския съюз и в това отношение Хърватия е страната, която е осъществила най-голям напредък в процеса на присъединяване. Европа може да направи този регион много различен и важен, действайки като реална движеща сила чрез икономически и политически реформи. Ето защо аз гласувах в подкрепа на предложението за резолюция, като се вземе предвид политиката на интеграция и разширяване в посока към демокрация и пазарна икономика на югозападна Европа. Аз съм на мнение, че осуетяването и/или възпрепятстването на разширяването за обхващане на Балканите със сигурност няма да спаси съдбата на европейската икономика. Затова е важно Хърватия да бъде възприета като нация, която ще помогне на целия Съюз да отвори врати за други държави в региона. Така тя ще играе стратегическата роля на предвестник на този нов процес на интеграция и развитие.
<SPEAKER ID="385" NAME="Maria do Céu Patrão Neves" LANGUAGE="PT">
Хърватия е постигнала значителен напредък по пътя си към присъединяване към Европейския съюз. Напредък се отбелязва особено в постигане на критериите, установени в преговорните глави. Трябва да се подчертае, че според "Евробарометър" съвсем наскоро мнозинството от хърватското население считаше, че присъединяването към ЕС не би му донесло ползи. Важно е да се разгледа въпроса, дали хърватите искат да влязат в ЕС, и да им бъде позволено да направят свободен избор. Разширяването на европейския проект е желателно и благотворно за създаването на единно пространство на мир, свобода, демокрация, напредък и благоденствие. Въпреки това от решаващо значение е този проект да се основава, и сега и в бъдеще, единствено на волята на хората. Присъединяването на Хърватия е важно в геополитическо отношение, с оглед да се насърчават останалите държави от региона на Западните Балкани да започнат и да изпълнят с решителност реформите, свързани с присъединяването към европейския проект. Следвайки тези критерии, аз гласувах в подкрепа на резолюцията.
<SPEAKER ID="386" NAME="Rovana Plumb" AFFILIATION="S&amp;D">
в писмена форма. - (RO) Аз приветствам Хърватия за напредъка, който е осъществила в изпълнение на критериите, необходими за приключване на преговорите за присъединяване. Въпреки това хърватското правителство трябва да подобри координацията на централните административни институции, които отговарят за управлението на околната среда, особено тези в областта на териториалното устройство, управлението на отпадъците, въздуха и водата, за да може в достатъчна степен да запази уникалната природа и да съхрани високото равнище на биологично разнообразие. Считам, че икономическото развитие на региона може да бъде ускорено чрез тясно сътрудничество между Хърватия и другите държави в рамките на Стратегията за региона на река Дунав чрез използване на различни форми на сътрудничество в областта на транспорта, околната среда и икономическото развитие в Дунавския макрорегион.
<SPEAKER ID="387" NAME="Miguel Portas" LANGUAGE="PT">
Аз се въздържах при гласуването. По принцип не съм против влизането на която и да било държава в съюз, който не искам да приемам като клуб, затворен за държави, зачитащи минималните ценности на демокрацията и правата на човека, чиито народи свободно избират присъединяването. Не приемам натиска, упражняван върху Хърватия да ускори процеса на приватизация на държавните дружества, нито приемам политическата намеса на Комисията във вътрешния процес на вземане на решения чрез подкрепяне на организации, поддържащи присъединяването в страна, в която, най-малкото според "Евробарометър", мнозинството от гражданите считат, че то не би им донесло ползи. Това не е изненадващо, ако разгледаме антисоциалния характер на сегашната политика на ЕС.
<SPEAKER ID="388" NAME="Crescenzio Rivellini" LANGUAGE="IT">
Преговорите за присъединяване с Хърватия могат да бъдат приключени през първото полугодие на 2011 г., при условие че необходимите реформи продължат да се осъществяват с решителност чрез, по-специално, продължаване на борбата с корупцията, гарантиране на завръщането на бежанците, преструктуриране на корабостроителниците, а така също и изменение на конституцията и реформиране на съдебната власт.
<P>
Относно корупцията: въпреки че признавам ангажираността на хърватското правителство, за която например свидетелстват делата с участие на двама бивши министри и бивш министър-председател, тя независимо от това е явление, което продължава да бъде сериозен и повсеместен проблем. Реформата на съдебната система също трябва да продължи, определено чрез водене на дела за военни престъпления и подобряване на програмите за защита на свидетелите.
<P>
Най-голямото предизвикателство обаче може да се окаже това, свързано с обясняване на ползите от членството в ЕС на до известна степен скептично настроеното население. Скорошно проучване на "Евробарометър" наистина показа, че мнозинството от хърватските граждани считат, че членството в ЕС не би донесло ползи на тяхната страна, което е тревожно. Ето защо аз призовавам правителството и гражданското общество да работят, за да гарантират, че хърватите ще почувстват европейския проект като свой. Във всеки случай въпросът за членството в ЕС ще бъде поставен на референдум.
<SPEAKER ID="389" NAME="Raül Romeva i Rueda" AFFILIATION="Verts/ALE">
в писмена форма. - (EN) С настоящата резолюция Европейският парламент поздравява Хърватия за значителния напредък, който е осъществила за достигане на критериите, необходими за приключването на преговорите за присъединяване. В резолюцията от Хърватия се изисква да продължава с необходимите реформи с решителност, а Комисията се призовава да използва целия си капацитет в подкрепа на усилията на Хърватия да достигне критериите.
<SPEAKER ID="390" NAME="Licia Ronzulli" LANGUAGE="IT">
Аз гласувах в подкрепа на доклада, защото той хвърля светлина върху напредъка, осъществен от Хърватия по отношение на приключване на процедурите за присъединяване към Европейския съюз. Ако Загреб продължи по пътя на реформите, както прави през последните години, съществува много добра възможност за приключване на преговорите до юни.
<P>
Сега обаче най-голямото предизвикателство изглежда се състои в убеждаване на местните граждани, че членството в ЕС ще донесе реални ползи за тяхната страна, тъй като скорошно официално проучване на общественото мнение, извършено от "Евробарометър", показа, че те са на друго мнение. Предвид факта, че членството все пак ще бъде подложено на референдум, ние трябва да работим, за да гарантираме, че хърватите ще почувстват европейския проект като част от своята история и своето бъдеще.
<SPEAKER ID="391" NAME="Peter van Dalen" AFFILIATION="ECR">
в писмена форма. - (NL) До юни 2011 г. страната кандидатка за членство Хърватия ще приключи с преговорите за присъединяването й към Европейския съюз. Аз се радвам на напредъка на преговорите, но преди това искам да видя действие. Не искам по-късно да съжаляваме за присъединяването на Хърватия. Нека присъединяването на България и Румъния да бъдат тежък урок за нас. На хартия борбата с корупцията очевидно е един от приоритетите на хърватското правителство, но ние видяхме, че в действителност само няколко случая на корупция стигнаха до съда. Огромната част от случаите остават на етап разследване. Това е забележително честа практика в случаи на разследване на високопоставени държавни служители. Искам да видя как Загреб взима мерки. В крайна сметка Хърватия ще получи около 4 милиарда евро, след като влезе в ЕС. Ние трябва да можем да разчитаме на хърватските политици, които ще отговарят за харченето на тези пари.
<P>
Трябва да се научим от собствения си опит с България и Румъния. Тези държави се присъединиха към ЕС прекалено бързо, в резултат на което европейските пари попаднаха точно там, където не трябва. Затова, докато борбата срещу корупцията продължава да бъде на сегашното равнище, ние няма да можем да приключим процеса на преговорите с Хърватия - просто и ясно.
<SPEAKER ID="392" NAME="Geoffrey Van Orden" AFFILIATION="ECR">
в писмена форма. - (EN) Групата Европейски консерватори и реформисти подкрепя силно разширяването на ЕС. Ние считаме, че то е една от успешните страни на ЕС, при условие че се провежда в съответствие със строги критерии и че сме се поучили от други неотдавнашни случаи на присъединяване. По тази причина ние гласувахме в подкрепа на настоящата резолюция. Въпреки това обаче считаме, че все още съществуват сериозни въпроси, които трябва да бъдат решени, преди Хърватия да се присъедини към ЕС. Въпросите с корупцията и реформата на съдебната власт не са решени както трябва. Ние също така сме разтревожени относно свободата на медиите, широкото разпространение на организираната престъпност и големия брой на натрупани съдебни дела. Освен това все още има нерешени гранични спорове със съседите на Хърватия, а ние не искаме те да бъдат внесени в ЕС. Не искаме да станем свидетели как Хърватия спира стремежите на други страни кандидатки. Вече изтърпяхме такива примери другаде.
<SPEAKER ID="393" NAME="Angelika Werthmann" AFFILIATION="NI">
в писмена форма. - (DE) Предложението за резолюция, внесено от комисията по външни работи, е много балансирано. В него се споменават всички слаби области, които в момента са пречка за затварянето на последната все още отворена преговорна глава. В препоръките към хърватските органи, съдържащи се в доклада, се напомня за устойчивостта, включително по отношение на реформите на съдебната власт и борбата срещу корупцията, гарантирането на чиято независимост ще бъде ключът към бъдещото демократично развитие на Хърватия. Освен това в доклада не е забравено да се отбележи важният момент, че добрата работа на хърватското правителство трябва да продължи със същата степен на амбициозност и след присъединяването към ЕС.
<SPEAKER ID="394" NAME="Artur Zasada" LANGUAGE="PL">
През последните месеци се видя, че усилията на Хърватия за присъединяване към Европейския съюз във възможно най-кратък срок, са довели до осезаеми резултати. Реформите, които започнаха в предишните години, допринесоха значително за развитието на много области от живота. Особено насърчително е да се види засиленото сътрудничество с Международния трибунал за бивша Югославия в Хага, както и напредъка, постигнат в областта на правата на жените и защитата на етническите малцинства. Регионални инициативи като споразумението между Хърватия, Сърбия и Словения за съвместно железопътно предприятие са знак за желание за мирно сътрудничество и допринасят за засиленото икономическо развитие на Балканите.
<P>
Държавите-членки на Европейския съюз трябва да продължат да подкрепят програмата за реформи на Хърватия, като обръщат специално внимание на най-неотложните проблеми, а именно корупцията, високото равнище на безработицата и трудното положение, в което се намира разпокъсаният сектор на селското стопанство. Надявам се, че, в съответствие с уверенията на унгарското председателство ние ще приключим преговорите с Хърватия през юни и че през второто полугодие на 2011 г., по време на полското председателство, Хърватия ще стане държава-членка на Европейския съюз.
