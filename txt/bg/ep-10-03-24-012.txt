<CHAPTER ID="012">
Подготовка на заседанието на Европейския съвет (25-26 март 2010 г.) (разискване) 
<SPEAKER ID="024" NAME="Председател">
Следващата точка е разискването по изявлението на Съвета и на Комисията относно подготовката на заседанието на Европейския съвет (25-26 март 2010 г.).
<SPEAKER ID="025" NAME="Диего Лопес Гаридо" LANGUAGE="ES">
Г-н председател, в първите месеци на 2010 г. ставаме свидетели на изключително силна динамика в Европейския съюз в разгара на най-сериозната икономическа криза от осемдесет години. В същото време прилагаме нов Договор, Договора от Лисабон, създаваме нови институции и извършваме много голяма промяна в регулирането на нашите икономически системи.
<P>
Това се случва понякога безпорядъчно, в отговор на големите предизвикателства, които срещаме по пътя си; като в момента например състоянието на гръцката финансова система. Но Европа отговаря на положението, като създава нови икономически инструменти на политиката във всички области.
<P>
Затова понякога е трудно човек да си представи цялото, но се създава един напълно нов начин за справяне с изключително сложната икономика на 21 век чрез европейски подход.
<P>
По същия начин отговорихме на много сериозната криза - с незабавна реакция по отношение на вливане на публични средства в европейските икономики, което доведе до големи дефицити.
<P>
По същия начин предприехме - и сме тук, в Парламента, за да я одобрим - цялостна реформа на надзора върху финансовата система.
<P>
По същия начин съгласуваме икономическите политики. Комисията обяви, че ще внесе предложение за съгласуване на икономическите политики, особено в рамките на еврозоната. Освен това сме свидетели и на много решителни и ясни действия от страна на Европейския съюз в подкрепа на финансовата стабилност в еврозоната. На 11 февруари беше поет политически ангажимент да се консолидира и поддържа финансовата стабилност на еврозоната.
<P>
Тук безспорно се включва и друга инициатива: ангажиментът за нова стратегия за растеж и създаване на висококачествени работни места. Това ще е основната тема на работа на Европейския съвет през уикенда; стратегия, която беше ясно формулирана и описана от Европейската комисия в документа от 3 март и която ще бъде проучена по същество от държавните и правителствени ръководители по време на пролетния Съвет, основно от гледна точка на т. нар. "стратегически цели". Това са стратегическите цели, които Европейската комисия посочи в документа си, като например въпросите, свързани със заетостта, инвестициите в научноизследователската и развойна дейност, изменението на климата и енергетиката, ранното напускане на училище, образованието като цяло и бедността. Освен това Европейският съвет ще се занимае и с въпроса за управлението, който считаме за един от слабите моменти на т. нар. Лисабонска стратегия. Съветът желае управлението да се върти около собственото му политическото ръководство и действията на Комисията по отношение на надзора над изпълнението на поетите от държавите-членки ангажименти. Разбира се, в тясно сътрудничество и наблюдение от страна на Европейския парламент и на институциите на Съюза като цяло.
<P>
Това основно ще е целта на заседанието на Европейския съвет през уикенда, включително и също толкова важната борба с изменението на климата, в която ЕС продължава да бъде лидер. Европейският съюз запазва своята водеща позиция в борбата с изменението на климата; така трябва да бъде, трябва да продължи да притежава лидерството. Налице е и количествен ангажимент към т. нар. "бърз старт". Затова да се надяваме, че Европейският съвет ще го определи количествено и ще го потвърди, за да помогнем и на развиващите се страни в борбата с изменението на климата през следващите няколко години. Ангажимент на развитите държави е да си сътрудничат по принцип с все още неразвитите, за да стигнем всички до много важната конференция в Канкун при най-доброи условия. На конференцията Европейският съюз трябва - повтарям - да запази сегашното си лидерство, без което споразуменията от Копенхаген, които считаме за недостатъчни, нямаше да бъдат постигнати.
<P>
Държавите-членки единодушно потвърдиха отново, че са напълно съгласни с тези цели и че искат недвусмислено да постигнем правно обвързващи ангажименти на конференцията в Канкун в Мексико.
<P>
Държавните и правителствени ръководители до голяма степен ще се занимават с тези въпроси. Също така е възможно - заради случващото се в момента, когато европейските институции като цяло обмислят как да се справят с кризата, свързана с т. нар. гръцки случай - да обсъдят въпроса за финансовото положение в Гърция и за рефинансиране на държавния дълг на страната. Несъмнено ще бъде повдигнат и този въпрос, защото той е част от политически ангажимент, поет от Европейския съюз на 11 февруари на равнище държавни и правителствени ръководители. Това е политически ангажимент в подкрепа на финансовата стабилност на еврозоната, смисълът на който е, че ако е необходимо да се приемат конкретни мерки за запазване на финансовата стабилност, те ще бъдат приети.
<P>
Това е във всеки случай принципът, който ще се има предвид на заседанието на Европейския съвет този уикенд.
<SPEAKER ID="026" NAME="Жозе Мануел Барозу" LANGUAGE="EN">
Г-н председател, днес наистина е много добра и навременна възможност да се срещнем - ден преди важното пролетно заседание на Европейския съвет. Имаме интересни задачи пред нас. От голямо значение за тях е жизнената и категорична подкрепа на Европейския парламент. Предвид това искам да благодаря и да поздравя Парламента за резолюцията относно "Европа 2020", която беше приета в Страсбург преди две седмици с широка подкрепа от партиите.
<P>
Използвам възможността да благодаря и на испанското председателство на Съвета за подкрепата за стратегията "Европа 2020". Подкрепата им беше ясно изразена по време на различните заседания на Съвета на министрите.
<P>
Сега за Европейския съвет: считам, че всеки Европейски съвет трябва да направи две неща. Трябва да покаже, че отговаря на текущите нужди, и да работи по дългосрочната стратегическа рамка и дългосрочните стратегически цели на Европа.
<P>
Кризата породи известни неотложни притеснения за общините, работниците и предприятията в цяла Европа. И както знаем, публичните финанси на национално равнище са под безпрецедентен натиск. Европейският съюз трябва, разбира се, да се справи с тези въпроси, включително и с финансовата стабилност. Ще се върна към това отново по-късно.
<P>
Европа не трябва да допусне грешката да пренебрегне нуждата да работи сега, за да доведе до дългосрочни промени. Затова Европейският съвет ще се занимае с две от нашите най-очевидни дългосрочни предизвикателства: икономическото ни бъдеще и изменението на климата.
<P>
Вече заедно обсъдихме стратегията "Европа 2020" в Парламента. Вашият принос и ангажимент ще бъдат необходими за постигането на амбициите ни за интелигентен, устойчив, приобщаващ растеж. Същото важи и за приноса на Европейския съвет.
<P>
Равнището на нашата амбициозност трябва да се определя от мащаба на предстоящите задачите. Трябва да покажем, че разполагаме с нужната визия и последователност да действаме. И трябва да можем да го обясним, да покажем на хората, че нашите действия ще имат значение, когато трябва. Затова считам, че е изключително важно Европейският съвет да определи ясни цели тази седмица.
<P>
Целите, представени от Комисията, бяха внимателно подбрани. Касаят необходимостта да се повиши равнището на заетост, да се инвестира повече в научни изследвания и иновации, да се постигнат целите в областта на климата и енергетиката до 2020 г., да се подобрят резултатите от образованието и да се преборим с бедността.
<P>
Това са пет главни цели, които определят точно задачите, които касаят хората и които показват, че Европейският съюз реформира области, които, всеки знае, са важни. Това е свързано и с политическата воля за справяне с трудни проблеми.
<P>
Разбира се, целите трябва да бъдат постижими. Те трябва също да изискват допълнителни усилия в сравнение с досегашните, признание от държавите-членки, че е необходима промяна, и аз ще се опитам да предам на Европейския съвет неотложността на сегашното икономическо състояние на Европа и необходимостта от реформи за по-устойчиви, по-приобщаващи икономика и общество в Европа.
<P>
Това, което е наистина важно, са мерките, които всяка държава-членка ще предприеме за насърчаване на своя темп на растеж и за справяне с недостатъците, които, всички знаем, са налице. Необходими са национални мерки за справяне с националните проблеми, определени в съответствие с националните обстоятелства и при пълно зачитане на субсидиарността, но в обща европейска рамка.
<P>
Ако има поука от финансовата криза, то тя е, че всички в света сме взаимно зависими. Така че не можем да приемаме принципите на взаимозависимост в световен мащаб, а да ги отхвърляме при обсъждане на европейско равнище.
<P>
Също и обща рамка, подкрепяна и стимулирана от конкретни мерки на Европейския съюз, които наричаме в нашия документ "водещи инициативи".
<P>
Водещите предложения ще покажат действията на равнище Европейски съюз в ключови важни области като цифровото развитие, иновациите, ефективното използване на ресурсите и промишлената политика - и, разбира се, в някои случаи ще помогнат и за постигането на цели на национално равнище.
<P>
Това, което предлагаме, е нов курс. Благодарение на Договора от Лисабон можем да предприемем нов подход за икономическо съгласуване, засилено икономическо управление на Европа - такова, което предоставя нужната свобода за действия на национално равнище, но има силно европейско измерение, и което използва всички инструменти на европейско ниво, за да даде силен тласък на икономиката. Приемането на този подход ще е истинското изпитание за Европейския съвет.
<P>
Окуражен съм от резултатите от неформалния Европейски съвет. Надявам се, че европейските ръководители ще присъстват и ще кажат "да", когато трябва да се отговори на предизвикателствата в колективен дух.
<P>
Относно изменението на климата знам, че Парламентът споделя моето убеждение, че това не е тема, която може да бъде оставена на заден план. Трябва да я запазим начело в нашия дневен ред.
<P>
Европейският съюз е водещ и все още е - единствено нашите ангажименти за намаляване на емисиите са ясно подкрепени от механизми за тяхното постигане; ние сме най-големият дарител на помощ за развиващите се страни за справяне с проблемите, свързани с климата. Така че нека спрем да премисляме Копенхаген и да поемем инициативата за пореден път.
<P>
Нужна ни е ясна, единна и амбициозна позиция. Затова Комисията представи съобщение относно необходимите действия за съживяване на международните преговори. В същото време членът на Комисията Хедегаард започна серия от консултации с нашите ключови партньори.
<P>
Така че трябва да положим сериозни усилия, за да постигнем напредък в Канкун, надграждайки важното споразумение от Копенхаген. Трябва да запазим Киото в дневния ред, но ясно да заявим, че той може да се оценява само след постигане на глобално споразумение, не и преди това. Трябва да ускорим по-нататъшните действия и да изградим доверие, най-вече с развиващите се страни, поради което спазването на обещанията ни за незабавен старт на финансирането е толкова важно.
<P>
И в същото време ще продължим да прилагаме нашия пакет от документи "20-20-20", показвайки в частност съвместимостта му с работата по икономическата модернизация и реформата, заложени в Стратегията 2020.
<P>
Тези две области показват ясно как европейците очакват от политическите лидери на Европейския съюз да действат. Убеден съм, че ако имаме волята да бъдем смели, можем да покажем Европа като решаваща сила за изграждането на правилното бъдеще за нашите граждани.
<P>
В същия дух ще представя на Европейския съвет някои от основните предизвикателства пред Г-20, чиято среща ще се проведе през юни в Канада. Всъщност не трябва да забравяме, че някои от въпросите са европейски, но трябва да се разглеждат и на глобално равнище.
<P>
Финансовата стабилност и финансово-икономическото положение в Гърция не са в официалния дневен ред на предстоящия Европейски съвет. Въпреки това, честно казано, не виждам как е възможно държавните и правителствени ръководители, особено в еврозоната, да пренебрегнат въпроса. Затова нека изложа позицията ни по темата.
<P>
Гърция понастоящем е в процес на коригиране на прекомерния си бюджетен дефицит. Значителното намаляване на дефицита е от решаващо значение и Гърция предприема мерки в тази посока. По-конкретно Гърция предприема мерки, водещи до намаляване на дефицита през тази година с 4% от БВП. Фискалната мярка е в съответствие с курса за действие, препоръчан от Комисията и Съвета и потвърден от Съвета на 16 март. Естествено фискалните усилия на Гърция трябва да продължат; това е единственият начин за постигане на траен спад в цената на финансирането на дълга.
<P>
В отговор на финансово-икономическото положение в Гърция на неформалното заседание от 11 февруари държавните и правителствени ръководители заявиха, че държавите-членки в еврозоната ще предприемат решителни и координирани действия, ако е необходимо, за запазване на финансовата стабилност в еврозоната като цяло.
<P>
Комисията счита, че е подходящо да се създаде, в рамките на еврозоната, инструмент за координирани действия, който може да се използва за оказване на помощ на Гърция в случай на нужда. Трябва да е ясно, че създаването на такъв механизъм не предполага автоматичното му използване. Създаването на такъв механизъм е и въпрос на отговорност и солидарност.
<P>
Солидарността е двупосочна. Гърция понастоящем полага икономически усилия и подкрепяйки тези усилия, помагаме не само на Гърция, но и на стабилността на еврозоната като цяло. Рамката за координирани действия трябва да се разбира като предпазна мрежа, която да се използва едва след като всички други средства за предотвратяване на криза са изчерпани, включително преди всичко са изчерпани действията в областта на политиката на национално равнище.
<P>
Извън техническите аспекти всяко евентуално решение трябва да засилва и укрепва единството и съгласуваността на еврозоната и нейното управление. Световната икономика се нуждае от стабилност. Еврозоната е зона на стабилност и е важно да бъде допълнително засилена способността й да гарантира стабилност. Може да се наложи да прибегнем до междуправителствени инструменти за някои въпроси, но те трябва да бъдат интегрирани в обща европейска рамка.
<P>
Твърдо съм убеден, че отговорът на специфичните предизвикателства ще бъде изпитание за европейските лидери и техния ангажимент към Европейския - и паричния - съюз. Залогът е важният принцип на финансова стабилност, който е основен по отношение на еврото; а еврото е едно от най-важните творения на европейския проект и европейския структурен процес досега.
<P>
Надявам се проблемът да бъде решен в дух на отговорност и солидарност. Това е европейският начин да го направим.
<P>
(Ръкопляскания)
<SPEAKER ID="027" NAME="Joseph Daul" LANGUAGE="FR">
Г-н председател, г-н Лопес Гаридо, г-н председател на Комисията, госпожи и господа, групата на Европейската народна партия (Християндемократи) очаква от Европейския съвет да потвърди европейската солидарност по недвусмислен начин, като същевременно накара всеки да поеме своите отговорности.
<P>
Групата PPE също така очаква от държавните и правителствени ръководители да изготвят своята пътна карта, за да изведат Европа от кризата. До каква степен желаят да си сътрудничат и кои граници не желаят да преминат? Считат ли, че възстановяването на растежа и заетостта зависи от наистина общи действия с нужните за целта ресурси или предпочитат да действат самостоятелно по отношение на иновациите, образованието, обучението, подкрепата за малките и средните предприятия и борбата с безработицата и бедността с твърде познатите последици от това?
<P>
Ще ви напомня, че нашите държави-членки през 2000 г. се съгласиха с приоритетите на Лисабонската стратегия. Въпреки това, тъй като не предвидиха ресурсите, защото не взеха целите на сериозно, сега изоставаме с много години и всичко стана както го предвиждахме, но извън Европа.
<P>
Затова моята група очаква от Европейския съвет не само думи, а да обърне сериозно внимание на нашите общи икономически цели въз основа на предложенията на Комисията за 2020 г., изменен вариант на които Парламентът ще предложи през юни.
<P>
Обратно към солидарността, за която много се каза в последните седмици и която е същността на европейската интеграция - от създаването на единния пазар, през еврото, до общата отбрана. Солидарността се демонстрира от началото на финансовата криза и не трябва да се отказва на гръцките ни приятели или на която и да е друга държава от ЕС, която среща същите трудности.
<P>
Тази седмица е наложително да бъде намерено европейско решение на кризата и то трябва да бъде базирано на Общността - повтарям, решение, базирано на Общността - което трябва да е в съответствие с европейските разпоредби и в рамката на европейските механизмите за предоставяне на финансова помощ. Освен това ако искаме, можем да включим дори и Международния валутен фонд в тази рамка, но винаги в съответствие с европейските разпоредби. В интерес на всички е да гарантираме стабилността на Европа и на европейската валутна система.
<P>
Госпожи и господа, обратната страна на Европа е солидарността, а предната - отговорността. Отговорността е всяка държава-членка да гарантира точни и надеждни публични отчети. Също и гражданите на държави, изправени пред временни проблеми с плащанията, да правят жертви, да се включат в общите усилия за връщането на публичните финанси в правия път и да приемат реформите, които са необходими за постигането на същото, колкото и тежки да са те.
<P>
С други думи, да, Европа трябва да прояви солидарност с Гърция. Трябва да гарантира, че Гърция ще излезе от трудния период. Но и Гърция също трябва да проведе вътрешните реформи, необходими в краткосрочен и в средносрочен план, както и за да оправдае солидарността, при това тя в действителност ги предложи в парламента вчера. Сега остава да ги приложи.
<P>
Г-н председател, госпожи и господа, кризата ни принуждава да направим промени. Първата промяна касае Комисията, която призовавам да упражнява в пълна степен и най-вече авторитетно ролята си на пазител на Договорите. Критериите на Пакта за стабилност и растеж трябва да се приложат и Комисията трябва да го гарантира. Залата ще я подкрепи в тази трудна задача.
<P>
Втората промяна касае управлението на нашите публични финанси. В период на растеж всеки счита, че има правото да провежда собствена бюджетна, данъчна и социална политика, без да го е грижа за останалите. В период на криза обаче харчилите най-много призовават за солидарност онези, които са били, да речем, по-разумни.
<P>
Това може ли да продължи? Не мисля. Време е държавите-членки да съгласуват своите бюджетни, данъчни и социални политики по-добре и нека не се страхуваме да заявим: искаме по-голямо европейско управление. Съгласуването единствено ще направи прилагането на принципите, основани на солидарност, по-лесно, по-справедливо и по-естествено.
<P>
Г-н действащ председател на Съвета, приканвам Ви да предприемете инициативи в тази насока. Както знаете, имам известен опит: винаги по време на криза се дава тласък. В разгара сме на истинска криза що се отнася до нашите граждани и положението на място. Имаме нужда от политическа смелост.
<P>
(Ръкопляскания)
<SPEAKER ID="028" NAME="Martin Schulz" LANGUAGE="DE">
Г-н председател, европейската среща на върха трябва и ще се занимае с кризата в Гърция. Това е очевидно. "Интернешънъл хералд трибюн" (International Herald Tribune) пише нещо интересно във водещата си статия днес: "Гърция обеща да си напише домашното и да балансира бюджета си". Държавите-членки от еврозоната поставиха условие за своята солидарността Гърция да се съобрази с техните искания в това отношение.
<P>
Гърция отговори, пише "Интернешънъл хералд трибюн". Държавите-членки на еврозоната не го направиха - и по-специално Федерална република Германия, която отказва да спази обещанието си. Това първо.
<P>
(Ръкопляскания)
<P>
Председателят на Комисията с основание говори за предпазна мрежа. Не става въпрос за прехвърляне на парите на данъкоплатците в Германия, Франция, Италия или в която и да е друга държава в хазната на Гърция. Не това е целта. Въпросът е да се даде възможност на Гърция да заеме пари на международните пазари при същите лихвени проценти, както за другите държави. Лихвените проценти са обикновено от 2,5 до 3%. В резултат на спекулациите, причинени от липсата на солидарност с Гърция, страната плаща 6%. Казано просто, опитите на Гърция да балансира бюджета си пълнят джобовете на спекулантите на международните финансови пазари.
<P>
(Ръкопляскания)
<P>
Това означава, че хората там са ограбвани. Глупаво е, защото ако се превърне в прецедент, ако липсата на солидарност позволи да се спекулира с държава от еврозоната, чийто дефицит е толкова голям, че в крайна сметка вътрешната солидарност е неустойчива и Международният валутен фонд трябва да се намеси, то тогава Гърция ще бъде само пролог. Спекулантите ще насочат вниманието си след това към Италия, Обединеното кралство и Испания. Ако не искаме да станем свидетели на огромен пожар, сега трябва да покажем солидарност с Гърция.
<P>
Следователно солидарността с Гърция - и това е послание, което трябва да предадем на германския канцлер в частност - има икономически смисъл. Не става въпрос за предоставяне на помощ заради самата помощ.
<P>
(Ръкопляскания)
<P>
Следователно не можем да освободим г-н Барозу от това задължение, заявявайки, че Международният валутен фонд сега трябва да се справи. Комисията трябва да предложи как да постигнем осезаема стабилизация в рамките на еврозоната. Комисията направи добри предложения и считам, че Съветът трябва да се съгласи с тях. Те не включват призоваването на Международния валутен фонд. Защо? Способни сме сами да решим проблема в еврозоната.
<P>
Освен това съм удивен, че канцлерът Меркел включва в играта Международния валутен фонд. Германската федерална банка - която за немските консерватори е като Ватикана за католиците - пише в месечния си мартенски доклад, че финансовата помощ от Международния валутен фонд за решаване на структурни проблеми - като например пряко финансиране на бюджетен дефицит или на рекапитализацията на банка - е несъвместима с мандата му. Това е цитат от Германската федерална банка. Противно на изявленията на министъра на финансите, германският канцлер казва, че Международният валутен фонд трябва да реши проблема. Това не е правилният път за следване.
<P>
Сега трябва да изпратим послание до международните пазари: можете да спекулирате, колкото искате, но няма да разрушите еврозоната. Спекулациите няма да престанат, докато не изпратим това послание. За да е ясно за какъв тип спекулации говорим, отново трябва да обърнем внимание на суаповете за кредитно неизпълнение. Това не е нищо повече от игра: застраховам се срещу пожар в къщата на съседа. Ако тя изгори, получавам парите от застраховката. Ако се застраховам, в такъв случай ще имам законен интерес къщата му да изгори.
<P>
Не можем да прилагаме принципа на Флориан - "Св. Флориан, пощади моята къща, изгори другите" - в Европейския съюз. Ето защо солидарността с Гърция е акт за стабилизиране на еврото в еврозоната. В края на краищата трябва да решите дали искате да имате европейска солидарност или да се предадете на кабинетна политика. Не искам да си приписвам фразата, но ви призовавам всички да чуете внимателно следния цитат от Волфганг Мюнхау пред "Файненшъл таймс Дойчланд" - който не е социалистически вестник, а човекът не е социалдемократ: "Когато европейските потребности се сблъскат с немския популизъм, нека изберем европейските потребности".
<P>
(Ръкопляскания)
<SPEAKER ID="029" NAME="Guy Verhofstadt" LANGUAGE="FR">
Г-н председател, считам, че изводът, който можем да си извадим всички ние - групата на Европейската народна партия (Християндемократи), Зелените, социалистите, либералите и всички други групи, освен групите на евроскептиците, които вероятно са доволни от случващото се понастоящем в Европа - е, че е нужна по-голяма яснота в рамките на Европейския съвет.
<P>
Битката бушува вече от седмици извън европейските институции по въпроса какво трябва да се направи, за да се помогне на Гърция и на еврозоната. Никога преди не сме го виждали: вече от седмици вместо взети решения, има кавга относно мерките, които трябва да бъдат предприети, и се говори надълго и нашироко.
<P>
Нещо повече, г-н председател. Имам чувството, че за четири дни някои членове на Съвета нанесоха повече вреда на европейския проект, отколкото всички евроскептици взети заедно за четири години. Такова е усещането ми днес.
<P>
(Ръкопляскания)
<P>
Единственият начин да се промени и да се спре това е да се вземе твърдо решение въз основа на предложение на Комисията. Доволен съм, че г-н Барозу днес обяви, че ще предложи решение на Съвета, решение - повтарям думите на г-н Daul - което трябва да е европейско и основано на Общността и което не включва исканията, отправяни от месеци, а именно да се вземат пари от данъкоплатците и да се дадат на Гърция. Не става въпрос за това. В действителност става въпрос за необходимостта от европейски инструмент, който да позволи намаляване на лихвените проценти по държавните облигации на Гърция. Най-добрият начин за това не е просто една страна - Гърция - да издава държавните облигации, а да ги издава на европейско равнище, тъй като Европа разполага с ликвидност и надеждност.
<P>
Два елемента имат значение от гледна точка на това, да знаем какъв е лихвеният процент: ликвидността и надеждността. Европа разполага с необходимата надеждност и ликвидност и въз основа на това ще бъде възможно да се свалят лихвените проценти за Гърция без нито едно евро от парите на данъкоплатците да отиде в Гърция. Това е абсолютно необходимо, г-н председател, защото днес разликата между германската ставка, която възлиза на 3,05%, и гръцката, която е 6,5%, е 350 базисни пункта. Единственият начин за намиране на решение е наистина да се предприемат необходимите стъпки за въвеждане на този европейски инструмент.
<P>
Втората причина, която обяснява това изискване, е, че усилията, които гърците ще положат - трябва да положат, длъжни са да положат - трябва да имат цел. Защото ако не бъде взето европейско решение, ако лихвените проценти не бъдат намалени, всички усилия, които гърците ще направят, в крайна сметка ще отидат за капиталовите пазари. Това ще се случи, ако не се вземе категорично решение на Съвета. Гърците ще положат усилия, ще реализират икономии и кой ще има полза? Спекулантите, капиталовите пазари и пр., тъй като ще имат много по-високи лихвени проценти.
<P>
(Ръкопляскания)
<P>
Ето защо Европа трябва да се намеси. Европа трябва да се намеси, за да гарантира, че мерките на Гърция за консолидация си заслужават. Те са необходими, но трябва и да си струват. Затова ние подкрепяме и затова целият Парламент сега трябва да подкрепи предложението, което Комисията ще направи, и да се надяваме, че членовете на Съвета ще си замълчат и ще го одобрят. На това трябва да се надяваме.
<SPEAKER ID="030" NAME="Rebecca Harms" LANGUAGE="DE">
Г-н председател, искам накратко да припомня на всички още веднъж колко бързо - понякога за една нощ - решихме да измъкнем банките на Европа, когато бяха в беда.
<P>
Едва сега обаче обсъждаме условията за предоставяне на помощта. Все още не сме изяснили условията на възстановявания и задължения, нито сме определили по какъв начин банките ще бъдат контролирани. Имайки това предвид, трябва също да отбележа, че гръцката криза - кризата, пред която е изправено еврото - е в действителност европейска криза и че от седмици и месеци текат обсъждания без европейците да могат да се съберат и да вземат необходимите решения; за мен лично това е срамота. Като член на Парламента от Германия - надявам се слушате, г-н Langen - аз се срамувам от националното ми правителство.
<P>
Днес четем, че в Брюксел се провежда специална среща на върха, на която ще се вземат решения относно Гърция според волята на канцлера Меркел - това, което тя иска и което ще й позволи да се върне в Берлин от Брюксел като победител - на практика без да се обсъдят задоволителни решения с останалите. За мен това е безобразие. Това означава, че таблоидите и кабинетната политика са спечелили, и смятам, че трябва да помислим много внимателно - Вие също, г-н Langen, във Вашата германска делегация - дали въпросът "да бъда или да не бъда" пред солидарността в Европейския съюз трябва да зависи от резултатите от проучванията на общественото мнение, които в момента се провеждат от германска партия, чийто член е германският канцлер, свързани с перспективите за изборна победа във федерална провинция на Германия.
<P>
Считам, че това напомня твърде много на популизъм и е недопустимо, че все още не е заявено, че държавните и правителствени ръководители ще се споразумеят по време на редовните заседания на Съвета в четвъртък и петък относно начина, по който еврозоната трябва да се справи с кризата в Гърция.
<P>
(Ръкопляскания)
<P>
Следя внимателно обсъжданията в Германия, миналата седмица посетих и Гърция и още веднъж искам ясно да кажа на гражданите на моята страна, на Гърция и на ЕС, че е време за солидарност; и че отсега нататък Гърция ще може да получи кредит при благоприятни условия само ако това не е еднопосочна улица. Дните, които прекарах в Гърция, ми показаха, че гръцкият народ сега има възможност да създаде по-добра държава. Държавата Гърция трябва да се възползва от кризата да въведе реални реформи. Няма да направим услуга на никого, ако сега покажем солидарност, без да призовем г-н Папандреу да направи още по-амбициозни реформи от обявените до момента. Както казах, гръцкият народ заслужава много повече.
<P>
Тъй като считам популизма за широкоразпространен в Германия и за много опасен, искам да посоча и друга гледна точка: според нашия анализ продължителното съществуване на еврото - на единна валута - в дългосрочен план може да бъде гарантирано само ако европейците обединят и интегрират икономическите си политики. В противен случай конкуренцията за т. нар. твърди лихви, в случай на съмнение, винаги ще ни води към трудностите, пред които сме изправени в момента. Тогава ще трябват големи усилия и за пореден път нещата ще се влошат, г-н Langen. Трябва да обясним на нашите граждани необходимостта от интеграция.
<P>
Прекалено усложнихме въпроса, както при обсъждането на конституцията. Толкова сме доволни, че Договорът от Лисабон най-накрая е в сила, но когато се сблъскахме с първото предизвикателство след Лисабон, позволихме на таблоидите и на кабинетната политика да победят без причина. Канцлерът Меркел може да бъде посъветвана - включително и от вас, германските колеги от групата на Европейската народна партия (Християндемократи) - да се въздържа. Отсега нататък трябва да се обсъжда необходимостта от интегриране на икономическата политика. Трябва да се ръководим от прозрачност, доводи и аргументи, които можем да обясним на гражданите ни, а не от таблоиди като "Билд-Цайтунг". В противен случай, както г-н Мюнхау пише днес, не след дълго канцлерът Меркел ще се завърне победена от Брюксел. Тогава "Билд-Цайтунг" ще пише: еврото трябва да се премахне - трябва да си върнем германската марка. Какво ще правим тогава?
<P>
Все още не е твърде късно. Германия е в решаваща позиция. Надявам се, че г-н Саркози няма да се поддаде, а ще бъде по-разумен от канцлера Меркел.
<SPEAKER ID="031" NAME="Michał Tomasz Kamiński" LANGUAGE="PL">
Г-н председател, не без причина днес в залата обсъждаме Гърция, въпреки че, за съжаление, не е в дневния ред на заседанието. Искам да изразя одобрението си за гръцкото правителство. Правителство, изправено днес пред улични протести. Може би протестите идват от собствения социалистически електорат на правителството, но в името на рационалната икономика и европейската солидарност то взема трудни решения и не се поддава на популизъм. Със съжаление трябва да кажа, че не всички европейски лидери днес могат да устоят на този вид популизъм.
<P>
Струва ми се, че Гърция се нуждае от нашата солидарност, защото Европа е изградена на принципа на солидарност, но, разбира се, не трябва да позволяваме на никой политик, от която и да е държава, да третира икономическата политика като пазаруване с кредитна карта без лимит, защото нещата ще завършат по същия начин, както в Гърция. В бъдеще трябва много категорично да поставим условия за държавите-членки, за да гарантираме, че следват рационална икономическа политика, защото видяхме резултата от политика, която няма рационални основи.
<P>
За съжаление, трябва да кажа, че днес сме изправени и пред проблем, често срещан в Европа, а именно, че идеологията и политиката са по-важни от икономиката. Това е резултатът и имаме пример относно въвеждането на еврото. Днес можем да кажем, че Гърция вероятно е въвела еврото твърде рано, но тъй като политиката беше поставена преди икономиката, имаме настоящата криза. Надявам се, че Европейската комисия, под ръководството на г-н Барозу, ще бъде пазител на европейската солидарност и европейския икономически разум, защото се нуждаем от разум и солидарност.
<P>
Искам също да подчертая, че в отговор на кризата, в която се намираме, не трябва да търсим лекарства, които само ще влошат положението. Не считам, че по-голямата бюрокрация, интеграция и регулиране в Европа могат да спомогнат за това, което е и трябва да бъде най-голямата ни цел - повишаването на конкурентоспособността. Не трябва да разчитаме на длъжностни лица да могат да решат как да направим нашия континент по-добър вместо да позволим на свободната икономика да го направи. Трябва също да зачитаме различията в икономическите и социални политики, които разделят европейските държави в резултат от различната им история, култура и други фактори. Можем и трябва да призовем за европейска солидарност с Гърция и се надявам да чуя в залата одобрение за гръцкото правителство.
<SPEAKER ID="032" NAME="Lothar Bisky" LANGUAGE="DE">
Г-н председател, рядко се съгласявам с председателя на Парламента и с председателя на Комисията. Но когато и двамата призовават за солидарност с Гърция и предупреждават за опасност от ренационализация, не мога да не се съглася с тях, защото това, което казват, е правилно. Нещо повече, наскоро в Страсбург чухме г-н Барозу да разсъждава на глас дали най-лошите спекулации на финансовите пазари трябва да бъдат забранени окончателно. Растящата социална пропаст в Европейския съюз и в държавите-членки не може повече да бъде пренебрегвана от никого, но неотложните въпроси, свързани с нея, не присъстват в дневния ред на първата среща на върха на държавните ръководители след влизането в сила на Договора от Лисабон.
<P>
Естествено разискването относно икономическата стратегия "ЕС 2020" вече е в дневния ред. Както знаете, моята група съвсем не одобрява стратегията във вида, в който е изготвена от Комисията, защото се основава на провалилата се идеология на конкуренцията, която доведе до кризата. Искаме стратегия за Европа, която дава приоритет на социалните и екологични нужди пред интересите на конкуренцията. "ЕС 2020" съвсем не е такава. При все това отделни членове на германското федерално правителство се изправят и се гневят на малкото задължителни цели на стратегията "ЕС 2020", като например равнището на заетостта, научните изследвания и образованието, борбата с бедността - и това в Европейската година на борбата с бедността. Надявам се, че тази нагласа няма да преобладава сред мнозинството от правителствените ръководители.
<SPEAKER ID="033" NAME="Niki Tzavela" LANGUAGE="EL">
Г-н председател, моята държава, Гърция, има много общо с Калифорния. Имаме чудесен климат, земята ни е наше предимство, горите ни изгоряха като в Калифорния, те проведоха Олимпийски игри като нас и ние стигнахме до същите проблеми като Калифорния.
<P>
Чудя се дали ако Калифорния имаше проблеми с кредитирането, централната администрация на САЩ щеше да я остави в ръцете на спекулантите...
<P>
(Ораторът е прекъснат от апострофиращ го колега)
<P>
(EN) Това е икономиката, да. Осъзнавам го. Ето защо го казвам.
<P>
(EL)...или централната администрация на САЩ щеше да реши проблема. Имаме ли централна администрация в Европейския съюз? Сигурни ли сме, че Гърция, която заема 2% от европейската икономика, е причинила големия проблем с еврото? Преустановила ли е стабилността на еврото и заплашва ли единството на Съюза?
<P>
Ясно е, че сме изправени пред изпитание за силата на европейската валута и по-важното на намеренията на лидерите на Европейския съюз да я предпазят. Ако погледнем назад, можем да видим какво сме постигнали (преди 30 години бях млада служителка в Министерството на труда и бях обучена тук, в Брюксел, в рамките на единния европейски пазар). Постигнахме единния европейски пазар. Постигнахме еврото. Не мисля, че сме постигнали друго общо. Затова ме считате за евроскептик.
<P>
Надявам се, че утре ще докажем, че наистина сме постигнали хармония и нещо общо.
<SPEAKER ID="036" NAME="Zoltán Balczó" AFFILIATION="NI">
(HU) Всички оратори преди мен говориха за решението на гръцката криза. В същото време, г-н Барозу, то дори не е включено в дневния ред на срещата на върха. Не го ли считате за противоречие, за лицемерие? Понеже не присъства в официалния дневен ред. Разбира се, не само Гърция се оказа в трудно положение през 2008-2009 г. Унгария беше държавата, която стигна близо до фалит, отчасти заради сериозните грешки, допуснати от правителството. Беше приет заем от Международния валутен фонд (МВФ), ход, който има изключително тежки последствия за населението. Трябва да се изправим пред въпроса за поуките от финансовата криза. Дали че всичко е свързано с всичко останало? Не. Истинската поука беше формулирана от министър-председателя Георгиос Папандреу, който каза, че през последните двадесет години паднаха Берлинската стена и Уол Стрийт. Всичко, което съдържа "стена" ("wall") в името си. Да, глобалната финансова система, която се откъсна от икономиката, е основна причина държавите да се оказват в такова положение.
<SPEAKER ID="037" NAME="José Manuel García-Margallo y Marfil" AFFILIATION="PPE">
(ES) Г-н председател, г-н действащ председател на Съвета, Вие най-добре знаете, че моята група искаше да помогне испанското председателство да бъде успешно. Искаме да продължим да го правим, но за целта трябва да внесете някои корекции и незабавно да се заемете с ръководенето на Съюза.
<P>
Ръководенето на Съюза включва намирането на решение относно Гърция. Всички го казаха и няма да го повтарям. Ръководенето на Съюза включва одобряването на директивата относно лицата, управляващи фондове за алтернативни инвестиции, възможно най-скоро, а не да се бавите, както направихте. Ръководенето на Съюза включва одобряването на пакета от документи относно финансовия надзор възможно най-скоро, а не да подкрепяте на всяка цена споразумение на Съвета, което е много по-консервативно от предложението на Комисията и дори още по-консервативно от доклада на групата "Дьо Ларозиер", от който произхожда.
<P>
Парламентът ще предостави на испанското председателство споразумение относно надзора, което може да се обобщи с две думи: повече контрол и повече Европа. Сигурен съм, че испанското правителство, което винаги е проповядвало тези идеи, ще подкрепи Парламента, а не позициите, произхождащи от другата страна на Ламанша.
<P>
Ръководенето на Съюза включва укрепването на бюджетната дисциплина, а укрепването на бюджетната дисциплина означава нови идеи за укрепване на превантивния аспект. Испанският министър-председател знае, че преразглеждането на четиринадесетте плана за стабилност, току-що споменати, беше чисто бюрократична процедура при липсата на по-добра идея.
<P>
Превантивните мерки трябва да вземат предвид конкурентоспособността на икономиките - защото без средства не е възможно балансиране на публичните отчети - както и трябва да вземе предвид и състоянието на чуждите отчети. Ще трябва също така да се прилагат по-строги санкции, за да бъде споразумението наистина задължително.
<P>
Ръководенето на Съюза включва представянето на нова идея по отношение на управлението, за което току-що писахте във вестник. Испанският министър-председател ни каза тук, че иска по-голямо управление, когато членове 121 и 136 от Договора от Лисабон, на които испанското председателство сега се позовава, вече са в сила.
<P>
Какво друго включва? Кажете ни и ние ще Ви помогнем. Но за да го направим, трябва да знаем какво очаквате и искате, защото в залата не търпим неясни, глупави и празни идеи.
<SPEAKER ID="039" NAME="Stephen Hughes" AFFILIATION="S&amp;D">
(EN) Г-жо председател, считаме, че проектозаключенията на Съвета, разкрити тази седмица, могат да породят много реална опасност за Европейския съюз.
<P>
В заключенията се говори за навременно излизане от извънредни мерки за подпомагане. Какво означава това на практика? Миналата седмица видяхме от заключенията на Съвета по икономически и финансови въпроси (Екофин), че искат оттегляне на мерките в подкрепа на пазара на труда след края на 2010 г. През декември Съветът говори за необходимостта от връщане на всички държави-членки към критериите на Пакта за стабилност до края на 2013 г.
<P>
Смятаме, че срокът е безнадеждно оптимистичен. Ако следваме предписанието за категорично връщане към критериите на Пакта за стабилност до края на 2013 г., това ще доведе до огромни съкращения на публичните разходи и услуги, равнището на безработицата ще се повиши, приходите от данъци ще спаднат и ще навлезем в период на слаб растеж, който може да доведе до реално намаляване на икономическия потенциал на Европейския съюз за много години напред. Това е рецепта за катастрофа.
<P>
Вместо това се нуждаем от разумен баланс между отговорна фискална политика, от една страна, и продължаваща подкрепа за пазара на труда, от друга. Нуждаем се от непрекъсната социална стратегия и устойчива стратегия за изход от кризи.
<P>
Датският институт по труда днес изнесе цифри. Казват, че ако стратегиите за авариен изход, договорени между 20 държави-членки и Комисията, се следват, още 4,5 милиона европейски граждани ненужно ще се окажат на опашките от безработни до края на 2013 г. Това може да се избегне. Трябва да го избегнем. Затова едно от нещата, за които призоваваме, е двугодишен мораториум върху оттеглянето на мерките за подпомагане.
<P>
Между другото, тази седмица предлагаме и нов европейски механизъм за финансова стабилност. Надявах се председателят Барозу да е все още тук, защото исках да кажа, че нямаме нищо против да открадне идеите ни и да ги представи като препоръка пред Съвета утре.
<SPEAKER ID="040" NAME="Lena Ek" AFFILIATION="ALDE">
(EN) Г-жо председател, Съветът ще заседава утре, за да обсъди бъдещето на Европа, изправена пред огромни предизвикателства. Понастоящем се намираме във финансова криза, която води до криза с работните места, в съчетание с кризата с климата.
<P>
Икономическият растеж, основан на социални и екологични съображения, е от решаващо значение за задействането на Европа, но се страхувам, че предложенията на Съвета и на Комисията относно управлението, макар и добре дошли, ще бъдат твърде неясни и няма да помогнат за постигане на поставените цели. Ако се приложи в настоящия й вид, "Европа 2020" ще бъде следващата Лисабонска стратегия - един провал.
<P>
Вместо това Европа трябва да се осмели да атакува директно предизвикателствата със смели предложения в областта на управлението.
<P>
Първо, отвореният метод на координация не работи и трябва да бъде отменен. Вместо това трябва да бъдат определени обвързващи цели, които да бъдат следвани от Комисията в съответствие с членовете от Договора от Лисабон.
<P>
Второ, ако финансирането зависи от това доколко добре дадена държава-членка изпълнява задълженията си съгласно Стратегията 2020, не можем да продължим да харчим парите на данъкоплатците за правителства, които лъжат и мамят със статистиката - солидарност, да, но на основата на прозрачност.
<P>
Трето, Комисията трябва да представя своите годишни доклади с препоръки относно политиките в Парламента преди да се обсъждат в Съвета.
<P>
Откритият процес ще създаде прозрачност и ще позволи участие на гражданите. Като европейски политици винаги трябва да се стремим да поставяме гражданите в центъра на нашата политика. Така че нека превърнем обещанието в действителност, а Комисията от коте в тигър - в тигър със зъби.
<SPEAKER ID="041" NAME="Roberts Zīle" AFFILIATION="ECR">
(LV) Благодаря, г-жо председател. Трябва да обърнем внимание на въпроса за солидарността не само в случая с Гърция, но и при изграждането на дългосрочните политики на Европейския съюз и го казвам в контекста на споразумението, което очакваме от Съвета по отношение на целите на Стратегията 2020. Това, което ме притеснява в плана на Комисията, е, че няма акцент върху икономическото сближаване в стратегията, нито върху социалното сближаване. Ако вземем предвид това в контекста на подчертаната финансова прогноза за периода 2014-2020 г., тогава на практика понятието икономическо сближаване отслабва значително от парична гледна точка. С други думи, до 2020 г. изглаждането на икономическите различия няма да бъде толкова динамично. Всъщност може да стане точно обратното - през 2020 г. икономическите неравенства в Европейския съюз да бъдат по-големи, отколкото през 2010 г. Това ли искаме и такова ли е правилното разбиране за солидарност в Европейския съюз? Приканвам Съвета да обърне сериозно внимание на постигането на политическо споразумение, но и да подчертае целта за икономическо сближаване. Благодаря.
<SPEAKER ID="042" NAME="Takis Hatzigeorgiou" AFFILIATION="GUE/NGL">
(EL) Г-жо председател, считам, че разгледахме ефективно и справедливо проблема с Гърция. Искам да посоча въпрос, който касае и други държави. Г-н Schulz каза, че понастоящем лихвените равнища в Европа са 2-3%. Искам да ви кажа, че в Кипър те са 6%. Малко превишение и банките са на колене, като нищо не може да се промени. Считаме, че Съветът трябва да работи в това отношение в бъдеще, за да не се окажат и други държави в същата неразбория като Гърция.
<P>
Имам две предложения:
<P>
Дадохме милиарди на банките в опит да ги раздвижим. Нямаше ли да е по-добре държавата да отпусне средствата при лихвен процент като по ипотечните кредити за основно жилище, при положение че потребителите си плащат вноските?
<P>
Второто ми предложение е: не трябваше ли да помислим за налагане на данък върху големите трансгранични транзакции между държавите?
<P>
Имам забележка към едноминутните изказвания, г-жо председател. Съжалявам, но трябва да кажа, че една минута не е достатъчна за представяне на становище. В крайна сметка е унизително да се налага да прибягваме до лозунги.
<SPEAKER ID="043" NAME="Председател">
Съзнавам, че за една минута човек не може да каже много, но сега давам думата на г-н Borghezio също за минута.
<SPEAKER ID="044" NAME="Mario Borghezio" AFFILIATION="EFD">
(IT) Г-жо председател, госпожи и господа, за всички е ясно, че с всеки изминал ден еврозоната се управлява все по-трудно.
<P>
Опасността от държавен фалит не е отминала, но въпреки ежеседмичните заседания и срещите на върха на ръководителите и министрите на финансите, все още не е взето ясно решение. Надявам се, че не сме изправени пред невъзможна мисия. Спасението на държава-членка може и да не успее след евентуално конституционно обжалване в Германия. Това са все въпроси, които трябва да имаме предвид и които не считам, че бяха повдигнати по време на разискването.
<P>
Използвам възможността да спомена, че чрез своите финансови мерки Европейският съюз трябва да постави твърд, практически акцент върху ефективното възстановяване на сектора на малките и средните предприятия, който беше изоставен.
<P>
Каква част от огромните суми, предоставени на банките, се озовават действително в сектора на малките предприятия например в моята държава Италия? Каква част от структурните фондове? Едва между 1% и 2% влизат в сектора на МСП в някои региони според структури, представляващи МСП. Това са реални проблеми, касаещи реалната икономика, с които Европа трябва да се заеме много сериозно и спешно.
<SPEAKER ID="045" NAME="Werner Langen" AFFILIATION="PPE">
(DE) Г-жо председател, първо искам да похваля Гърция. Справянето с гръцката криза трябва да доведе до строги мерки за реформа в Гърция. Това е верният път. Всичко останало, предложено тук, противоречи на европейските Договори, а очаквам председателите на Комисията и на Парламента да ги спазват, вместо да правят предложения, които им противоречат.
<P>
На г-н Schulz ще кажа следното: говоренето на висок глас не може да замени познаването на фактите. Не спекулантите доведоха до проблемите на Гърция, а вътрешните правила - фактът, че държавите-членки не са готови да спазват Пакта за стабилност и растеж. Германия и Франция - не Гърция - са виновните, дали на всички други държави-членки лош пример през 2003 г. и 2004 г. Никой друг.
<P>
Не целя да критикувам Гърция, но ако не променим правилата и ако държавите-членки не са готови да спазват собствените си правила, тогава в еврозоната ще има проблеми. Сега се твърди, че вината е на спекулантите. По-малко от една трета от гръцкия национален дълг е обезпечен от суапове за кредитно неизпълнение. По-малко от една хилядна от световните деривативи на суапове за кредитно неизпълнение са свързани с Гърция. Това е само едно извинение.
<P>
Защото докато не сме в състояние да приложим правилата и да се придържаме към тях - за което виновниците са министрите на финансите - ще се сблъскваме постоянно с трудности. Това е ключът, а не да обвиняваме конкретен правителствен ръководител, който спазва европейските Договори и собствената си конституция.
<P>
(Ръкопляскания)
<SPEAKER ID="046" NAME="Hannes Swoboda" AFFILIATION="S&amp;D">
(DE) Г-жо председател, госпожи и господа, ясно е - и вече беше казано, г-н Langen - че Гърция трябва да си напише домашното. Според мен обаче ясно беше казано и че трябва да има солидарност. Солидарност, която да помогне на Гърция да направи нужното. Каквито и да са процентите, спекулирането може и да не е отговорно за кризата в Гърция, но е виновно за огромната тежест, която Гърция сега трябва да поеме по необходимост. Това е същественото.
<P>
Също така, г-н Langen, "Файненшъл таймс" - вестник, който е по-близо до Вашите политически възгледи, отколкото до моите - дава ясно обяснение: разликата между канцлерите Кол и Меркел. Канцлерът Кол би казал: "Хайде да решим проблема заедно с Гърция". Канцлерът Меркел се измъква и казва: "Ами, какво казва Договорът? Какво казват Съдът и германската конституция?" Това е разликата - дали политически подкрепяте интеграцията на Европа или винаги гледате към собствената си държава, или пък имате външен министър, който казва "Засега няма да сложим парите на масата". Никой не е искал да се сложат пари на масата.
<P>
Ако винаги поемате по пътя на популизма и не мислите за общото бъдеще на Европа, то стигате до такава какофония. Или както пише друг вестник, близък до Вас - "Франкфуртер Алгемайне Цайтунг": всеки ден ново предложение. Това се отнася не само за Германия, но и за целия Европейски съюз. Отговорът ни или липсата на отговор досега е неприемлив. Нуждаем се от подхода на стимули и санкции. В Гърция са необходими мерки - няма съмнение в това - и те ще бъдат твърди, много твърди. Но се нуждаем и от сътрудничество на европейско равнище, в частност за да предотвратим появата на подобни проблеми. Това може да стане - независимо дали чрез Европейски валутен фонд, както предложи г-н Шойбле, или с други средства - само ако разполагаме и с европейска солидарност. Затова очаквам срещата на върха да покаже европейска солидарност, за да изградим едно по-добро бъдеще.
<SPEAKER ID="047" NAME="Fiona Hall" AFFILIATION="ALDE">
(EN) Г-жо председател, пролетната среща на върха трябва да е по въпросите на енергетиката.
<P>
Ако конференцията в Копенхаген беше приключила със световно споразумение, вече щяхме да обсъждаме техническите подробности за намаляване на емисиите с 30% и все още трябва да го направим.
<P>
Първо, защото равнището на амбициите, договорено на срещата на върха през пролетта на 2007 г., отговаря на много повече от 20% намаляване в настоящите икономически условия. Миналата седмица Нобуо Танака, изпълнителният директор на предпазливата Международна агенция по енергетика (МАЕ), заяви пред членовете на Парламента, че перспективите за световната енергетика на МАЕ от 2009 г. прогнозират 23% намаляване на емисиите на ЕС и че 30% ще представлява добра цел.
<P>
Второ, ако сериозно говорим за постигане на целта от 95% до 2050 г., тогава трябва да включим в пътната карта намаляване с поне 30% до 2020 г.
<P>
И не на последно място, единствено превръщането на ЕС в устойчива икономика с ниски емисии на въглероден диоксид и с ефективно използване на ресурсите ще гарантира европейското икономическо възстановяване и създаването на работни места.
<P>
Зелените работни места са в основата на стратегията "ЕС 2020". Затова Съветът трябва да подкрепи члена на Комисията Хедегаард и да се съгласи, че сега условията са подходящи за преминаване към цел от 30%, както и че най-евтиният и най-лесният начин за това е чрез енергийна ефективност, и по-конкретно чрез задължителна цел за енергийна ефективност.
<P>
Лидерите на ЕС трябва да изпратят също толкова ясно послание на пролетната среща на върха през 2010 г., колкото през 2007 г.
<SPEAKER ID="048" NAME="Konrad Szymański" AFFILIATION="ECR">
(PL) Вместо да обсъждаме прилагането на стратегията "Европа 2020", предлагам да се фокусираме върху области, в които наистина имаме влияние. Със сигурност сме в състояние да помогнем за опазването на общия пазар от протекционизма. Със сигурност сме в състояние да направим европейското законодателство по-лесно за бизнесмените, така че то да не ограничава конкурентоспособността на европейската икономика. По-доброто законодателство, разбира се, е специална отговорност на залата, на Парламента.
<P>
Държавите-членки ще се реформират, ако са подложени на натиск от страна на световната икономика. Ето защо е толкова важно да се даде на държавите-членки максимална свобода в областта на конкурентоспособността на системите за данъчно облагане, социалните системи и икономическото право. Чрез хармонизирането на тези области единствено запазваме слабостите на европейския социален модел. Свободата, а не последователните стратегии е правилният отговор на кризата.
<SPEAKER ID="049" NAME="Corien Wortmann-Kool" AFFILIATION="PPE">
(NL) Г-жо председател, до момента няма алтернативно решение по отношение на Гърция и в действителност това не е проблем понастоящем, тъй като дори и гръцкият премиер каза в Парламента, че държавата желае да сложи собствените си дела в ред. Това действително е правилната процедура в съответствие с основните правила на Пакта за стабилност и растеж и тя самата е един вид солидарност.
<P>
И все пак имаме проблем. Еврото пада, но това се дължи основно на обществения дебат сред столиците, който оставя впечатлението, че не можем да намерим решение. Трябва да сложим край на това сега и да се надяваме, че ще го направим утре. Според мен се нуждаем от спешна мярка в неотложния случай, която трябва да обедини Европейската комисия, държавите-членки и Международния валутен фонд (МВФ). Трябва да има извънредни заеми и нищо повече.
<P>
Г-жо председател, надявам се, че утре ще стигнем по-далеч от разискването на кризата. Надявам се, че ще потърсим средносрочни и дългосрочни решения. Трябва да укрепим превантивната сила на Пакта за стабилност и растеж. Освен това, както посочиха и други, новата стратегия "ЕС 2020" може да има успех само ако постигнем действително европейско икономическо управление. Това изисква не само съгласие между държавите-членки на срещата на върха, но и Европейската комисия да използва всички правомощията, предоставени й по силата на Договора от Лисабон; всички правомощия реално да действа и да налага изпълнение. В крайна сметка, както каза и г-жа Ek, без правила не можем да успеем.
<P>
Много се надявам, че спешната мярка ще бъде договорена преди началото на срещата на върха утре, за да можем да се съсредоточим върху това как да спасим Нидерландия от кризата със стабилна стратегия до 2020 г., както и да намерим решение за бъдещите действия след Копенхаген.
<SPEAKER ID="050" NAME="Nikolaos Chountis" AFFILIATION="GUE/NGL">
(EL) Г-жо председател, според скорошни изявления на официални лица и статии в печата изглежда, че най-вероятният "спасителен" сценарий за гръцката икономика е общо усилие от страна на държавите-членки на Европейския съюз и Международния валутен фонд. Г-жа Меркел изглежда също настоява за него.
<P>
Искам да кажа, че това е най-лошият, най-антисоциалният сценарий както за Гърция, така и за еврозоната. За Европейския съюз подобна възможност нарушава законността на Общността - а според мен и за онези, които го защитават, тъй като нито един договор, нито един законодателен текст не посочва намеса на Международния валутен фонд или на друга международна организация в тази процедура. В същото време създава политически и правен прецедент, като прави Пакта за стабилност още по-суров и пуска САЩ в еврозоната през задната врата.
<P>
Що се отнася до Гърция, подобен вариант ще засили сериозно мерките срещу труда и антисоциалните мерки, предприети от правителството, мерки, които наричате смели, но които увеличиха бедността и безработицата и унищожиха всички възможности за растеж и всяка надежда Гърция да излезе от кризата.
<P>
Това е перспективата, която очаква и другите страни, които приложат такива мерки под същия натиск.
<SPEAKER ID="051" NAME="Pervenche Berès" AFFILIATION="S&amp;D">
(FR) Г-жо председател, г-н Лопес Гаридо, г-н член на Комисията, нормално ли е да са необходими два Европейски съвета, за да се справим с въпроса държавите от еврозоната да покажат солидарност с Гърция?
<P>
Чух как г-н Langen тълкува Договора. Да, налице е Договорът, буквата и духът му. Освен това, когато четем членове 143 и 122, нито един от авторите не е отчел факта, че след преминаването към еврото бихме могли да се сблъскаме с подобен проблем, пред който сме изправени днес. Затова трябва да бъдем креативни; затова трябва да проявим солидарност. Идеята да насочим Гърция към Международния валутен фонд ни изглежда - за нас, които се стремим да бъдем отговорни и последователни европейци на международната сцена - пълен абсурд.
<P>
Има едно нещо, което трябва да направим и което да се надяваме Европейският съвет ще направи, а именно да изпратим послание за солидарност с Гърция и послание за отговорност по отношение на въпроса за икономическото управление. Този въпрос е належащ, сериозен и нерешен. Трябва да подходим към него спокойно, да намалим натиска и да не тръгваме от предположението, че трябва по принцип да укрепим Пакта за стабилност и растеж - до момента неефективен инструмент, тъй като е повече репресивен, отколкото насърчаващ сътрудничество.
<P>
Трябва да преследваме цели по отношение на публичния дефицит и дълг, но също така трябва да изобретим условия за сътрудничество, за добавена стойност между членовете на еврозоната. Това е предизвикателството пред Европейския съвет и се надявам, че той ще се изправи пред него отговорно.
<SPEAKER ID="052" NAME="Mirosław Piotrowski" AFFILIATION="ECR">
(PL) Г-жо председател, в навечерието на заседанието на Европейския съвет, който ще определи новата икономическа стратегия на Съюза, трябва да се поучим от неуспеха на Лисабонската стратегия и работейки заедно, да погледнем честно всички държави-членки. За да бъдем конкурентоспособни на световните пазари, трябва да бъдем новатори, но насочването на основната част от бюджетните ни средства само за тази цел de facto ще представлява дискриминация срещу много държави в Централна и Източна Европа, включително и Полша.
<P>
Големи са очакванията, благодарение на средствата на ЕС - какъвто беше случаят по-рано с Испания, Португалия и други държави от Европейския съюз - за разширяване на въздушната, сухопътната и железопътната инфраструктура, а също и за по-голям достъп до интернет. Особен приоритет трябва да бъде подпомагането на източните граници на Европейския съюз, като например региона около Люблин в Полша, за което трябва да бъде въведен специален бюджетен ред в Стратегията 2020.
<P>
Заседанието на Европейския съвет не трябва да изпрати послание, че бедните региони на Съюза ще финансират идеи, които ще донесат максимална полза само за старите държави-членки.
<SPEAKER ID="053" NAME="Georgios Toussas" AFFILIATION="GUE/NGL">
(EL) Г-жо председател, стратегията "ЕС 2020", която ще бъде обсъдена на срещата на върха и която е продължение на Лисабонската стратегия, показва, че насилствените мерки срещу обикновените хора, подкрепени от правителството на ПАСОК в нашата държава, с категоричното съгласие на всички политически сили на капитала и на партиите от европейската еднопосочна улица, не са уникални за Гърция.
<P>
Те се определят предварително от политическия елит и правителствата на държавите-членки на Европейския съюз. Те са част от общия стратегически план на капитала и се насърчават еднакво в целия Европейски съюз чрез активизиране на идеологическия тероризъм и подвеждане на движението на работниците и обикновените хора. Лъжите и демагогията на представителите на буржоазните правителства, силите на европейската еднопосочна улица, че Европейският съюз и Икономическият и валутен съюз (ИВС) ще действат като щит срещу кризи, приказките за европейски пазар от 480 млн. евро, за голямото европейско семейство, за солидарността на Общността и други подобни идеалистични приказки се провалиха. Европейският съюз е един империалистически, транснационален съюз между капитала и монополите, който с обща стратегия напада хората и кръстосва саби за дял от плячката.
<P>
Икономическите и политически проблеми в Гърция, държава-членка на Европейския съюз, ще се решат с борба от движенията на работниците и обикновените хора, борба и солидарност между народите. Очевидно е, че случващото се в Гърция е пряко свързано с изострената конкуренция между империалистическите държави, между Европейския съюз, САЩ, Китай и други развиващи се страни.
<P>
Затова, предвид стратегията на капитала, работническата класа и обикновените хора трябва да започнат своя стратегическа борба с политиката, насочена срещу обикновените хора, за да отговорят на съвременните потребности на семейството на работническата класа и обикновените хора.
<SPEAKER ID="054" NAME="Gunnar Hökmark" AFFILIATION="PPE">
(EN) Г-жо председател, две неща. Първото са публичните финанси, а второто - конкурентоспособността.
<P>
По това време миналата година в Парламента обсъждахме как да отговорим на кризата. Някои предложиха да й отговорим, като харчим повече и приемем по-големи дефицити, а ние казахме, че се нуждаем от контрол над публичните разходи, за да гарантираме стабилност в бъдеще.
<P>
Сега виждаме резултатите. Някои държави-членки последваха политиката на по-големи разходи и по-голям дефицит и всички можем да видим последствията: по-голям държавен дълг и по-големи разходи за обслужване на държавния дълг заради по-високи лихвени равнища. Това е действителността, която изстисква средства и инвестиции в много от държавите-членки.
<P>
Считам, че трябва да се поучим от това: трябва да спазваме правилата, които имаме, и трябва да развием и подобрим Пакта за стабилност и растеж, за да отговаря по-добре на кризи в бъдеще.
<P>
Но сега водим същото разискване, защото някои казват, че трябва да отложим стратегиите за изход и излизането от публичните дефицити. Това е погрешно, защото така ще подкопаем нашата способност да се възстановим и ще увеличим разходите за лихвени проценти в държавите-членки.
<P>
Второто нещо е, че конкурентоспособността върви ръка за ръка със способността ни да разполагаме със стабилни публични финанси и да направим истинските промени, за които говорим от десетилетия. Правителствените ръководители трябва да го направят тази седмица.
<SPEAKER ID="055" NAME="Udo Bullmann" AFFILIATION="S&amp;D">
(DE) Г-жо председател, г-н Hökmark, мисля, че с Вас сме били в различни парламенти през последните години, защото парламентът, в който аз работя, е различен от Вашия. Работя в парламент, в който някои казват, че трябва да наблюдаваме по-отблизо рейтинговите агенции, хедж фондове и дружествата за частни капиталови инвестиции. Трябва да ги регулираме, да извършваме проверки на ключовите участници на финансовите пазари и на ключовите продукти, за да гарантираме, че няма да стигнем до международно фиаско. Други казват не, пазарът се регулира сам, не ни е нужно всичко това. Или както каза г-н McCreevy - когато се намесват политиките, резултатът винаги е по-лош. Видяхме резултатите.
<P>
Международното фиаско е причината за свръхзадлъжнялостта на държавите-членки на Европейския съюз. Но не можем да се изправим тук днес и да кажем, че е било грешно да насочим политиката ни за растеж към заетостта и икономическата активност. Няма връзка с разискването, също като думите на г-н Langen, че канцлерът Меркел е разбрала Европейския договор. Не, изобщо не го е разбрала. Още по-лошо е, че тя е вероятно в състояние да подчини Европейския договор и неговите цели за Европа на страха си да не загуби важните местни избори в Северен Рейн-Вестфалия.
<P>
Това не са лидерските умения, от които имаме нужда в Европейския съюз. Казахме на Комисията, че "ЕС 2020" е твърде разводнена. Липсва и съдържание. Моля, приведете доказателства, че сте в състояние да получите нови средства. Борете се за данък върху финансовите транзакции. Моля, борете се за по-голяма икономическа активност и по-големи перспективи за растеж в Европейския съюз, за да дадете шанс на малките и средните предприятия, както и на работниците. Точно сега обаче почти сме съгласни с Вас, че трябва да опазим Европейския съюз от правителства, които имаме в момента - правителства като представляваното от канцлера Меркел. Бъдете твърди и създайте европейски инструменти. Това е основното ни послание към срещата на върха, защото само тогава хората могат да се надяват, че ще предоставим верните отговори.
<SPEAKER ID="056" NAME="Manfred Weber" AFFILIATION="PPE">
(DE) Г-жо председател, госпожи и господа, г-н Schulz каза, че Гърция е отговорила и сега е ред на Европа. Чудя се дали Европа днес наистина трябва да каже "благодаря", ако държавите-членки от еврозоната се придържат към правилата, с други думи, ако успеят да се върнат към критерия от 3%. Чудя се и каква беше разликата миналата година, когато Ирландия беше изправена пред същата ситуация и въведе сериозни съкращения. Никой по това време не предложи идеята за Европейски валутен фонд.
<P>
Г-н Verhofstadt казва, че спекулантите действат. Очевидно има натиск в момента, но е факт, че Гърция се ползваше от големи предимства по отношение на лихвените проценти благодарение на членството си в еврозоната. Италианските ни колеги се възползваха от това предимство след присъединяването си към еврозоната за консолидиране. Гърция го опропасти. Следователно можем наистина да кажем, че добрите европейци днес не са тези, които слагат парите на масата, а които наистина прилагат правилата, под които всички сме се подписали и сме приели, за да се спазват в целия Европейски съюз.
<P>
Второ, искам да подкрепя Комисията, тъй като направените предложения за дългосрочното бъдеще представляват стъпка в правилната посока. Споразумяхме се за граница от 3% и се нуждаем от стабилна Комисия, която в бъдеще да следи и да приведе в действие спазването й. Видяхме как държавите-членки от еврозоната не могат да се контролират помежду си и да спазват границата от 3%. Затова подкрепям стабилна Комисия, която да е в състояние в бъдеще да следи за изпълнението на критериите.
<P>
И още нещо. Трябва да говорим положително за еврото. Кризата не е валутна, а икономическа. Еврото е от голяма полза за всички. Ако нашите лидери в Европейския съюз вече не го казват, ако не го посочват в рамките на Съвета, хората няма да го знаят. Ето защо подкрепям значимата, стабилна валута.
<SPEAKER ID="057" NAME="Jo Leinen" AFFILIATION="S&amp;D">
(DE) Г-жо председател, госпожи и господа, гръцката криза е настоящ проблем, докато кризата с растежа и кризата с околната среда са дългосрочни проблеми, които изискват енергични действия с решения на Европейския съвет.
<P>
Стратегията "Европа 2020" правилно посочва, че растежът трябва да бъде интелигентен, устойчив и приобщаващ. Когато гледам заключенията на Съвета обаче, виждам, че те са много по-ограничени и сведени до класическата стратегия за растеж - стратегия, която се провали и с която не стигнахме далеч. Растежът не може да бъде интелигентен, ако не е устойчив и ако не е приобщаващ. Затова призовавам Съвета и председателството на Съвета да гарантират, че тази тройка, тези три стълба, ще бъдат запазени. Това е новото развитие, което наистина трябва да бъде приложено сега.
<P>
Много съм доволен, че Европейският съюз залага на растеж, който пести ресурсите и енергията. Разбира се, обсъждаме го от дълго време. Това на практика ще ни помогне да намалим разходите, да ограничим зависимостите и да решим редица проблеми.
<P>
Очаквам от Комисията да ни представи пътна карта през 2010 г., тъй като отговорността е и на ЕС, и на държавите-членки и затова много области са деликатни и неясни. Преди всичко трябва да направим целта от 20% икономии на енергия задължителна. Целта за постигане на ефективност трябва да стане правно обвързваща, за да знаят всички накъде отиваме и промишлеността да реализира съответните инвестиции.
<SPEAKER ID="058" NAME="Mario Mauro" AFFILIATION="PPE">
(IT) Г-жо председател, госпожи и господа, ако трябваше да си задам въпроса, често обсъждан в половината барове в Италия - какъв е смисълът на Европа - щях веднага да отговоря от цялото си сърцето.
<P>
Какъв е смисълът на Европа, ако не да помогне сега на Гърция? Не считам идеята за лудост, защото е в нашата ДНК, в същността на нашия политически проект: в същността на политическия ни проект, тъй като той се основава на солидарност. Но в същото време съм поразен, че тези, които казват, че искат да се борят с финансовите спекулации, възнамеряват да ги заменят с политически.
<P>
Наистина, как могат да помислят да обърнат битката срещу канцлера Меркел? С други думи, как могат да мислят, че целта да се направи опит да се покаже солидарност с Гърция е да се атакува друга държава-членка, защото това просто ни напомня, че политиката на солидарност трябва да върви ръка за ръка с политика на отговорност? Това е нещо, което често си напомняме, с един глас, защото сме наясно, че солидарността и отговорността ще ни позволят да направим европейския политически проект реален за всички.
<P>
Трябва да сме сигурни, че това, което ни обединява, е по-силно от онова, което ни разделя, и следователно трябва да призовем Комисията, считано от утре, да бъде амбициозна и да изисква нужната строгост от държавите-членки, за да гарантират, че са способни на солидарност с помощта на проект, който в дългосрочен план ще може да даде осезаема форма на нашия европейски проект.
<SPEAKER ID="059" NAME="Sergio Gaetano Cofferati" AFFILIATION="S&amp;D">
(IT) Г-жо председател, госпожи и господа, гръцката криза очевидно е най-сериозният проблем, пред който е изправена Европа, и е безспорно причинена от липсата на строги мерки при управлението на публичните разходи.
<P>
Но забавянето от страна на европейските институции да вземат мерки за решаване на затрудненото положение на държава-членка е неразбираемо и неприемливо. Нещо повече, забавянето вече има отрицателни последици: на практика допусна спекулациите; породи в рамките на Съюза съмнения относно намеренията на някои държави по отношение на бъдещето на Европа (да не забравяме, че това е първият голям проблем, с който трябваше да се справим след влизането в сила на Договора от Лисабон); допълнително затрудни гръцкото правителство, което трябваше да приложи непопулярни мерки - не маловажни или незначителни решения - които касаят милиони хора, и го направи, без да е сигурно, че идва помощ.
<P>
Освен това очевидно подкопа основната ценност солидарност, която е крайъгълен камък и задължителна сила на идеята, която всички споделяме за Европейския съюз. Нашата намеса следователно не трябва да има нищо общо с каквито и да е спекулации. Искам да напомня на г-н Mauro, че Германия е несъмнено една от държавите, възползвали се в най-голяма степен от влизането в сила на еврото и влиянието му върху лихвените проценти.
<P>
Трябва да действаме бързо, за да помогнем на Гърция. Европа трябва да го направи в свой интерес.
<SPEAKER ID="060" NAME="Marian-Jean Marinescu" AFFILIATION="PPE">
(RO) Съветът на Европейския съюз приветства ентусиазирано съобщението на Комисията относно "Европа 2020".
<P>
Документът е, разбира се, абсолютно необходим и именно заради това трябва да разгледаме подробно съдържанието му. Считам, че му липсва финансова съгласуваност.
<P>
Задължение на Съвета е да поиска от Комисията да разясни бюджетните ресурси и разпределението им по ключови позиции в бюджета.
<P>
Според мен бюджетът не може да се изготви преди реформата на общата селскостопанска политика и политиката на сближаване.
<P>
Една от основните области, подкрепящи развитието и стабилността на ЕС, изцяло липсва, а именно транспортната и енергийната инфраструктура.
<P>
Развитието на транспортната и енергийната инфраструктура в Европейския съюз, както и хармонизирането й със съществуващата в съседните държави, би могла да представлява мощна движеща сила за насърчаване на устойчивото развитие и за осигуряване на стабилни работни места. Както и да предостави на Европейския съюз така желаната сигурност в сектора на енергетиката и в транспортния сектор.
<P>
Поради тази причина призовавам Съвета да поиска от Комисията да включи двете ключови области в стратегията "ЕС 2020" в полза на гражданите на Европа.
<SPEAKER ID="061" NAME="Anni Podimata" AFFILIATION="S&amp;D">
(EL) Г-жо председател, европейската среща на върха от 11 февруари, която трябваше да изпрати послание в подкрепа за Гърция, така че пазарите да се успокоят, на практика беше отменена поради дисонанса и несигурността, преобладаващи в рамките на Европейския съюз.
<P>
Европейският съвет, който започва работа утре, не може да си позволи лукса да поддържа сегашния климат на несигурност и дисонанс. Всеки сега признава, че гръцкото правителство предприе много строги мерки, повечето от които вече се прилагат за сметка и с жертви от страна на гръцкия народ. В същото време обаче продължава да ползва заеми при изключително високи лихвени проценти - последният пример е от 5 март - защото съществуват спекуланти на пазарите, които правят цяло състояние, залагайки на шансовете на държавата да фалира и в крайна сметка създавайки условията и предпоставките това да се случи.
<P>
Днес разискването се занимава с Гърция; утре вероятно ще се отнася до друга държава-членка. Европейският съвет ще го спре ли, като създаде ефективен европейски механизъм за превенция, който да защити националните икономики и стабилността на еврозоната?
<P>
Председателят на Европейската комисия говори за отговорност и солидарност. Беше прав. И двете са необходими, когато принадлежим към едно семейство, каквото е еврозоната. Не считам, че някой може да оспори, че Гърция напълно е поела своите отговорности. Въпреки това не може да посрещне гнева на пазара сама на този труден етап. Преди осемнадесет месеца пазарите заплашваха да съборят глобалната икономика. Със сигурност Гърция ще бъде застрашена днес.
<P>
Тук се намесва концепцията за солидарността, концепция, която трябва да е очевидна и която трябва да върви ръка за ръка с членството в еврозоната.
<SPEAKER ID="062" NAME="Andreas Schwab" AFFILIATION="PPE">
(DE) Г-жо председател, госпожи и господа, достатъчно се говори за Гърция. Сега искам да се обърна към бъдещето. Със стратегията "Европа 2020" Комисията представи важен документ за обсъждане, целящ да определи общите насоки за това как Европейският съюз трябва да бъде ръководен в бъдеще.
<P>
Считам, че в крайна сметка всички ще трябва да постигнем общите цели, които залагаме в стратегията "Европа 2020". Това беше един от основните проблеми на Лисабонската стратегия, по който, в крайна сметка, всички имаме работа за вършене. Само ако всички държави-членки наистина се придържат към целите, определени в стратегията, ще бъдем в състояние да ги постигнем заедно. Стратегията няма да е успешна, ако Европейският съвет се смята за административния орган и ако нещата се организират в последната минута. Ще успее само ако служителите в институцията наистина осъзнават ръководната й политическа роля, която трябва да осъществи.
<P>
Освен това стратегията "Европа 2010" ще бъде наистина успешна само ако принципът на солидарност поначало е залегнал в нея. Това означава, преди всичко, индивидуална отговорност от страна на държавите-членки във всички области, в които те самите са отговорни. Тук се включват усилията за реформа на пазара на труда, но също и националните бюджетни политики. От друга страна, това също, разбира се, означава и задължение за предоставяне на помощ от страна на другите държави-членки - с други думи, държавите-членки, които са в затруднено положение не по своя вина, да получат помощ. Нещо повече, ще бъде успешна само ако Комисията поеме политически ръководството. С други думи, категорично трябва да избегнем грешките от Лисабонската стратегия. В миналото често се твърдеше, че стратегията на сътрудничество, характеризиращо Лисабонската стратегия, се провали. Имаме нужда от ясни цели на Комисията и считам, че Парламентът ще я подкрепи в това отношение.
<SPEAKER ID="063" NAME="Juan Fernando López Aguilar" AFFILIATION="S&amp;D">
(ES) Г-жо председател, считам всички сме наясно, че петстотин милиона члена на обществото ще следят Европейския съвет, който ще се проведе следващата седмица, с необичайно внимание.
<P>
Причината е, че Европейският съвет ще има възможност да се ангажира със съобщение за изход от кризата, което тези, които страдат най-много от нея, отчаяно очакват. Освен това изходът от кризата трябва, разбира се, да бъде отразен в ангажимента към стратегията, да бъде убедителен в промяната на модела за растеж и в акцента върху икономическите, социалните и екологичните аспекти.
<P>
От икономическа гледна точка, трябва да бъде отразен в ангажимента към управлението. От социална гледна точка, трябва да бъде отразен в ангажимента към работниците и социалната защита - моделът, който ни направи европейци - и в частност към равенството; искам да подчертая това, на което е наблегнато в документа, че ангажиментът към равенството може да бъде засилен. От екологична гледна точка, трябва да бъде отразен в ангажимента към възстановяване на духа, който превърна Европа в лидер по отношение на устойчивата околна среда и предотвратяването на изменението на климата по време на конференцията в Копенхаген, и преди всичко към признаване на разочарованието, което остави у нас конференцията в Копенхаген.
<P>
Но най-важното по време на заседанието на Съвета е, че трябва да има ясен европейски ангажимент в подкрепа на паричния съюз чрез координиране на фискалните, бюджетните и икономическите политики.
<P>
Посланието на солидарност с Гърция не е послание към Гърция, а към Европа и европейците. Не става въпрос да спасим Гърция, а да покажем европейски признаци на живот, отношение към реалната действителност, към сериозния исторически ангажимент, какъвто е паричният съюз.
<P>
Разберете веднъж завинаги, че не говорим за Гърция, а за всички нас.
<P>
Имаше забавяне с новите институции; не трябва обаче да има такова с отговорите, които европейците очакват от следващия Съвет.
<SPEAKER ID="064" NAME="Georgios Koumoutsakos" AFFILIATION="PPE">
(EL) Г-жо председател, вярно е, че моята страна, Гърция, не успя през годините да развива икономиката си с необходимата умереност и съгласуваност. Сега обаче тя пое изцяло своите отговорности. Гръцкият народ плаща висока цена.
<P>
Въпреки това не трябва да заравяме глава в пясъка. Гърция не е единствената държава в ИВС, която се сблъсква със сериозни проблеми. Не е единствената, която прибягва до услугите на някои пагубни кредитни институции. Не е и няма да остане единствената цел на спекулантите.
<P>
Всички знаем - и то много добре - че гръцкият проблем е европейски проблем. Икономическият и валутен съюз ще бъде осакатен без по-голяма координация на икономическата и фискалната политика и най-вече без солидарност.
<P>
Кризата - всяка криза поражда промяна. Сегашната криза може да създаде по-силна Европа и Гърция може да помогне в процеса. Така че нека не поваляме Гърция. Нека заедно повалим спекулантите, които искат да видят еврото на колене; това Европейският съвет трябва да направи утре.
<SPEAKER ID="065" NAME="Csaba Sándor Tabajdi" AFFILIATION="S&amp;D">
(HU) Г-жо председател, искам да привлека вниманието на Комисията и на Съвета към факта, че когато определят новите цели на стратегията "ЕС 2020", не трябва да забравят политиките, които в момента работят добре, а именно политиката на сближаване и общата селскостопанска политика. Това са изпитани инструменти, които, въпреки че се нуждаят от реформа, могат значително да допринесат за постигането на новите цели на "ЕС 2020". Жалко е, че тези две много важни политики на Общността бяха пропуснати в по-ранните текстове, предоставени от Комисията. Унгария и новите държави-членки считат за изключително важни формулирането на тези политики, хармонизирането на законодателството относно вътрешния пазар и отстраняването на проблемите в инфраструктурата и енергийната сигурност. И накрая, стратегията на ЕС не може да замени съответното разискване по директивата относно бюджета, като считаме за много важно да намери място и регионалното измерение на политиката на сближаване. Благодаря за вниманието.
<SPEAKER ID="066" NAME="Michael Theurer" AFFILIATION="ALDE">
(DE) Г-жо председател, госпожи и господа, разискванията за еврото, за Гърция преобладаваха в последните дни. Искам да ви обърна внимание на една, за мен, смущаваща новина, а именно, че понастоящем 40% от германците считат въвеждането на еврото за грешка. Това трябва да ни притеснява, тъй като въвеждането на валута на Общността не е еднопосочна улица. Процесът на интеграция на Европа е необратим. Считам, че трябва да спазим обещанието, което дадохме на германския народ, когато се отказаха от националната си валута, а именно еврото да бъде също толкова стабилно, колкото германската марка.
<P>
Твърдо убеден съм също така, че в Европа се нуждаем от обсъждане на социалната пазарна икономика, на регулаторната рамка. Не би трябвало да говорим, че намаляваме конкурентоспособността на Германия. Вместо това трябва да обсъдим как можем да направим цяла Европа конкурентоспособна, за да имаме успех на световните пазари. Това трябва да е нашата цел; затова призовавам за разискване на социалната пазарна икономика в Европа.
<SPEAKER ID="067" NAME="Ulrike Lunacek" AFFILIATION="Verts/ALE">
(DE) Г-жо председател, съгласна съм с всички, които чувстват необходимостта към момента от по-голяма европейска интеграция, особено в областта на икономиката, и се надявам, че ще бъде обсъдена не само на срещата на върха по въпросите на еврозоната, но и на Европейския съвет.
<P>
Истината е, че населението - както колегата спомена току-що - вижда и отрицателни страни на еврото. Имаше дефект по рождение, когато стартирахме валутния съюз с единната валута, докато в същото време не формирахме по-обща икономическа политика. Сега трябва да признаем, че това беше голяма грешка. Гласът на разума ни казва, че трябва да бъде създаден фонд "Солидарност" - също и за Гърция - за да получи Гърция по-ниски лихвени проценти.
<P>
Почти не беше споменат обаче в разискването фактът, че и Гърция трябва да направи нещо. Важен елемент може да е да намали военния си бюджет. Държава-членка на ЕС, която разходва повече от 4% от брутния си национален доход за военни разходи, за оръжия от страни като Германия, Франция и други, не е това, от което имаме нужда в Европейския съюз, и следователно е правилно да има съкращения в тази област.
<SPEAKER ID="068" NAME="John Bufton" AFFILIATION="EFD">
(EN) Г-жо председател, искам да кажа, че днес не можете да компенсирате. Почти всички оратори тук говориха за Гърция - за кризата в Гърция - а г-н Барозу каза в началото, че тя дори не присъства в официалния дневен ред за двата дни на Европейския съвет. Това е невероятно. Целият свят гледа всеки ден какво се случва тук.
<P>
Истината е, че отново се опитвате да скриете факта, че проектът не работи. Бързо върви към провал. Вече виждаме добрите хора от Германия да казват, че не са доволни от положението. Но не трябва ли хората в Гърция да имат думата, а не диктаторите тук? Със сигурност добрите хората в Гърция може би трябва да кажат в референдум дали да бъдат в еврозоната. Това е техният случай. Това е тяхната кауза.
<P>
Отвратен съм от това, което чух днес от мнозина. То е егоцентричното мнение на държавите-членки, които се грижат за себе си. Гърция е проблемът в момента. Смятам, че от Гърция ще отиде в Испания, после в Португалия, Италия и т.н. Влакчето тръгва. Запомнете думите ми: проблемът няма да бъде решен.
<SPEAKER ID="069" NAME="Andrew Henry William Brons" AFFILIATION="NI">
(EN) Г-жо председател, проблемите на Гърция и на еврозоната не трябва да се разглеждат като изключение. Единната валута за такъв голям, икономически разнороден регион в света е очевидно сама по себе си проблематична.
<P>
Стойността на валутата трябва да отразява състоянието на икономиката на държавата. Когато икономиката процъфтява, стойността на валутата на държавата се увеличава. Когато икономиката изпадне в рецесия, стойността се понижава.
<P>
Състоянието на икономиката на Гърция изисква обезценяване на валутата й. Ако имаше обезценяване, щеше да се радва на туристически бум.
<P>
Еврото не е решението на икономическите проблеми в света. То е проблемът.
<P>
Трудността за Гърция е, че ако сега остави еврото, ще открие, че спадът в стойността на предишната й валута ще умножи външния й дълг. Наистина се намира в затвора на еврозоната.
<P>
Това трябва да бъде предупреждение към държавите извън еврозоната. Присъединете се към нея на свой риск. След като влезете, ще бъдете заключени завинаги.
<SPEAKER ID="070" NAME="Monika Flašíková Beňová" AFFILIATION="S&amp;D">
(SK) Ще бъда много кратка, защото повечето от въпросите вече бяха повдигнати.
<P>
Моето лично мнение е, че положението в Гърция, което разглеждаме вече от няколко месеца, не е уникално, а показва, че е нужен нов подход към спазването или съответно неспазването на Пакта за стабилност. По принцип разполагаме с две възможности: или да държим на спазването, което има законна сила и което е заложено в Договорите, и да приемаме изцяло последиците, или да разберем, че Пактът за стабилност, като всичко друго, подлежи на определено развитие и следователно трябва да търпи промени, да изготвяме промените и да ги прилагаме по такъв начин, че не само да запазим растежа и икономическата стабилност директно в държавите-членки на еврозоната, но и да подготвим за присъединяване другите държави-членки на ЕС, които все още не са в еврозоната, без да се налага например да използваме драматично структурните фондове в съответните държави.
<SPEAKER ID="071" NAME="Jean-Pierre Audy" AFFILIATION="PPE">
(FR) Г-жо председател, имам една забележка и три предложения. Първо забележката ми: не разбирам защо председателят Ван Ромпьой не присъства на това толкова важно заседание - г-н министър, Вие не сте член на Европейския съвет - и считам, че можеше да е тук.
<P>
Трите ми предложения касаят плана за възстановяване на Гърция. В средносрочен план, подкрепям идеята на г-н Cohn-Bendit, всъщност спомената сега: ако Европейският съюз успее да сключи споразумение с Турция за решаване на кипърския въпрос, можем да помогнем на Гърция да възстанови два процента от своя БВП.
<P>
Второто ми предложение касае финансирането, тъй като не разполагаме с инструменти. Защо Европейският съюз не подкрепи редица финансови ангажименти, което ще позволи лихвените проценти да бъдат намалени и което представлява цел, по която е постигнато съгласие в Европейския парламент?
<P>
И накрая, твърди се, че има проблем със сметките на Гърция. Но не само с нейните има проблем. Предлагам да създадем счетоводни стандарти за публичния сектор за целия Европейски съюз, за да бъдат финансовите ни отчети свързани, открити и надеждни за всички държави-членки.
<SPEAKER ID="072" NAME="Марош Шевчович" LANGUAGE="EN">
Г-жо председател, първо искам да кажа колко впечатлен останах от ясната демонстрация на солидарност и призива за отговорност от страна на повечето от ораторите. Точно от това имаме нужда в момента, защото е очевидно, че европейският проблем се нуждае от европейско решение.
<P>
Понякога се чудя дали не сме научили изцяло уроците си по отношение на последиците от хода на нашите действия, когато не зачитаме европейските решения на европейските проблеми и се опитваме да намерим нещо специфично, въпреки че трябва да се справим заедно.
<P>
Считам, че е пределно ясно, че не сме просто група от държави. Ние сме европейско семейство и ако някой от членовете на семейството ни има проблем, определено трябва да се притечем на помощ.
<P>
Ето защо Комисията е готова да предложи инструмент за координирана помощ за Гърция, напълно съвместим, а сигурен съм, и възможен с европейското право.
<P>
Искам да благодаря на всички ви за подкрепата по отношение на стратегията "ЕС 2020". Трудно мога да опиша как нашите граждани очакват ръководство в момента, как очакват да подобрим нашата работа, да ги поведем след края на кризата и да поставим много цялостни средносрочни стратегии като международните ни партньори Китай, САЩ, Индия и др.
<P>
Време е да вземем решение. Слушах много внимателно призивите за по-добро управление. Слушах много внимателно по отношение на по-големия паричен и икономически надзор и че трябва да прилагаме по-добре Пакта за стабилност и растеж. Точно това цели Комисията и много скоро ще има съответните предложения.
<P>
Искам да благодаря на всички вас, които подкрепихте Комисията за това, че има съвсем ясни, конкретни цели за утрешните заключения на Европейския съвет. Считам, че е много важно да разполагаме със средносрочна стратегия, но ни трябват ясни индикатори за това накъде сме тръгнали и какви са целите ни. Затова Комисията настоява Европейският съвет да приеме тези конкретни главни цели след обсъжданията утре и другиден.
<P>
Нуждаем се от по-висока заетост, по-голяма равнопоставеност между половете и по-добро образование. Съвсем ясно е, че трябва да инвестираме повече в научноизследователска и развойна дейност, и е абсолютно ясно, че трябва да се борим с бедността.
<P>
Затова Комисията настоява за солидарност, отговорност и конкретна стратегия за Европа и европейските граждани.
<P>
Позволете ми да изразя надежда, че положителната атмосфера, която личи тук и която ясно подкрепи солидарността и отговорността, ще присъства и по време на обсъжданията на нашите ръководители утре.
<SPEAKER ID="073" NAME="Диего Лопес Гаридо" LANGUAGE="ES">
Г-жо председател, считам, че настоящото разискване е много важно: разискване по въпрос, който е в центъра на европейската загриженост в момента - проблемът с Гърция - но и относно икономическото състояние на Европейския съюз като цяло, разискване, в което, между другото, г-н Audy, председателството на Съвета присъства, както е договорено в Парламента: аз представлявам председателството на Съвета тук.
<P>
По отношение на проблема с Гърция, върху който се съсредоточи най-вече разискването и по който бяха направени много коментари, действащото председателство на Съвета има много ясни идеи. Първо, Европа е съчетание на икономически политики: имаме интегрирани икономики. Второ, Европа се основава на солидарността и следователно има стабилна социална същност. Трето, Европа разполага с икономическа и финансова стабилност.
<P>
Тези три европейски характеристики касаят и гръцкия въпрос. Затова и трите виждания за Европа взаимно се отчитат и потвърждават в много важното изявление на неформалния Европейски съвет от 11 февруари 2010 г. Това беше според мен едно от най-важните изявления на Съвета изобщо, тъй като подхожда към проблема на Гърция, говорейки за солидарност и за абсолютната политическа ангажираност към финансовата стабилност на еврозоната, ангажимента да действаме, когато е необходимо, за да запазим стабилността.
<P>
Сигурен съм, че Европейският съвет този уикенд, който е същият, заседавал на 11 февруари, ще укрепи и запази стабилността. Ще бъде изпратено силно политическо послание за Европа от Европейския съвет в подкрепа на икономиката й, на валутата й и оттук на солидарността, защото на това се надява обществото, макар някои евроскептици да се надяват на провал. Няма да има провал на Европейския съвет. Бъдете сигурни, че няма да има провал, а политическият ангажимент за солидарност в сърцето на Европейския съюз и на еврозоната ще бъде потвърден.
<P>
Нещо повече, ще погледнем и по-далеч. Ще помислим в краткосрочен и в дългосрочен план. Ще говорим за това как да организираме координиран изход от кризата, като имаме предвид, че няма да оттеглим напълно фискалните стимули, докато не се възстановим икономически. Ще говорим и за по-дългосрочни цели, сред които искам по-специално да подчертая икономическото, териториално и социално сближаване - по същество солидарността. И ще говорим за това къде да има нова форма на контрол в сравнение с Лисабонската стратегия. Очевидно ще има промени в това отношение: ръководството на Европейския съвет не беше залегнало в Лисабонската стратегия.
<P>
Съгласуването на икономическите, социалните политики и политиките по заетостта съгласно Договора от Лисабон не присъстваха в Лисабонската стратегия. Значението на ролята на Комисията - да осъществи надзор, проследяване, наблюдение, контрол, да определя изискванията за изпълнението на целите - не присъстваше в Лисабонската стратегия. Създаването на стимули със структурните фондове не присъстваше в Лисабонската стратегия. Ясно е, че имаме много важен напредък.
<P>
И накрая, г-жо председател, ще коментирам изказването на г-н García-Margallo, което беше единственото, насочено пряко към испанското председателство, критикуващо начина, по който според него е ръководен Европейският съюз.
<P>
Трябва да Ви кажа, г-н García-Margallo, че испанското председателство на Съвета работи тясно и съгласувано - методът на Общността - с г-н Ван Ромпьой, председател на Европейския съвет, за придвижване на важните цели. Работи тясно също така с Комисията и с Парламента.
<P>
Говорихте предимно за икономиката. Искам да Ви попитам дали считате например, че вземането на решение, като взетото по време на Европейския съвет - очевидно с участието на председателството на Съвета - за политически ангажимент на Европа към финансовата стабилност на еврозоната, не е част от ръководенето на Европейския съюз.
<P>
Искам да знам дали считате, че не е част от ръководенето на Европейския съюз приносът за провеждането на разискване този уикенд по съществената стратегия "Европа 2020", която, между другото, спечели подкрепата на по-голямата част от Парламента. Разискването касае и управлението като основен елемент в това отношение.
<P>
Искам да знам дали считате, че не е част от ръководенето на Европейския съюз договарянето със залата в този момент на пакета за финансов надзор. Освен това Ви насърчавам, г-н García-Margallo, да работите с председателството, за да можем възможно най-скоро да постигнем споразумение между Съвета, който прие становище, и Парламента. По време на испанското председателство, между другото, искаме да отменим директивата относно "хедж фондовете" от Европейския съюз и то с възможно най-широк консенсус и съгласие. Не смятам, че това заслужава критика, а точно обратното.
<P>
Също така считам, че е ръководене на Европейския съюз да сме в съгласие и да работим с Комисията по предложението, което ще внесе, относно координирането на икономическите политики съгласно член 136 от Договора от Лисабон. Съответно ръководене на Европейския съюз е и да имаме обща политика за справяне с дълга, който беше от съществено значение за Европейския съюз предвид кризата и социалната необходимост от справяне с кризата и защита за най-уязвимите. Това е неизбежен дълг, с който трябва да се справим сега в съответствие с Договора от Лисабон, за да се върнем в правилния път съгласно параметрите на Договора от Лисабон.
<P>
Това е ръководенето на Европейския съюз според метода на Общността. Това е ръководенето на Европейския съюз и то означава провеждането на Европейски съвет този уикенд, който ще изкаже ясно подкрепата си за Гърция и гръцкото правителство.
<SPEAKER ID="074" NAME="Председател">
Не, не можете да вземете думата съгласно процедурата с вдигане на синя карта, защото се прилага само за членове на Парламента. Следователно разискването приключи с изказването на министъра.
<P>
Писмени изявления (член 149)
<SPEAKER ID="075" NAME="Elena Băsescu  " LANGUAGE="RO">
Една от важните теми в дневния ред на Европейския съвет е стратегията "ЕС 2020" за създаване на работни места и икономически растеж. Трябва да координираме европейските политики, за да можем да отговорим на предизвикателствата и потребностите, пред които сме изправени в момента. Също така трябва да заложим ясни дългосрочни цели. Приоритет трябва да получи устойчивото развитие на европейската икономика. Новата стратегия на Комисията за следващите 10 години предвижда пет насоки за действие: създаване на нови работни места, борба с бедността, намаляване на броя на напусналите училище, инвестиции в научноизследователска и развойна дейност и намаляване на емисиите на парникови газове. Най-новите държави-членки на ЕС се нуждаят от ресурси и подкрепа от Европейския съюз за постигане на амбициозните цели. Румъния подкрепя целта "20-20-20" за намаляване на емисиите на въглероден диоксид с 20%, увеличаване на дела на енергията от възобновяеми източници с 20% и повишаване на енергийната ефективност с 20%. По-амбициозната цел "30-30-30", която предвижда достигане на праг от 30% и в трите области, определено ще доведе до разходи, които са прекалено високи за моята държава. Това ще е нереалистична цел за редица европейски държави.
<SPEAKER ID="076" NAME="José Manuel Fernandes  " LANGUAGE="PT">
Проектът Европа цели мир, социално благополучие, свобода и растеж. Служи за пример със социалния си модел и зае водеща роля по въпросите на околната среда, без да има равен на себе си на световно равнище.
<P>
Настоящата икономическа, финансова и социална криза изисква съгласуван отговор на европейско равнище. Кризата с Гърция и атаките срещу еврото изискват съвместен отговор, но за съжаление той беше забавен. Възможно е и е желателно да намерим европейско решение, за да избегнем постоянните спекулативни атаки срещу еврото.
<P>
ЕС разполага с надеждност и ликвидност. Ако имаме нужната координация на европейско равнище, това трябва да е достатъчно да успокои пазара и да покрие разходите по заемите, от които се нуждае Гърция. Моментът изисква солидарност между държавите-членки и европейските институции. Дори е въпрос на дълг. Да се надяваме, че предстоящият Европейски съвет ще предприеме стъпки за постигане на интегрирана и координирана солидарност. Такава нагласа е необходима, ако искаме европейският проект да върви напред. По-късно трябва да се търсят решения за следене на дефицита на всяка държава-членка.
<SPEAKER ID="077" NAME="Ilda Figueiredo  " LANGUAGE="PT">
Поради сериозността на социалните проблеми, които се изпитват в различни държави-членки на ЕС, включително безработица, липса на сигурност на работното място и бедност, е изключително важно пролетният Европейски съвет да даде сериозен и задълбочен отговор. Но се опасяваме, че отговорите му са насочени основно към предполагаемата устойчивост на публичните финанси, като същевременно се пренебрегват мерките, насочени към социалната устойчивост.
<P>
Отговорът на положението в Гърция е важен въпрос, най-вече защото случващото се там противоречи изцяло на твърденията за предимствата на еврото и благословията на членството в еврозоната: начело на стабилната валута на богатите държави. Казваха, че членството в еврозоната е предпазна мярка срещу финансови кризи, тъй като въпросната държава ще избегне заеми и ще получи средства от Международния валутен фонд (МВФ).
<P>
Първоначалната криза беше достатъчна да покаже, че няма реална солидарност в рамките на еврозоната и че т. нар. "икономическо и социално сближаване" не е нищо повече от пропагандата в избирателните кампании. Сега г-жа Меркел дори заплашва, че държавите-членки, които не отговарят на изискванията на Пакта за стабилност, като Гърция и др., ще бъдат изключени от еврозоната, забравяйки, че Германия беше и е най-големият бенефициер на политиките, основани на стабилното евро...
<P>
(Обяснението на вот се съкращава съгласно член 170 от Правилника за дейността)
<SPEAKER ID="078" NAME="Othmar Karas  " LANGUAGE="DE">
Финансово-икономическата криза и Гърция изискват европейски действия. Общественият дебат трябва да приключи. Очакваме съвместен отговор от срещата на върха. Ние казваме "да" на програмата на гръцкото правителство за икономии и реформи - Гърция е твърдо решена да си напише домашното и да спазва европейските правила. Казваме "да" и на заемането на средства в случаите, когато без тях програмата за реформи би била застрашена. Но казваме категорично "не" на санкциите и изгонването на дадена държава от еврозоната. Това би довело единствено до ефекта на доминото и оттук до загуба на доверие от страна на пазарите. Казваме "да" и на предложението на члена на Комисията Рен за предварително одобрение на проектобюджета от Комисията. Бюджетните и икономически данни трябва да бъдат инспектирани от Евростат и Комисията. Настоявам за строг преглед на счетоводните книги във всички държави-членки на базата на общи критерии. Данъчните системи и данъчните ставки, свързани с вътрешния пазар, трябва да бъдат хармонизирани, а икономическите, бюджетните и социалните политики - координирани. Настоявам за комисия за планиране "Европа 2020" с участието на Комисията, държавите-членки, Европейската инвестиционна банка, Европейската централна банка и Евростат. Затова призовавам държавните и правителствени ръководители да покажат обща европейска готовност за еднозначно действие. Гърция е пример, от който Европа трябва да се поучи. Заключенията трябва да се изготвят на местно, европейско и световно равнище. Повече европейско сътрудничество и по-малко национален егоизъм са на дневен ред.
<SPEAKER ID="079" NAME="Ivari Padar  " LANGUAGE="EN">
Искам да коментирам Европейската програма за цифрово развитие. Според информация на Комисията съществуват пречки пред единния цифров пазар: едва 7% от онлайн транзакциите са трансгранични. Въпреки че целите, свързани с интернет и съответната инфраструктура, служат като солидна предпоставка за по-нататъшно развитие, подобряването на инфраструктурата трябва да бъде допълнено със създаване на паневропейска регулаторна рамка, с използване на услугите и с повишаване на уменията в областта на информационните и комуникационни технологии (ИКТ). До 2020 г. трябва да бъде създадено общо и сигурно европейско пространство за електронни услуги. То ще осигури на гражданите на ЕС лесен и безопасен достъп до всички електронни услуги както държавни, така и търговски. Държавите-членки трябва да разработят национални планове за промяна на цифровизацията на обществените услуги. Особено внимание трябва да се отдели на насърчаването на участието на социално-икономическите групи с по-нисък статус, тъй като те са застрашени в най-голяма степен да бъдат изключени от информационното общество. Трансграничната електронна идентификация и електронните подписи трябва да се характеризират с правна и техническа оперативна съвместимост, така че трансграничната електронна идентификация да може да се използва от всички доставчици на услуги и потребители в цяла Европа. Цялостният подход към единния цифров пазар трябва да включва намаляване на все още съществуващата разпокъсаност на финансовите услуги, логистиката, защитата на потребителите и интелектуалната собственост. Трябва да бъде заложена цел от 100% гражданите да имат достъп и способност да използват електронните услуги.
<SPEAKER ID="080" NAME="Georgios Papastamkos  " LANGUAGE="EL">
Ужасната финансова криза в Гърция и финансовият дисбаланс в други държави-членки на еврозоната повдигат въпроса за статичната и динамичната сила на самия ИВС. Не може да има никакво съмнение, че възстановяването на публичните финанси на държава-членка на еврозоната е негова отговорност. Но финансовата криза извади на показ взаимовръзката между истинския единен валутен съюз и несъвършения икономически съюз на ЕС. Спешно подчерта необходимостта да се създаде политически насочвано европейско икономическо управление за европеизация на икономическата политика и икономическия риск, за покриване на структурните дефицити на ИВС, за повече Европа и за координирани и солидарни европейски действия. Необходим е европейски механизъм за подпомагане, Европейски валутен фонд, оборудван с необходимите ресурси и средства за намеса. Координираната регулаторна намеса е необходима, за да се защити единната валута от спекулации. Нужен е подробен преглед на функционирането на пазара на суапове за кредитно неизпълнение. Европейският съвет е призован да отговори цялостно на кризата в еврозоната и да изрази истинска солидарност с Гърция, за да преодолее финансовата криза. Гърция не проси. Настоява средствата на гръцките граждани да не изчезнат в джобовете на международните спекуланти.
<SPEAKER ID="081" NAME="Rovana Plumb  " LANGUAGE="RO">
По време на настоящата икономическа и социална криза, в съчетание с кризата по отношение на климата, ЕС разработи нова стратегия за следващите 10 години. Стратегията "ЕС 2020" трябва да помогне за създаването на по-приобщаваща Европа с интегрирана и благоприятна за околната среда икономика. Развитието на научните изследвания и иновациите трябва да е приоритет, за да можем да се борим с последиците от изменението на климата и да създадем зелени, "интелигентни" работни места. Поради тази причина поставените цели трябва да бъдат задължителни, за да се гарантира устойчив растеж и развитие на по-приобщаващ пазар на труда и достойни условия на живот за всички граждани.
<SPEAKER ID="082" NAME="Richard Seeber  " LANGUAGE="DE">
ЕС може да има успех само ако знаем в каква посока искаме да вървим в областта на икономиката и социалната политика. Поради тази причина трябва да се обърне специално внимание на изготвянето на Стратегията 2020. Държавите-членки трябва да представят ясни концепции, виждания и идеи. Изготвянето на стратегия за следващите 10 години е със сигурност амбициозно начинание, но не трябва да забравяме, че в нея не се определят и най-дребните подробности. ЕС трябва да се запита какво място желае да заеме и какви приоритети си поставя. Една от целите, които в дългосрочен план ще доведат до позитивни социални и икономически последици, е създаването на устойчив енергиен микс в Европа. Необходимо е преосмисляне в тази област и то не само поради постоянно намаляващите доставки на изкопаеми горива и въздействието върху климата на невъзобновяемите източници на енергия. Европа трябва да поеме водещата роля и по отношение на екологично чистите технологии. Според мен обаче атомната енергия е неподходяща за отвеждане на Европа в устойчивото енергийно бъдеще.
<SPEAKER ID="999" NAME="Czesław Adam Siekierski  " LANGUAGE="PL">
Целта на заседанието на Европейския съвет, което започва утре, е главно да обсъди общата рамка на новата стратегия на Съюза "Европа 2020" и да оцени излизането от икономическата криза, както и положението в Гърция и в други държави от еврозоната. Това са тясно свързани помежду си теми, тъй като стратегията на Съюза за икономически растеж и заетост е свързана с тях. При оценката на настоящото положение трябва да отговорим на въпросите за това как принципите на Пакта за стабилност и растеж се зачитат в отделните държави и къде беше Европейската комисия във всичко това. Можем да предположим, че стратегията "Европа 2020" се разглежда по различен начин от държавните и правителствени ръководители на държавите-членки. Това се дължи на сериозни конфликти на интереси на отделните държави, което, от своя страна, произтича от разликите в нивата на развитие. По очевидни причини държавите от последните две разширявания, но и не само те, ще се борят за по-голям акцент върху политиката на сближаване, развитието на инфраструктурата и селското стопанство, без да забравяме иновациите и новите технологии. Успешното развитие на Европа и връщането към растежа през следващото десетилетие ще зависят в еднаква степен от постигането на целите на стратегията, съдържащи се в предложенията на Комисията, но и от продължаването на по-традиционните политики. За да се справи Съюзът с тежките предизвикателства на глобалната сфера, първо трябва да намали вътрешните различия, а това не може да бъде постигнато без спазване на принципа на солидарност на Договора.
<SPEAKER ID="998" NAME="Silvia-Adriana Ţicău  " LANGUAGE="RO">
Основната тема на пролетното заседание на Европейския съвет е стратегията "ЕС 2020". В началото на годината равнището на безработицата достигна 10%, а в държави като Испания и Латвия - почти 20%. Шестдесет и седем процента от европейските граждани смятат, че загубата на работни места е основният им проблем. Основната грижа на европейските лидери трябва да бъде запазването на съществуващите работни места и създаването на нови, за да се даде възможност на европейските граждани за достоен живот. Тази цел може да бъде постигната само чрез значителни инвестиции в икономическото и социално развитие, транспорта и енергийната инфраструктура, селското стопанство, научните изследвания, образованието и здравеопазването. Точно поради тази причина Европейският съвет трябва да обърне специално внимание на промишлената политика на ЕС. Според европейската статистика, в сравнение с декември 2009 г., през януари 2010 г. промишленото производство е спаднало с 2% в еврозоната и с 0,2% в ЕС-27. На равнище Общност промишлеността генерира 26,4% от БВП, но има държави-членки, в които промишленото производство отговаря за едва 14% от БВП. Европейският съюз трябва да запази своята световна конкурентоспособност. За да го постигне, заетостта и промишленото производство трябва да останат в рамките на Европейския съюз, а не да се изместват в трети страни.
