<CHAPTER ID="009">
Обяснение на вот
<SPEAKER ID="153" NAME="Sergio Paolo Francesco Silvestris" AFFILIATION="PPE">
(IT) Г-н председател, Судан е най-голямата страна в Африка на юг от Сахара, кръстопът, на който се срещат арабският и африканският свят, както и мозайка от много различни етнически групи. През януари 2011 г., както беше предвидено във всестранното мирно споразумение, беше проведен референдум, който отбеляза последния етап на процеса към независимост на Южен Судан от Северен Судан.
<P>
Южен Судан е област с приблизително 10 милиона жители, която обхваща почти една четвърт от територията на сегашния Судан и която притежава около три четвърти от нейните нефтени запаси. Това е държава, която ще трябва да се справи с огромни географски и инфраструктурни ограничения, без излаз на море и с практически несъществуваща транспортна мрежа, свързваща я със северен Судан, където се намират нефтопреработвателните инсталации и нефтопроводите. Предизвикателствата пред Южен Судан са много, като се започне с полагането на основите на негови собствени институции и подобряване на социално-икономическата рамка и сигурността.
<P>
Трябва да отбележа обаче, че намесата в тази страна остава приоритет за Европейския съюз. Затова през 2010 г. Съветът определи за Судан специално отпусната сума от 150 милиона евро за периода 2011-2013 г. Европейският съюз трябва да мобилизира целия богат набор от инструменти, с които разполага, за да подкрепи Южен Судан в деликатната фаза след референдума. Същевременно трябва да поддържаме балансиран подход в отношенията със Севера и Юга на страната, като се обръща особено внимание на нуждите на Юга по отношение на изграждане на институции и управление.
<P>
Помощта на Европейския съюз за Южен Судан трябва да бъде пропорционална на това, което новата държава може ефективно да усвои. Трябва да избегнем ситуация, при която бъдещите потоци от средства към Юба да се окажат използвани неправилно или, още по-лошо, да подхранват съществуващото високо ниво на корупция.
<SPEAKER ID="154" NAME="Lena Ek" AFFILIATION="ALDE">
(SV) Г-н председател, Судан понастоящем е в много чувствителна фаза преди деня на независимостта на 9 юли тази година, когато Судан ще бъде разделен на две държави. Изключително важно е Европейският съюз да продължи да предоставя помощ и да насочва тази помощ към изграждането на институциите, необходими за една добре функционираща независима държава. Всички знаем, че положението около Африканския рог е изключително чувствително, знаем, че има проблеми с демократичните традиции, знаем, че положението на жените е изключително трудно и знаем, че има проблеми с пирати.
<P>
В този контекст бих искала да подчертая също колко е важно хората да могат да упражняват своите човешки права и да могат да говорят и демонстрират свободно. Това важи за целия Африкански рог и не на последно място за шведския гражданин Dawit Isaak, който е в затвора в Еритрея. Целият регион се нуждае от демократично развитие и подкрепа от Европейския съюз.
<SPEAKER ID="155" NAME="Hannu Takkula" AFFILIATION="ALDE">
(FI) Г-н председател, бих искал да кажа тук, че е много важно Европейският съюз да осигури своята подкрепа за мира и независимостта на тези две държави. Факт е, че откакто Судан получи независимост през 1956 г., Судан и Южен Судан водят война - гражданска война - през цялото време. Ето защо сега е много важно след референдума, в който почти всички - повече от 98 % - искаха независимост за Южен Судан, този мирен процес и процесът на независимост да продължат напред.
<P>
Нашата задача като европейци очевидно е да подкрепим демокрацията, правата на човека и свободата на мнение, които са все основни ценности. В това отношение е важно да се стремим да укрепим тези демокрации и независимостта на Южен Судан.
<SPEAKER ID="157" NAME="Salvatore Iacolino" AFFILIATION="PPE">
(IT) Г-н председател, няма съмнение, че приетата днес резолюция представлява важен показател за сътрудничеството и голямото съдействие между Европейския съюз и Русия. Икономическо управление, общи пространства за сътрудничество в областта на сигурността, правосъдието и свободата и борба срещу организираната престъпност при защита на неприкосновените права.
<P>
По отношение на Северна Африка и Близкия изток, е необходим съвместен подход и ние сме убедени, че Русия може да играе основна роля във връзка с това.
<P>
Споразумението за партньорство и сътрудничество, подготвено за срещата на върха на 9 и 10 юни, ще бъде важна политическа насока за укрепване на сътрудничеството, което сме уверени, че ще доведе до членството на Русия в Световната търговска организация, както и че ще насърчи либерализирането на визовия режим. Междувременно Русия трябва да играе пълноценно своята роля, особено в областта на основните права.
<SPEAKER ID="158" NAME="Ville Itälä" AFFILIATION="PPE">
(FI) Г-н председател, приехме изключително важен документ и считам, че е от жизненоважно значение да продължим диалога с Русия. За нас Русия е важен съсед и колкото по-добри са отношенията ни, толкова по-добре за всички. Искам да насоча вниманието към въпроса за премахването на визите. Аз лично считам, че това е важна цел, но може би следва да вървим към нея бавно. Като представител на съседна държава мога да ви кажа, че не можем да бързаме прекалено много, освен ако има действащи споразумения за реадмисия. В Русия очевидно трябва да гарантират, че повече няма да може да се купува двойна идентичност, както досега. Всички въпроси трябва да се решават правилно от Русия, за да можем да вървим към премахване на визите. Ето защо не трябва да бързаме ненужно.
<SPEAKER ID="159" NAME="Sergio Paolo Francesco Silvestris" AFFILIATION="PPE">
(IT) Г-н председател, искам да подчертая, че по време на двустранната среща на върха, която се провежда днес и утре, ще се изправим пред важен въпрос, който обаче липсва в нашата обща резолюция. С други думи, считам, че съществува опасност срещата на върха да бъде помрачена от разделение относно забраната за внос на зеленчуци от Европа заради бактерията E coli.
<P>
Подобно на Комисията по-рано, считам, че е абсурдно Русия да поставя ембарго върху продукти, които ние употребяваме всеки ден и върху които извършваме щателни проверки. Смятам, че реакцията на Русия е по-скоро политически ход, както се е случвало многократно в миналото. Считам, че мнението ми по въпроса, включително в качеството ми на член на комисията по земеделие и развитие на селските райони, се споделя от колегите.
<P>
Затова смятам, че е добра идея въпросът да се разгледа по време на срещата на върха, включително да се поиска от Русия незабавно да отмени непропорционалната и неоправдана забрана за внос на зеленчуци от Европейския съюз, която не съответства на принципите, установени от Световната търговска организация (СТО), особено като се има предвид, че Русия е кандидат за присъединяване към СТО.
<P>
Г-н Путин, руският министър-председател, вече обяви, че Русия няма да вдигне забраната, докато Европейският съюз не предостави повече информация за източника на заразата с E coli.
<SPEAKER ID="160" NAME="Marek Józef Gróbarczyk" AFFILIATION="ECR">
(PL) Г-н председател, стандартите, които се прилагат в Русия, са напълно различни от тези, които са в употреба в Европейския съюз. Достатъчно е да споменем правата на човека и правото на сдружаване или безскрупулното използване на природните ресурси за упражняване на политически натиск върху други държави, като например държавите от Европейския съюз. Строителството на газопровода "Северен поток" е ясен пример за това. Текущите преговори са тест за Европейския съюз и за позицията, която ще имаме в бъдеще - на партньор или на клиент.
<SPEAKER ID="161" NAME="RadvilMorkūnaitė-Mikulėnien" AFFILIATION="PPE">
(LT) Г-н председател, политиката на президента Лукашенко постави него и цялата му държава в дълбока изолация в отношенията със Запада. Русия не се забави да се възползва от това и цели да завземе стратегическите и най-печелившите беларуски дружества в замяна на заеми. Вече се говори за въвеждане на обща валута (руската рубла).
<P>
Предстоящата среща на върха ЕС-Русия следва да се използва да се привлече вниманието към положението в Беларус. Не говоря за преговори с Русия относно Беларус, тъй като това би означавало, че Русия има един вид "специални права" над тази държава. Трябва обаче да предупредим Русия на най-високо равнище, че е недопустимо да укрепва влиянието си в съседна страна, като се възползва от ситуацията и като преговаря с авторитарен режим, който не представлява хората. Само народът на Беларус може да взема решение относно интеграционните процеси на страната и само в условия на демократично самоопределение.
<SPEAKER ID="162" NAME="Peter Jahr" AFFILIATION="PPE">
(DE) Г-н председател, считам, че можем да спорим дълго относно степента на напредък на Русия по пътя към демокрацията. Разбира се, от наша гледна точка има много проблеми. От друга страна обаче, винаги е по-добре да развиваме сътрудничеството с Русия, особено когато призоваваме Русия да зачита правата на човека или да подобрява екологичните права, дори и само заради размера й. Ако можем да гарантираме приятелско, но и сериозно сътрудничество и ако не забравим да отправим основателни искания и да подчертаем явни пропуски, ще направим стъпка в правилната посока не само по отношение на сътрудничеството между Европа и Русия, но най-важното, по отношение на правата на човека. В крайна сметка целта е да се подобри положението на хората в Русия.
<SPEAKER ID="163" NAME="Lena Ek" AFFILIATION="ALDE">
(SV) Г-н председател, в подобни резолюции винаги се използва изключително дипломатичен език. Този път считам, че сме твърде меки в оценката на отношенията с Русия. Знаем, че положението с правата на човека в Русия е под всякаква критика и че е почти невъзможно да се изразяват политически възгледи свободно. Също така знаем, че много хора попадат в затвора именно защото са се опитали да упражнят своите права. Това е недопустимо.
<P>
По същия начин считам, че формулировката по отношение на енергийната политика е твърде слаба. Факт е, че критериите, които налагаме, когато става дума за климата и околната среда, трябва да се прилагат и по отношение на вноса на петрол или газ от Русия. Налагаме изключително високи изисквания на Норвегия, която е вносител на газ в ЕС, и точно същите изисквания следва да се прилагат и за Русия.
<SPEAKER ID="164" NAME="Anneli Jäätteenmäki" AFFILIATION="ALDE">
(FI) Г-н председател, Русия е важен партньор на ЕС и ЕС ще получи повече от отношенията си с Русия, ако подходът е наистина стратегически и достатъчно настоятелен между срещите на върха. Само тогава ще постигнем резултати.
<P>
Трябва да се разгледат три въпроса. Първо, членството на Русия в Световната търговска организация. Членството на Русия в СТО и свободната търговия са в интерес и на ЕС, и на Русия. Подобряването на инвестиционния климат и правовата държава са основни елементи за развитието на Русия.
<P>
Второ, ЕС и Русия имат общ интерес в региона на Арктика, който е важен. ЕС трябва да укрепи своята политика относно Арктика. Трето, премахването на визите между ЕС и Русия е правилната цел. Русия обаче следва да подобри граничния контрол и практики значително и в това отношение подкрепям този много практичен подход.
<P>
(Ръкопляскания)
<SPEAKER ID="166" NAME="Sergio Paolo Francesco Silvestris" AFFILIATION="PPE">
(IT) Г-н председател, докато правех проучване по темата, разбрах, че проблемът предизвиква особена загриженост в Швейцария, което е парадоксално предвид големината на страната, наличието на много информация и публикации по въпроса, докато от Европа идва много по-малко информация.
<P>
Не е случайно, че дори след прилагането на Директива 2006/114/EО проблемът продължава да засяга удивително голям брой стопански субекти, особено малките и средните предприятия и потребители в цяла Европа. Изправени пред доста повече от 400 петиции, както се посочва в параграф от резолюцията, отново обсъждаме въпроса в тази зала.
<P>
Проблемът произтича от факта, че продължава да има случаи на търговци, които несъзнателно подписват договори за включването им в във фирмени указатели срещу заплащане. Тези, които набързо прочитат формулярите и ги подписват, без да мислят или да ги разгледат внимателно, могат да бъдат неприятно изненадани колко скъпо ще им струва.
<P>
През последните години търговски практики, сходни на описаната по-горе схема, широко се разпространиха в цяла Европа. Трудно е да се борим с тях ефективно, като прилагаме съществуващото в момента право. Ето защо положителният ми глас тази сутрин е насочен главно в полза на малките и средните предприятия, които имат значителен принос в икономическата ни система.
<SPEAKER ID="167" NAME="Peter Jahr" AFFILIATION="PPE">
(DE) Г-н председател, много съм доволен, че днес обсъждаме издателствата на фирмени указатели и техните практики. Въпреки факта, че комисията по петициите работи интензивно по този въпрос от 2008 г., все още не сме видели значителни подобрения.
<P>
Бих искал да обясня защо положението в Германия е толкова трудно. В Германия е задължително и едновременно е обичайна практика всяко юридическо лице при основаването си да регистрира адреса си в онлайн указател. Всеки, който регистрира дружество, получава в отговор между осем и десет писма. Има вероятност едно от тях да е истинско, а другите да са излишни. Ако отговорите на грешното писмо и попълните грешния формуляр, когато сте в процес на основаването на дружеството, имате много работа и трябва да се справите с огромна бюрокрация, ще разберете, че сте подписали договор и ще получите сметка за сума до 1 000 евро.
<P>
Поради това бих искал да призова настоятелно Комисията още веднъж да разгледа въвеждането на забрана в целия Европейски съюз на заблуждаващите практики на издателствата на фирмени указатели.
<SPEAKER ID="168" NAME="Lena Ek" AFFILIATION="ALDE">
(SV) Г-н председател, по принцип отделяме твърде малко време в този Парламент на проблемите, срещани от малките предприятия. Разработена е нова форма на измама, в която малките предприятия се подмамват да рекламират в различни видове фирмени указатели. След това, като разберат, че е измама, получават искане за плащане. След това фактурата се предава на агенция за събиране на вземания и сумата нараства и става три или дори десет пъти по-голяма за съвсем кратко време.
<P>
Последното развитие е, че тези големи установени измамни структури сега извършват трансгранична дейност и в такъв случай за отделните малки стопански субекти става почти невъзможно да получат правосъдие. Вместо това те са преследвани от агенции за събиране на вземания без да могат да спрат това и да съобщят или да хванат лицето, отговорно за престъплението.
<P>
Всъщност това означава също така, че сътрудничеството между европейските полицейски органи трябва да се укрепи, тъй като трябва да имаме способността да виждаме тези мащабни трансгранични схеми, тъй като това не е въпрос на дребни измами, а на големи организирани кръгове на измамна дейност, включваща изключително големи суми пари, стигащи до милиони евро. Поради това резолюцията е добра, но твърде слаба и трябва да развием още повече европейското сътрудничество.
<SPEAKER ID="170" NAME="Hannu Takkula" AFFILIATION="ALDE">
(FI) Г-н председател, поисках да се изкажа в разискването относно Русия и може би ще ми позволите да кажа няколко думи, въпреки че то приключи. Считам, че е много е важно да се ангажираме с диалог с Русия. Нуждаем се от срещи на високо равнище, но по този въпрос като европейци трябва да помним каква е основната функция на Европейския съюз. Нашата функция е да отстояваме демокрацията, правата на човека и свободата на изразяване на мнение в дискусиите с руснаците. Тези основни ценности трябва да се подчертаят.
<P>
Когато говорим за премахване на визите, това е бъдеща цел, но сега развитието на демокрацията в Русия е приоритет. Нека Русия да се развива и да тръгне по пътя към демокрацията, вследствие на което да се приложат правата на човека и принципите на правовата държава, и след това можем да се върнем към въпроса за премахването на визите.
<SPEAKER ID="172" NAME="Martin Kastler" AFFILIATION="PPE">
(DE) Г-н председател, госпожи и господа, за тези от вас, които все още са тук, гости на Европейския парламент, бих искал в заключение да направя няколко кратки коментара по темата за заблуждаващите практики на издателствата на фирмени каталози.
<P>
Гласувах в подкрепа на резолюцията, тъй като е важно за нас в Европейския съюз да изясним становището си по този въпрос. Тези практики са част от организираната престъпност в Европа, включваща дружества фантоми, които вземат пари от хора и от малки и средни стопански субекти по интернет. Трябва да направим всичко възможно, за да предотвратим това. Представители на Комисията произнесоха многобройни разпалени речи, в които призоваха за истинска подкрепа на малките и средните предприятия и за намаляване на административната тежест. Важен аспект на подкрепата е прекратяването на този вид организирана престъпност. Резолюцията представлява стъпка в правилната посока и поради това призовавам всички да продължим работата, не само колегите, които не са тук, но всички ние, които представляваме гражданите на Европа в Парламента.
<SPEAKER ID="173" NAME="Syed Kamall" AFFILIATION="ECR">
(EN) Г-н председател, бих искал да се съглася с предишния оратор. Много често, изглежда, че независимо какъв е проблемът, отговорът от това място е повече ЕС и повече регламентиране. Хармонизиране срещу взаимно признаване, наложено договорно право на ЕС, което добавя административна тежест за малките стопански субекти. Но все пак това, върху което следва да се съсредоточим, е да направим ЕС да работи по-ефективно. Независимо какви са възгледите ви за ЕС, дали сте скептичен относно по-нататъшната интеграция или искате повече Европа, следва да насочите усилията си към това ЕС и вътрешният пазар да работят по-добре, но и към борба с трансграничните измами.
<P>
В продължение на години, откакто съм член на ЕП, получавам писма и електронни съобщения от избиратели, които несъзнателно са били подмамени да подпишат договор за фирмен указател, а след това да получават фактура за доста голяма сума. Вместо да насочваме вниманието си към всички други въпроси, по които работихме тази седмица, нека се уверим, че ЕС работи по-добре. Нека положим усилия за намаляването на административната тежест за малките и средните предприятия и нека помогнем на гражданите на ЕС, които са пострадали от трансграничните измами.
<P>
Писмени обяснения на вот
<SPEAKER ID="175" NAME="Laima Liucija Andrikien" AFFILIATION="PPE">
в писмена форма. - (LT) Аз гласувах в подкрепа на тази резолюция относно Судан и Южен Судан: положението след референдума през 2011 г. Референдумът за Южен Судан се проведе на 9-15 януари 2011 г., като преобладаващото мнозинство гласува за установяване на независима държава Южен Судан, която се очаква да обяви официално своята независимост на 9 юли 2011 г., като тази дата съвпада с крайната дата на Всестранното мирно споразумение (ВМС). Това ще бъде много важен ден за Южен Судан, тъй като създаването на новата държава ще породи много сериозни предизвикателства. Приветствам призива на резолюцията към южносуданските органи да насърчат развитието на Южен Судан като модерна, плуралистична, демократична държава, основавана на принципите на правовата държава и при зачитане на правата на човека, по-специално правата на жените и децата, и върховенството на правото на гражданите да избират свое правителство чрез редовни свободни избори. Въпреки че Судан има запаси от природни ресурси като нефт, мед и желязо, както и гори и плодородна земя, огромното мнозинство от населението живее в бедност, с едни от най-високите проценти на детска смъртност и най-ниски показатели в областта на образованието в света. Затова призовавам бъдещото правителство на Южен Судан незабавно да вземе необходимите мерки, за да помогне да се гарантират поне минимални средства за съществуване, социални гаранции и преди всичко сигурност за населението на Южен Судан.
<SPEAKER ID="175" NAME="Sophie Auconie" LANGUAGE="FR">
Сигурна съм, че Европейският съюз ще трябва да играе важна роля в борбата срещу бедността и в съживяването на икономиката на Судан. Затова бих искала да наблегна върху значението на поддържането на хуманитарната помощ на Съюза за Судан и Южен Судан.
<SPEAKER ID="175" NAME="Zigmantas Balčytis" AFFILIATION="S&amp;D">
в писмена форма. - (LT) Аз гласувах в подкрепа на тази резолюция. Референдумът за Южен Судан се проведе на 9-15 януари 2011 г., като преобладаващото мнозинство гласува за установяване на независима държава Южен Судан. Очаква се Южен Судан да обяви официално независимостта си на 9 юли 2011 г. Европейският парламент зачита изцяло резултата от референдума като израз на демократичната воля на народа на Южен Судан. Приветствам призива на Европейския парламент правителството на Южен Судан да прилага политики в областта на чуждестранните инвестиции в интерес на населението и по такъв начин, че чуждестранните инвестиции в природни ресурси да благоприятстват развитието на национална икономика с цел борба срещу бедността. Средствата, предвидени от Европейския съюз за помощ за развитие, следва да бъдат използвани в подкрепа на основните услуги, а именно образование и здравеопазване, селско стопанство, продоволствена сигурност и изграждане на институционален капацитет, за да се осигури развитието на Южен Судан като модерна, плуралистична и демократична държава, основавана на принципите на правовата държава и при зачитане на правата на човека.
<SPEAKER ID="175" NAME="Izaskun Bilbao Barandica" LANGUAGE="ES">
Аз гласувах в подкрепа на резолюцията, тъй като подкрепям Судан и Южен Судан и ги поздравявам за поведението им след референдума, който ще помогне за изграждане на демократична държава в мир и просперитет и сигурност по отношение на правата на човека, социалните и икономическите права и в двете страни. За да бъде постигнато това, ние искаме страните да започнат конструктивен диалог за мирно решаване на ситуацията в Абией, както и въпросите, по които предстои да се преговаря, като разпределението на приходите от добива на нефт, определянето на границите и разпределението на дълга. За тази цел ЕС трябва да предостави необходимите ресурси на двете страни в подкрепа на социалните услуги, като образование, здравеопазване, селско стопанство, продоволствена сигурност и изграждане на институционален капацитет, и трябва да поддържа хуманитарната си помощ за двете страни след 9 юли - датата, на която Южен Судан официално ще придобие своята независимост.
<SPEAKER ID="175" NAME="Mara Bizzotto" LANGUAGE="IT">
Горещо приветствам резолюцията на Парламента относно Судан и Южен Судан, която потвърждава пълно зачитане на референдума от януари 2011 г. и одобрява независимостта на Южен Судан. По този начин резолюцията изразява подкрепа за принципа на самоопределение на народите и признава правото на християнската общност в Южен Судан да установи държава за себе си, свободна от властта на мюсюлманското мнозинство. Документът подчертава необходимостта двете нови държави, създадени от разделянето на Судан, да признаят взаимно суверенитета си, и призовава за приемане на мерки, предназначени да помогнат за консолидиране и стабилизиране на присъствието им на пътя на демокрацията, зачитането на правата на човека и взаимното признаване. Предвид това, че защитата на принципа на самоопределение на народите и защитата на християнските малцинства по света са основни характеристики на политическата концепция на Северната лига (Lega Nord), не мога да направя нищо друго, освен да демонстрирам своята подкрепа за тази резолюция.
<SPEAKER ID="176" NAME="John Bufton" AFFILIATION="EFD">
в писмена форма. - (EN) Аз гласувах против предоставянето на външна помощ за Южен Судан в размер на 200 милиона евро под формата на сътрудничество за развитие с цел да се помогне на Южен Судан да се справи с многобройните хуманитарни и социално-икономически предизвикателства в контекста на намален капацитет за управление и политическа нестабилност. Тъй като самият ЕС е недемократична институция и такава, която - категорично съм убеден - не бива да има дневен ред, свързан с външна политика, не мога да одобря никаква негова дейност в трета държава. Обединеното кралство е един от най-големите донори на чуждестранна помощ в света.
<P>
От съществено значение е чуждестранната помощ и външната политика да останат от компетентността на отделните държави-членки, а да не се диктуват на равнището на ЕС, дори ако получателят има нужда и помощта е уместна. Като се позволява на ЕС да изковава дневен ред за външната политика, ще дойде момент, когато ще се окажем в ситуация с участието на трета държава, която разделя държавите-членки и не представлява единодушно желание на Съюза като цяло. Такава дейност на равнището на ЕС открива пътя към увеличаване на правомощията по отношение на външната дейност, което е нещо, с което аз определено не съм съгласен.
<SPEAKER ID="176" NAME="Maria Da Graça Carvalho" LANGUAGE="PT">
По отношение на реакцията на Парламента спрямо положението в Судан след референдума от 2011 г., който реши в полза на независимостта на Южен Судан от 9 юли, считам, че предложението за резолюция, внесено от групата на Европейската народна партия (Християндемократи), е най-подходящо, тъй като според мен представлява по-добър подход към политическата ситуация, пред която сме изправени, както и към отношенията с други африкански държави.
<SPEAKER ID="176" NAME="Diogo Feio" LANGUAGE="PT">
Проведеният в Судан референдум се стремеше да сложи край на всеобщото насилие, което противопоставяше населението на Севера и Юга в страната. Предвид резултатите от референдума, волята на народа на Южен Судан сега е недвусмислено в полза на независимостта, както многократно беше потвърждавано вече в продължение на много години. Моята група следеше този въпрос, и по-специално този за Дарфур, в хода на няколко парламентарни сесии и успешно спонсорира кандидатурата на суданския юрист Salih Mahmoud Osman за наградата "Сахаров" за 2007 г. Присъждането на наградата целеше да направи неприкрития престъпен геноцид в тази страна още по-видим и да признае мирния труд на онези, които при изключително неблагоприятни условия не се отказаха от борбата за мир, солидарност и права на човека. За съжаление, наградата на г-н Osman не беше достатъчна да внуши на международната общност желаното усещане, че е крайно необходимо да се противопостави на многократните и сериозни нарушения на правата на човека, регистрирани в Судан. Надявам се, че преди и след разделянето и двете страни ще могат да зачитат постигнатата договореност, да изградят две мирни държави, да извадят населението си от ситуацията на бедност и да подкрепят добросъседските отношения; и че Европейският съюз ще може да допринесе за това.
<SPEAKER ID="176" NAME="José Manuel Fernandes" LANGUAGE="PT">
Окончателните резултати от референдума на 9 януари 2011 г. за самоопределението на Южен Судан потвърдиха с преобладаващо мнозинство, че гласоподавателите бяха решени да създадат независима държава. Според международните наблюдатели на ЕС този референдум, чийто резултати бяха обявени от Комисията за референдума за Южен Судан и потвърдени от правителството на Судан, е бил проведен честно.
<P>
Затова пледирам за защита на резултатите от референдума като израз на демократичната воля на народа на Южен Судан и призовавам настоятелно Судан и Южен Судан да се ангажират активно с подкрепа за демократичното управление и установяването на траен мир, сигурност и просперитет в двете държави. Считам предоставянето на външна помощ за много важно и приветствам решението на Съвета от 23 май 2011 г. за разпределяне на 200 милиона евро за сътрудничество за развитие с Южен Судан, с цел да се допринесе за автономността на местните общности и да се удовлетворят основните потребности на хората предвид липсата на човешки ресурси и инфраструктура.
<SPEAKER ID="176" NAME="Ilda Figueiredo" LANGUAGE="PT">
Както предупредихме преди време, независимостта на Косово създаде опасен прецедент във връзка с империалистическата намеса в създаването на изкуствени държави в съответствие с геостратегическите интереси за достъп и контролиране на пазари, природни ресурси и работна ръка.
<P>
Случаят на Южен Судан е подобен на този на Косово във всяко едно отношение. По-специално има провеждане на референдум, финансирано и подкрепяно от различни сили, именно в частта за изискване на независимост, както беше удобно, без населението на останалата част на страната да може да се изкаже. Като добавка към всичко това в южната част на Судан има големи залежи на нефт, които са от основно значение за едрия международен капитал.
<P>
Настоящото положение, с конфликтите в Судан и подновяването им в целия регион, и споровете за установяване на границите му, показва, че изкуственото създаване на тази държава не решава никой от съществуващите проблеми, нито ще подобри жизнения стандарт на милиони суданци, а по-скоро ще породи противоречия и конфликти.
<P>
След като великите империалистически сили приключиха с разпределянето на африканския континент съобразно своите интереси, всичко сочи към убеждението, че в Южен Судан е възобновен процес, който ще доведе до още войни и страдания за вече жестоко опустошените населения в Африка.
<SPEAKER ID="176" NAME="Monika Flašíková Beňová" AFFILIATION="S&amp;D">
в писмена форма. - (SK) След придобиването на своята независимост, което ще стане точно след един месец, Южен Судан ще се изправи пред множество хуманитарни и социално-икономически проблеми едновременно. Още дълго време помощта от съседните страни ще бъде по-важна от всякога за Южен Судан, докато страната се стреми да се бори с бедността, да укрепи местните общности и да ускори ползите от мира за населението.
<P>
В периода непосредствено след референдума, докато страната получи достъп до многостранни източници на финансиране, съществува риск от празнина във финансирането, което ще направи Южен Судан много уязвим и изложен на риск от срив на държавата. Затова считам, че е от съществено значение Европейският съюз да направи всичко според силите си, за да помогне на суданците да преодолеят този критичен период и да избегнат надвисналата хуманитарна катастрофа, защото тази страна може да работи систематично за постигане на своите цели за развитие само ако е налице увереност в едно мирно бъдеще.
<SPEAKER ID="176" NAME="Juozas Imbrasas" AFFILIATION="EFD">
в писмена форма. - (LT) Аз приветствах този документ, защото той призовава южносуданските органи да насърчат развитието на Южен Судан като модерна, плуралистична, демократична държава, основавана на принципите на правовата държава и при зачитане на правата на човека, по-специално правата на жените и децата, и върховенството на правото на гражданите да избират свое правителство чрез редовни свободни избори, като се защитават свободата на движение, свободата на сдружаване и свободата на изразяване на политически възгледи, залегнали както в конституцията, така и в законодателството.
<SPEAKER ID="176" NAME="David Martin" AFFILIATION="S&amp;D">
в писмена форма. - (EN) Гласувах в подкрепа на тази резолюция, която призовава двете страни в Судан в периода, предшестващ деня на независимостта на 9 юли 2011 г., да представят конкретни планове за създаване и/или реформиране на техните институции, така че двете държави да могат да функционират още от този ден. Тя призовава също така делегациите на ЕС в Судан и Южен Судан да проявят инициатива и да разпространят и приложат препоръките, направени в резултат на последните мисии на ЕС за наблюдение на изборите и референдума.
<SPEAKER ID="176" NAME="Clemente Mastella" LANGUAGE="IT">
Ние зачитаме резултата от референдума за независимост на Южен Судан, която е планирана да влезе в сила на 9 юли 2011 г., като израз на демократичната воля на суданския народ. Надяваме се, че политическите органи ще подкрепят развитието на модерна, плуралистична и демократична държава, основавана на принципите на правовата държава и при зачитане на правата на човека; ще подкрепят върховенството на правото на гражданите да избират свое правителство чрез редовни свободни избори, като се защитават свободата на движение, на сдружаване и свободата на изразяване на политически възгледи. Освен това сме съгласни, че страните трябва да се ангажират с продължителен и конструктивен диалог за решаване на въпросите след референдума, включително общите граници, условията за гражданство в Севера и Юга и споделянето на приходите от добива на нефт. Накрая, съгласни сме с необходимостта да бъдат разпределени нови европейски средства в подкрепа на основните услуги, а именно образование, здравеопазване, селско стопанство, продоволствена сигурност и изграждане на институционален капацитет. ЕС трябва да поддържа своята хуманитарна помощ за Судан и Южен Судан дори след 9 юли 2011 г. и всички политически партии трябва да работят заедно за пълно представителство на всички хора в страната и за да помогнат за изграждане на стабилни и демократични политически институции.
<SPEAKER ID="176" NAME="Nuno Melo" LANGUAGE="PT">
Конфликтите в Судан, по-специално в региона на Дарфур, през годините взеха много жертви, особено сред хората в най-неблагоприятно положение. Да се надяваме, че референдумът ще сложи край на конфликта и че най-после навлизаме в процес за траен мир. ЕС ще играе важна роля в бъдещите събития в този регион и не може да се откаже от своята важна роля за постигане на мир в региона.
<SPEAKER ID="177" NAME="Louis Michel" LANGUAGE="FR">
Ситуацията по отношение на сигурността в района Абией е много тревожна. Бих насърчил участващите страни да се ангажират с мирен диалог, като започнат отново преговори с Африканския съюз. Бих призовал също така да се проведе референдум, както е предвидено във Всестранното мирно споразумение (ВМС). И Северът, и Югът трябва да работят за решаване на няколко въпроса от критично значение, които бяха оставени висящи, като очертаването на границите между двете държави, разделянето на приходите от добива на нефт, използването на тръбопроводите, въпросът за гражданството и организирането на народни допитвания в Сини Нил и Южен Кордофан. Подкрепата за Южен Судан трябва да бъде един от нашите приоритети. Бихме го насърчили да подпише и ратифицира Споразумението от Котону, което ще отвори вратите за нови перспективи за сътрудничество. Бихме го насърчили, наред с Хартум, да въведе плуралистична и мултиетническа демокрация и независимо гражданско общество, с ключова роля за правосъдието наред със законодателната и изпълнителната власт. Радваме се, че ще посрещнем член на парламента от Южен Судан, след като Южен Судан подпише и ратифицира Споразумението от Котону в рамките на Съвместната парламентарна асамблея (СПА). Трябва да продължим да се грижим за Севера, не трябва да го пренебрегваме или да го изолираме в дипломатическо отношение.
<SPEAKER ID="177" NAME="Alexander Mirsky" AFFILIATION="S&amp;D">
в писмена форма. - (EN) Референдумът за Южен Судан се проведе на 9-15 януари 2011 г., като преобладаващото мнозинство гласува за създаването на независима държава Южен Судан. Споразумението за провеждане на референдума беше сключено между правителството на Судан и сепаратистите от южната част на страната през 2005 г. след 20 години гражданска война.
<P>
Държавните органи, представляващи Севера, подписаха всестранното мирно споразумение с уговорката, че въпросът за самоопределението на Южен Судан следва да се реши по време на референдума. Тъй като положението в региона се влоши значително в последно време, с тази резолюция ние призоваваме правителството на Южен Судан да осигури демокрация в страната и да демилитаризира териториите й.
<P>
Също така отново потвърждаваме значението на предоставянето на хуманитарна помощ за Судан и Южен Судан, и призоваваме международните кредитори да облекчат дълга на Судан и Южен Судан. Бих добавил също, че е необходимо да се засили наблюдението, да бъдат разположени повече експерти, да се окаже финансова помощ на региона и да се уреди безплатно висше образование в университети на ЕС за талантливи младежи. Аз гласувах "за".
<SPEAKER ID="177" NAME="Andreas Mölzer" LANGUAGE="DE">
В референдум през януари тази година народът на Южен Судан гласува с преобладаващо мнозинство в подкрепа на независимостта и откъсването от северната част на Судан. Важно е ЕС да зачете правото на самоопределение на този народ без никакви ограничения и да признае резултатите от референдума като израз на демократичната воля на народа на Южен Судан. Тъй като това предложение за резолюция ясно отговаря на тези изисквания, аз гласувах в негова подкрепа. Сега е важно страните по Всестранното мирно споразумение да се ангажират с непрекъснат и конструктивен диалог за решаване на въпросите, които остават нерешени след референдума. Те включват установяване на общи граници, условия за гражданството на жителите в северните и южните райони, и справедливо разпределяне на приходите от добива на нефт и използване на нефтопроводите.
<SPEAKER ID="177" NAME="Rolandas Paksas" AFFILIATION="EFD">
в писмена форма. - (LT) Аз приветствах тази резолюция, защото е много важно да се управляват въоръжените конфликти и спорове между двете страни, да се спре разпространението на вълненията и да се постигне и приложи правилно Всестранно мирно споразумение. И Северен, и Южен Судан трябва да бъдат управлявани въз основа на принципите на демокрацията и правовата държава, при зачитане на правата на човека и социалните и икономическите права. Дългосрочният мир и сигурността трябва да надделеят в този регион. Затова защитата и сигурността на народа на Судан трябва да продължат да бъдат приоритетни въпроси. Преди всичко неотложно трябва да бъде решен въпросът за статута на региона на Абией съгласно разпоредбите на Всестранното мирно споразумение. Ако е възможно, много е важно Европейският съюз да предостави необходимата помощ за развитие. Трябва да положим всички усилия, за да гарантираме целенасоченото използване на финансовите средства, предвидени за тази помощ, за основни и важни услуги. Освен това правителството на Южен Судан трябва да започне да прилага политики за чуждестранните инвестиции, които биха привлекли чуждестранни инвестиции в природни ресурси и по този начин биха допринесли за политиката за намаляване на бедността.
<SPEAKER ID="177" NAME="Justas Vincas Paleckis" AFFILIATION="S&amp;D">
в писмена форма. - (LT) Аз гласувах в подкрепа на тази резолюция относно Судан и Южен Судан, защото референдумът, който беше проведен в Южен Судан, при който мнозинството от жителите гласуваха в полза на създаване на независима държава Южен Судан, е доказателство за демократичната воля на неговите граждани. След седем години война по-голямата част от населението на Южен Судан живее в бедност и показателите в областта на образованието са най-ниските в света. Затова приветствам решението на ЕС да разпредели 200 милиона евро за Южен Судан, за да помогне на най-уязвимите групи от населението. Тези средства трябва да бъдат разпределени за образование, здравеопазване, селско стопанство и изграждане на институционален капацитет. Приветствам удължаването на мисията на ООН в Судан и разполагането на допълнителни мироопазващи сили, защото сега е особено важно да се осигури мирно развитие на Судан и Южен Судан. Създаването на новата държава е сложен процес, при което е необходимо много бързо да бъдат решени въпросите за установяване на общи граници, предоставяне на гражданство на населението от южните и северните региони, разпределението на приходите от нефт и т.н. След като са подписали Всестранното мирно споразумение, страните следва да се ангажират конструктивно с политически диалог. Важно е да се направи преглед на конституцията в Южен Судан, за да работят всички политически партии заедно за представляване на всички хора в новата държава и да се помогне за изграждане на стабилни, демократични политически институции.
<SPEAKER ID="177" NAME="Maria do Céu Patrão Neves" LANGUAGE="PT">
Резултатите от референдума в Судан са недвусмислен показател за желанието на народа на Южен Судан за независимост, тъй като той изисква това от много години. Групата на Европейската народна партия (Християндемократи) следи този въпрос, и по-специално проблема с Дарфур, в продължение на няколко парламентарни сесии и успешно спонсорира кандидатурата на суданския юрист Salih Mahmoud Osman за наградата "Сахаров" за 2007 г. Референдумът целеше да сложи край на насилието между населението на Севера и Юга в страната. Следва да се надяваме, че ще бъде отворена нова глава на този етап и че ще бъдат изградени две мирни държави. ЕС може и трябва да играе активна роля за тази цел, а именно като помогне за изваждането на населението от ситуацията на бедност и като насърчава добросъседските отношения.
<SPEAKER ID="177" NAME="Vincent Peillon" LANGUAGE="FR">
Тази резолюция, в изготвянето на която участвах, идва в критичен и затова ключов момент за решаването на конфликта в Южен Судан. През януари населението на Южен Судан гласува с преобладаващо мнозинство в референдум за своята независимост. След един месец ще се роди нова държава. Все още обаче има някои поводи за загриженост, особено след последните случаи на насилие в оспорвания регион Абией. Повече от всякога в този повратен период Парламентът трябва отново да потвърди своята пълна подкрепа за мирния процес и да призове гражданите на Судан и Южен Судан, както и международната общност, да останат ангажирани с изпълнението на Всестранното мирно споразумение от 2005 г. По-специално Европейският парламент призовава гражданите на Судан и Южен Судан да предложат конкретни планове, като вземат предвид чувствителните теми, а именно гражданството, споделянето на дълга и приходите от добива на нефт. Тези планове трябва да разглеждат и трудния въпрос за границите, за да се осигури поддържането на мирно и жизнеспособно съвместно съществуване на двете държави.
<SPEAKER ID="177" NAME="Paulo Rangel" LANGUAGE="PT">
Между 9 и 15 януари 2011 г. мнозинството от населението на Южен Судан се обяви в подкрепа на създаване на независима държава. Общоизвестно е, че това е една област от земното кълбо, многократно разтърсвана от конфликти, които застрашават възможността на големи групи от населението да се радват на достойни условия на живот. Изправен пред тази нова информация, Парламентът призовава органите на Южен Судан - чиято независимост ще бъде обявена на 9 юли 2011 г. - да положат сплотени усилия за поставяне на важните основи за създаване на демократична държава, опираща се на човешкото достойнство. За тази цел ще бъде необходима международна помощ. Заради това аз приветствам подкрепата, която Европейският съюз е обещал, за да помогне за изграждането на тази нова държава. Поради тези причини аз гласувах в подкрепа на резолюцията.
<SPEAKER ID="178" NAME="Raül Romeva i Rueda" AFFILIATION="Verts/ALE">
в писмена форма. - (EN) Радвам се, че ЕП приветства мирното и пораждащо доверие поведение и на Судан, и на Южен Судан по време на референдума от 2011 г. за Южен Судан, усилията на всички страни по ВМС и показания от тях ангажимент спрямо него; разглежда това като решаваща стъпка за изпълнение на ВМС и като положителен знак за мирното съвместно съществуване на двете страни; отново потвърждава своето пълно зачитане на резултата от референдума като израз на демократичната воля на народа на Южен Судан; призовава и Северен, и Южен Судан активно да осъществяват подкрепа за демократичното управление и за установяване на дълготраен мир, сигурност и просперитет за двете страни, със спазване на правата на човека и социалните и икономическите права; призовава органите в Южен Судан да насърчават развитието на Судан като модерна, плуралистична, демократична държава, основавана на принципите на правовата държава и при зачитане на правата на човека, по-специално на правата на жените и децата, и върховенството на правото на гражданите да избират свое правителство чрез редовни свободни избори, като се защитават свободата на движение, свободата на сдружаване и свободата на изразяване на политически възгледи, заложени както и в конституцията, така и в законодателството.
<SPEAKER ID="178" NAME="Nikolaos Salavrakos" LANGUAGE="EL">
Стотици хора са убити в оспорвания район Абией между Северен и Южен Судан. ООН неотдавна обяви, че поне 20 000 души са напуснали град Абией и са избягали на юг след оттеглянето на армията на Северен Судан от района. Както съвсем правилно се казва в предложението за обща резолюция, необходимо е и двете страни да представят конкретни планове за създаване и/или реформиране на техните институции, за да бъдат двете държави напълно независими, да прекратят враждебните действия и да подкрепят демократичното управление с цел установяване на дълготраен мир и сигурност в района.
<SPEAKER ID="178" NAME="Niki Tzavela" LANGUAGE="EL">
Аз гласувах в подкрепа на предложението за обща резолюция относно Судан и Южен Судан, защото подкрепям всички усилия за развитие, полагани от ЕС за възстановяване на мира и изграждане на този изстрадал район. Последните събития в района пораждат безпокойство за спазването на условията на неотдавнашния референдум за независимостта на Южен Судан, докато ескалацията на насилието в Абией, която заплашва да причини обща дестабилизация на района, е негативно събитие. Африканският съюз следва да играе важна роля и с помощта на ЕС и ООН трябва да запази бдителност в този критичен момент, за да предотврати връщането на войната. Приветствам обявяването от Съвета на още икономическа помощ за Южен Судан и подкрепям препоръката за продължаване на хуманитарната помощ от ЕС след 9 юли. Считам, че и двете предложения са необходими и ще помогнат за установяване на Южен Судан като независима държава и при евентуални извънредни обстоятелства.
<SPEAKER ID="179" NAME="Sophie Auconie" LANGUAGE="FR">
Считам, че Европейският съюз и Русия трябва да активизират преговорите за партньорство и за всеобхватно споразумение относно политическата, икономическата и социалната система, като се вземат предвид всички въпроси, свързани с демокрацията, принципите на правовата държава и зачитането на правата на човека.
<SPEAKER ID="179" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на резолюцията. Засиленото сътрудничество и добросъседските отношения между ЕС и Русия са от голямо значение за стабилността, сигурността и просперитета в Европа и извън нея. ЕС и Русия са взаимозависими както икономически, така и политически и следователно сключването на споразумение за стратегическо партньорство между ЕС и Руската федерация е от изключителна важност за по-нататъшното развитие и засилване на сътрудничеството между двамата партньори. В отношенията си с Руската федерация ЕС трябва да говори с един глас и да покаже солидарност, особено по отношение на опазването на енергийната сигурност. Енергийната политика на Русия спрямо държавите-членки и страните от общото съседско пространство ще покаже истинската готовност на Русия да върви по стъпките на модернизацията и демократизацията. Приветствам изискването на Европейския парламент снабдяването с природни ресурси да не се използва като политически инструмент, а принципите на взаимозависимост и прозрачност да бъдат в основата на сътрудничеството в областта на енергийната сигурност, заедно с еднаквия достъп до пазарите, инфраструктурата и инвестициите.
<SPEAKER ID="179" NAME="Izaskun Bilbao Barandica" LANGUAGE="ES">
Гласувах в подкрепа, защото считам, че Европейският съюз и Русия трябва да използват срещата на върха в Нижни Новгород за разширяване на стратегическото сътрудничество и за постигане на цялостно споразумение за сътрудничество относно социалната, политическата и икономическата система, което да включва въпроси, свързани с демокрацията, принципите на правовата държава, основните права и правата на човека. Срещата на върха трябва да послужи за преглед на политиката на енергийна сигурност, която трябва да се прилага въз основа на критериите на взаимозависимост, прозрачност, гарантирани доставки и борба с изменението на климата, както и подобряване на енергийната ефективност. Ще бъде необходимо електроцентрали да се подложат на стрес-тестове и в това отношение е жалко, че не беше прието изменението, призоваващо за незабавното затваряне на ядрените реактори от чернобилски тип, които продължават да работят.
<SPEAKER ID="179" NAME="Mara Bizzotto" LANGUAGE="IT">
Гласувам в подкрепа на общата резолюция относно срещата на върха ЕС-Русия. Резолюцията съдържа правилните препоръки към европейските представители, които ще вземат участие в срещата на върха, като им напомня, че ЕС трябва да упражни политическата си власт, за да убеди Русия да поеме своя дял от отговорността за решаване на проблемите, които засягат света днес в областта на политиката, икономиката, геополитиката и околната среда. Русия е един от най-важните икономически партньори на Европа, както и съседна държава, от която inter alia зависи европейската енергийна политика. Гласувайки в подкрепа, се присъединявам към призива, който залата отправя към представителите на ЕС на срещата на върха, да работят за печеливш и полезен диалог и за двете страни, с което да стигнат до общи и ефективни решения на най-важните въпроси в европейския и световния политически дневен ред.
<SPEAKER ID="179" NAME="Maria Da Graça Carvalho" LANGUAGE="PT">
Приветствам всички усилия за укрепване и задълбочаване на добрите отношения между ЕС и други икономически сили. В случая с отношенията ЕС-Русия приветствам вече отбелязаните постижения по отношение не само на общо пространство за икономическо сътрудничество, но и на общи ценности. Считам предложението за резолюция относно срещата на върха ЕС-Русия, внесено от групата на Европейската народна партия (Християндемократи), за най-подходящо, като се има предвид сегашното положение, което беше представено.
<SPEAKER ID="179" NAME="George Sabin Cutaş" LANGUAGE="RO">
Гласувах в подкрепа на предложението за обща резолюция относно срещата на върха ЕС-Русия, тъй като считам, че отношенията с Русия трябва да бъдат укрепени, особено в областта на енергийната сигурност.
<P>
Новото споразумение за партньорство и сътрудничество трябва да бъде всеобхватно и правнообвързващо, както и да включва разпоредби относно зачитането на правата на човека и принципите на правовата държава. Считам, че партньорството за модернизация е подходящ инструмент за насърчаване на Русия да въведе реформи.
<P>
Считам също така, че присъединяването на Русия към Световната търговска организация (СТО) ще увеличи инвестициите и ще подобри търговските отношения с ЕС. В наша полза е да подкрепим усилията на Русия да стане член на СТО. От друга страна, Русия трябва да покаже готовност да се откаже от протекционистките мерки, като например митническия съюз с Казахстан и Беларус.
<SPEAKER ID="179" NAME="Marielle De Sarnez" LANGUAGE="FR">
В подготовката на следващата среща на върха ЕС-Русия, която ще се проведе на 9 и 10 юни в Нижни Новгород, ние изпращаме ясно послание към държавите-членки: трябва да отдадем приоритет на гаранциите за зачитането на правата на човека пред по-амбициозни споразумения относно търговията, визите и сътрудничеството. Европейският съюз трябва да покаже ясно, че Русия следва да спазва своите международни задължения и ангажименти. От 1994 г. няма промяна в отношенията ни с Москва, макар че очевидно трябва да актуализираме споразумението за партньорство и сътрудничество. Това следва да върви ръка за ръка с реален напредък в областта на демокрацията и правовата държава. И накрая, недопустимо е снабдяването с природни ресурси да се използва като политически инструмент.
<SPEAKER ID="179" NAME="Christine De Veyrac" LANGUAGE="FR">
Руската федерация и Европейският съюз са развили тясно партньорство и общата борба с международния тероризъм е един от многото примери за това. Във връзка с това подкрепих приетата днес резолюция относно отношенията между ЕС и Русия преди срещата на върха на 9 и 10 юни, която ще се стреми да създаде ново стратегическо споразумение. С резолюцията изпращаме силен политически сигнал на Русия: по-голямото икономическо, енергийно, стратегическо и международно сътрудничество между ЕС и Русия е желателно, но то следва да зависи от усилията за защита на правата на човека и гражданските свободи.
<SPEAKER ID="179" NAME="Diogo Feio" LANGUAGE="PT">
Европа и Русия винаги са гледали една на друга едновременно с възхищение и страх. От европейска страна, е обичайно да изпитваме страхопочитание пред големината, населението и военната мощ на Русия и да се страхуваме от руския експанзионизъм. Русия подражава на европейския научно-технически прогрес още от времето на Петър Велики, но едновременно с това се бои от него като нещо, което може да унищожи руската душа и начин на съществуване, и го счита за заплаха за териториалната й цялост. Тези тенденции не се отслабиха, а по-скоро се засилиха от Студената война. По пътя към либерална, плуралистична демокрация Русия преживя и успехи, и провали, но безспорно държавата извървя дълъг път от дните на Желязната завеса. Няма съмнение, че трябва да се направи още много в това отношение и че Европейският съюз и Руската федерация имат не само общо историческо, културно и религиозно наследство, но и общи интереси и предизвикателства, които са основание за по-тесни отношения на много равнища. Европейският съюз следва да продължи да работи, за да направи това сближаване възможно и плодотворно.
<SPEAKER ID="179" NAME="José Manuel Fernandes" LANGUAGE="PT">
Русия е постоянен член на Съвета за сигурност на Организацията на обединените нации и носи споделена отговорност с ЕС за поддържането на световната стабилност. Предизвикателствата по отношение на Близкия изток, Либия, Иран, тероризма, енергийната сигурност, изменението на климата и финансовите кризи ще бъдат преодолени по-ефективно, ако отношенията ни с Русия се основават на сътрудничество. Три години след конфликта с Грузия обаче Русия продължава да не спазва споразуменията от 12 август и 8 септември 2008 г. за изтегляне на военните й части от окупираните грузински провинции Южна Осетия и Абхазия и не осигурява свободен и пълен достъп до териториите си на мисията за наблюдение на Европейския съюз.
<P>
Затова считам, че трябва да се ускорят преговорите за ново споразумение за партньорство и сътрудничество, основано на взаимната зависимост между ЕС и Русия. Споразумението следва да бъде правнообвързващо и всеобхватно, както и да обхваща всички области, свързани с въпросите на демокрацията, принципите на правовата държава, спазването на правата на човека и основните права.
<SPEAKER ID="179" NAME="João Ferreira" LANGUAGE="PT">
Както обикновено, интересите на големите икономически и финансови групи в Европа са на преден план в резолюцията. В този контекст трябва да разглеждаме натиска върху Русия (както и върху някои други държави) да се присъедини към Световната търговска организация, за да насърчи "равни условия за бизнес общностите и от двете страни" и да "либерализира търговията в световната икономика", като същевременно улесни чуждестранните инвестиции и се откаже от всякакви "протекционистки мерки". По този начин резолюцията е пореден пример за неолибералната политика на намеса на ЕС.
<P>
В случая обаче освен достъпа до инвестиции и пазари, стои и ключовият въпрос за достъпа до и контрола на източниците и преноса на енергия, както и на други суровини, особено на редкоземни елементи, недостигът на които в ЕС е сериозен. Затова се отправя призив за "тясно сътрудничество по отношение на доставките на суровини и редки полезни изкопаеми", особено на считаните за ключови. Следва да се отбележат и така наречените въпроси на "сигурността", включително "изграждането на противоракетния щит". Не трябва да забравяме, че Румъния, която е член на ЕС и НАТО, изрази желание да приеме на своя територия тази система, която представлява заплаха за руската сигурност и за мира в Европа.
<SPEAKER ID="179" NAME="Ilda Figueiredo" LANGUAGE="PT">
Мнозинството в Европейския парламент отново изразява вече стандартната си неолиберална позиция на намеса относно отношенията между ЕС и Русия.
<P>
Отдава се приоритет на интересите на икономическите и финансовите групи, като се оказва натиск върху Русия да се присъедини към Световната търговска организация, за да насърчи "равни условия за бизнес общностите и от двете страни и да либерализира търговията в световната икономика", като същевременно Русия трябва да улесни чуждестранните инвестиции и се откаже от всякакви "протекционистки мерки".
<P>
Достъпът до и контролът на енергията са от съществено значение в това отношение и следователно изискват достъп до пазарите, инфраструктурата и инвестициите. Има и известна доза отчаяние в призива към Русия за по-тясно сътрудничество по отношение на доставките на суровини и редки полезни изкопаеми, особено на считаните за "ключови".
<P>
И накрая, има и лицемерие. Русия се призовава да се ангажира с "всеобхватен диалог по въпросите на сигурността, в това число изграждането на противоракетния щит", когато държава-членка на ЕС и НАТО, Румъния, изрази желание да приеме на своя територия тази система, която очевидно представлява заплаха за руската сигурност и за мира в Европа. Дори Съединените щати не са дали уверение в противното.
<SPEAKER ID="179" NAME="Monika Flašíková Beňová" AFFILIATION="S&amp;D">
в писмена форма. - (SK) Резолюцията разглежда подготовката за срещата на върха ЕС-Русия, която ще се проведе на 9 и 10 юни 2011 г. в Нижни Новгород. Срещата на върха ще се съсредоточи върху общи предизвикателства като финансово-икономическата криза, присъединяването към СТО, енергетиката и въпроси, свързани с енергийната сигурност, усилията в дългосрочен план за въвеждане на безвизов режим за пътуване между ЕС и Русия и други международни и регионални въпроси.
<P>
Русия е огромен пазар за стоки от ЕС, разбира се, както и основен доставчик на петрол и природен газ за държавите-членки на ЕС. Докато отношенията между Русия и ЕС непрекъснато се подобряват през последните години, страните запазват определена резервираност и разстояние помежду си. Считам, че ако не бъдат предприети действия за преодоляване на това, влиянието на ЕС може бавно да отслабне както в Русия, така и в съседните страни, с опасност ролята на Съюза да се ограничи единствено до тази на търговски партньор.
<SPEAKER ID="179" NAME="Juozas Imbrasas" AFFILIATION="EFD">
в писмена форма. - (LT) Приветствам настоящия документ, защото Русия, която е постоянен член на Съвета за сигурност на ООН, носи споделена отговорност с ЕС за поддържането на световната стабилност и защото засиленото сътрудничество и добросъседските отношения между ЕС и Русия са от голямо значение за стабилността, сигурността и просперитета в Европа и извън нея. Сключването на споразумение за стратегическо партньорство между ЕС и Руската федерация продължава да бъде от изключителна важност за по-нататъшното развитие и засилване на сътрудничеството между двамата партньори. Спазването и защитата от страна на Русия на основните права и на правата на човека, съблюдаването на принципите на правовата държава, независимостта на съдебната система, политическият контрол върху медиите, репресивните мерки спрямо журналисти и представители на опозицията и честността на изборите обаче продължават да предизвикват безпокойство. Документът подчертава важността на енергийната сигурност и енергийната политика на Русия спрямо държавите-членки и страните от общото съседско пространство ще покаже истинската готовност на Русия да върви по стъпките на модернизацията и демократизацията. Снабдяването с природни ресурси не следва да се използва като политически инструмент. Принципите на взаимозависимост и прозрачност следва да бъдат в основата на сътрудничеството, заедно с еднаквия достъп до пазарите, инфраструктурата и инвестициите.
<SPEAKER ID="179" NAME="Sandra Kalniete" LANGUAGE="LV">
Гласувах в подкрепа на резолюцията и искам да подчертая, че енергийната политика на Русия спрямо държавите-членки на ЕС и страните от Източна Европа ще бъде определящ тест дали и доколко сериозно Русия ще може да върви по стъпките на модернизацията и демократизацията. Ако Русия не използва снабдяването с енергийни ресурси като политически инструмент, ако прилага еднакви, прозрачни и недискриминационни правила към всички участници на пазара, ако обективно избере да се възползва от взаимозависимостта ни в областта на енергетиката в дух на сътрудничество и на основата на конкретни, справедливи и правнообвързващи принципи, ще можем да говорим за нова ера в развитието на обединена Европа. Разбира се, не трябва да забравяме и не можем да пренебрегнем различните важни въпроси, които продължават да възпрепятстват развитието на ценни отношения между ЕС и Русия, и особено факта, че почти три години след войната в Грузия Русия продължава да окупира голяма част от суверенната територия на Грузия, продължава да пренебрегва споразумението, сключено през 2008 г., и не предоставя подходящ достъп на Мисията за наблюдение на Европейския съюз до тези територии.
<SPEAKER ID="180" NAME="Tunne Kelam" AFFILIATION="PPE">
в писмена форма. - (EN) Гласувах в подкрепа на резолюцията относно срещата на върха ЕС-Русия, но не виждам реален напредък от руска страна в борбата с корупцията, в прилагането на принципите на правовата държава и на международното право. Декларациите на президента Медведев не са нито доказателство, нито гаранция за реален напредък. Искам да ви напомня, че докато Русия се опитва да се присъедини към СТО, тя пренебрегва, както й е угодно, различни международни задължения, особено по отношение на правата на човека. Може ли ЕС наистина да има доверие в държава, която прилага избирателно международните актове? Призовавам ЕС да проследи периода преди, по време на и след изборите много внимателно и да гарантира, че всяко нарушение ще бъде отчетено и посочено. Свободните и прозрачни избори са крайъгълният камък на демократичните държави и ако Русия желае да бъде сред тях, трябва да отговори на стандартите. Въпреки че ЕС и Русия са взаимозависими, виждаме, че предимно ЕС се съобразява с желанията на Русия. ЕС трябва да отстоява позицията си твърдо и да настоява за пълно и енергично прилагане на принципите на правовата държава, демокрацията, зачитането на правата на човека и независима съдебна система. Обратното означава неспазване на собствените ни принципи. Нещо повече, ще разочароваме хората в Русия, които желаят свобода, просперитет и безопасност.
<SPEAKER ID="180" NAME="Jacek Olgierd Kurski" LANGUAGE="PL">
Съюзът се нуждае от нова откритост в отношенията с Русия, защото след последната среща на върха ЕС-Русия възникнаха много нови предизвикателства, които не можем да преодолеем без подобряване на сътрудничеството. Днес Европейският съюз единодушно се противопоставя на руската политика на разпалване на замразени конфликти и опитите на Москва за намеса в политиката на независими държави, които преди бяха част от СССР, като Грузия. С растяща тревога ставаме свидетели на последователни случаи на нападения срещу свободата на печата и независими журналисти. По време на срещи с руснаците трябва да говорим много твърдо за свободата на печата в Русия. Наш приоритет трябва да бъде да гарантираме, че Москва ще позволи свободата на печата. Не съм съгласен обаче с частта, която осъжда руснаците, че забраняват провеждането на гей парад в Москва и че не позволяват на двойки от един и същи пол да сключват брак или да осиновяват деца. Считам, че по отношение на нашия подход към хомосексуалните и лесбийските движения, всяка държава има пълно право да провежда своя независима политика. Европейският съюз зачита културата на съседите си и не следва да се намесва по въпроси от морално или аксиологично естество.
<SPEAKER ID="180" NAME="Giovanni La Via" LANGUAGE="IT">
Засиленото сътрудничество и добросъседските отношения между Европейския съюз и Русия са от голямо значение за стабилността, сигурността и просперитета в Европа и извън нея. Надявам се, че днешното гласуване ще доведе до приемането на решителни мерки към общ път, основан на прозрачност и споделени мисии за общото благо. Имам предвид мерките, които са необходими за предотвратяване на всяко нарушаване на сигурността в Европа, включително по-нататъшно сътрудничество в областта на незаконната имиграция, подобряване на контрола на граничните контролно-пропускателни пунктове и по-ефективен обмен на информация относно тероризма и организираната престъпност.
<SPEAKER ID="181" NAME="David Martin" AFFILIATION="S&amp;D">
в писмена форма. - (EN) Гласувах в подкрепа на резолюцията, която отново потвърждава неотложната необходимост Русия да приложи основните принципи на демокрацията, правовата държава, правата на човека и свободата на медиите като основа за сътрудничество и призовава Русия да предприеме конкретни действия, за да подобри спазването на правата на човека и да защитава журналисти, активисти за правата на човека, малцинства и представители на опозицията от насилие и сплашване.
<SPEAKER ID="181" NAME="Clemente Mastella" LANGUAGE="IT">
Засиленото сътрудничество и добросъседските отношения между Европейския съюз и Русия са от голямо значение за стабилността, сигурността и просперитета в Европа и извън нея. Считаме, че е необходимо всеобхватно, правнообвързващо споразумение, което да засяга политическата, икономическата и социалната система и следователно да включва всички области, свързани с въпросите на демокрацията, принципите на правовата държава, спазването на правата на човека, и особено на основните права. Що се отнася до енергийната сигурност, считаме, че снабдяването с природни ресурси не следва да се използва като средство за оказване на политически натиск, а трябва да се основава на принципите на взаимозависимост и прозрачност, заедно с еднакъв достъп до пазарите, инфраструктурата и инвестициите, за да се създаде енергийна рамка със задължителна правна сила. Освен това очакваме по-нататъшно сътрудничество в областта на незаконната имиграция, подобряване на контрола на граничните контролно-пропускателни пунктове и обмен на информация относно тероризма и организираната престъпност.
<SPEAKER ID="182" NAME="Jean-Luc Mélenchon" LANGUAGE="FR">
Настоящият доклад призовава Русия да се откаже от "всякакви протекционистки мерки" и заплашва с отмъщение, ако Русия не се огъне пред това искане. Предвижда реципрочното свободно движение на руските и европейските граждани да стане факт едва в далечно бъдеще, но подкрепя настоящия процес на свободна търговия. Не критикува плана на НАТО за европейски противоракетен щит. Това е арогантен империализъм. От друга страна, не призовава Русия незабавно да затвори ядрените реактори от чернобилски тип, които застрашават всички нас. Гласувам против доклада, въпреки призивите му за зачитане на демократичните права на руските граждани, което подкрепям.
<SPEAKER ID="182" NAME="Nuno Melo" LANGUAGE="PT">
Резолюцията относно срещата на върха ЕС-Русия предвижда по-амбициозни търговски отношения, ново споразумение за партньорство и сътрудничество и либерализиране на визовия режим, но Москва трябва да предостави гаранции за подобряване на положението с правата на човека в държавата и да премахне политически мотивираните съдебни решения, липсата на свобода на печата и окупацията на грузински провинции.
<P>
Сега призоваваме ЕС и Русия да се възползват пълноценно от срещата на върха, за да ускорят преговорите за ново споразумение за партньорство и сътрудничество и да решат последните въпроси, свързани с членството на Русия в Световната търговска организация. Друг важен аспект, който трябва да се вземе предвид, е диалогът по отношение на по-нататъшното либерализиране на визовия режим, с оглед на ангажимента за пълното премахване в дългосрочен план на визите за пътуване между ЕС и Русия.
<SPEAKER ID="182" NAME="Alexander Mirsky" AFFILIATION="S&amp;D">
в писмена форма. - (EN) На 9 юни се отбелязва откриването на 27-ата среща на върха ЕС-Русия в Нижни Новгород. Европейската делегация се води от председателя на Европейския съвет, Херман ван Ромпьой, и председателя на Европейската комисия, Жозе Мануел Барозу. Руската делегация се води от Дмитрий Медведев.
<P>
Една от основните теми на двудневните обсъждания е руското ембарго върху вноса на зеленчуци от ЕС в резултат на неотдавнашната поява на опасна чревна инфекция в Европа. Действията на Русия предизвикаха отрицателна реакция в ЕС.
<P>
Споделям опасенията на руското правителство и бих искал Република Латвия да забрани вноса на зеленчуци до пълното отстраняване на опасната инфекция.
<P>
С настоящата резолюция Европейският парламент призовава ЕС и Русия да ускорят преговорите по споразумението за партньорство и сътрудничество и призовава Русия да приложи всички досега подписани споразумения и да реши проблема с чуждестранните граждани в Русия. Считам, че Европа първо трябва да реши проблема с чуждестранните граждани в Република Латвия и едва след това да прави препоръки по въпроса.
<P>
Като цяло одобрявам резолюцията и гласувах в подкрепа.
<SPEAKER ID="182" NAME="Wojciech Michał Olejniczak" LANGUAGE="PL">
Във връзка с приближаването на срещата на върха ЕС-Русия, днес Европейският парламент прие резолюция, която съдържа предложение за темите, които следва да бъдат обсъдени по време на срещата на върха. Документът също така обръща внимание на важните предизвикателства, които следва да бъдат предмет на сътрудничеството между Русия и Европейския съюз.
<P>
Преди всичко следва да се подчертае, че ЕС и Руската федерация поддържат постоянни отношения и че добрите им отношения като съседи оказват влияние върху стабилността и сигурността не само в рамките на европейския континент. Освен това двете страни са зависими една от друга и в икономически, и в политически план. В приетата резолюция Европейският парламент изразява надеждата, че по време на срещата на върха ЕС-Русия ще бъде възможно да се постигне напредък в областта на безвизовия режим на пътуване и енергийната сигурност. Парламентът също така призовава Руската федерация да покаже по-голяма ангажираност в усилията за борба с изменението на климата, най-вече чрез намаляване на емисиите на парникови газове. В контекста на предстоящите избори за руски парламент е също толкова важно изборите да се проведат в съответствие с принципите, установени от Съвета на Европа и ОССЕ. Необходимо е също така да се повдигне въпросът за нарушенията на правата на човека и основните свободи в Русия, която в крайна сметка е държава-членка на Съвета на Европа.
<SPEAKER ID="182" NAME="Rolandas Paksas" AFFILIATION="EFD">
в писмена форма. - (LT) Русия и ЕС са свързани както икономически, така и политически и са отговорни за поддържането на световната стабилност. Следователно трябва да продължат да засилват сътрудничеството и да развиват добросъседски отношения. Само с такива мерки ще можем да гарантираме стабилността, сигурността и просперитета на Европа и извън нея. Споразумението за стратегическо партньорство е един от основните инструменти за постигане на набелязаните цели. За да се гарантира правилното прилагане на споразумението, и двете страни без изключения трябва да спазват неговите условия и поетите ангажименти, като вземат предвид защитата на правата на човека и принципите на демокрацията и правовата държава. Считам, че срещата на върха ще премахне пречките пред присъединяването на Русия към СТО. Русия да стане пълноправен член на СТО, е важна стъпка, която ще създаде благоприятна бизнес среда за стопанските субекти и от двете страни и ще улесни и либерализира търговията в световната икономика. Обръща се внимание на факта, че е много важно да се разгледат въпросите, свързани с либерализацията на визовия режим, с цел постепенно въвеждане на безвизов режим на пътуване между ЕС и Русия. Енергетиката и ядрената сигурност са друго основание за силно и стабилно сътрудничество. Снабдяването с природни ресурси не може да се използва като политически инструмент. Освен това с цел предотвратяване на ядрена катастрофа, реакторите от типа на "Чернобил" трябва да бъдат изведени от експлоатация незабавно и трябва да се сключи двустранно споразумение за спазване на най-високите стандарти за безопасност.
<SPEAKER ID="182" NAME="Maria do Céu Patrão Neves" LANGUAGE="PT">
Гласувах в подкрепа на резолюцията и искам да подчертая, че Русия винаги ще бъде много важен партньор на Европейския съюз. Следователно е необходимо да се изгради стратегическо сътрудничество, което споделя не само икономически и търговски интереси, но и целта за тясно сътрудничество в Европа и в международен план. Надявам се, че това сътрудничество ще се развива в съответствие с принципите на уважение, доверие и солидарност.
<SPEAKER ID="182" NAME="Paulo Rangel" LANGUAGE="PT">
Европа включва редица държави от един и същ характер и това следва да се вземе под внимание при разглеждането на отношенията между ЕС и Русия. Тези отношения между най-важния европейски политически съюз и най-голямата европейска държава са в застой. Накратко, Русия е незаменим партньор на ЕС не само в икономически, но и в политически план. Поради това ЕС трябва да укрепи връзките с най-могъщия си съсед, като насърчи улесняването на търговията между двете страни (което само по себе си води до политическо сближаване) и отстояването на присъщите им ценности.
<SPEAKER ID="183" NAME="Crescenzio Rivellini" LANGUAGE="IT">
Русия носи споделена отговорност с Европейския съюз за поддържането на световната стабилност. Засиленото сътрудничество и добросъседските отношения между ЕС и Русия са от голямо значение за стабилността, сигурността и просперитета в Европа и извън нея. Много международни предизвикателства, особено по отношение на Близкия изток, Либия, Иран, тероризма, енергийната сигурност, изменението на климата и финансовите кризи, не могат да бъдат преодолени ефективно без отговорни отношения с Русия в дух на сътрудничество. Ще отбележа, че спазването и защитата от страна на Русия на правата на човека и основните права, съблюдаването на принципите на правовата държава, независимостта на съдебната система, политическият контрол върху медиите, репресивните мерки спрямо журналисти и представители на опозицията и честността на изборите продължават да предизвикват безпокойство. Затова призовавам руските ни колеги да се ангажират с тези въпроси по открит и конструктивен начин.
<SPEAKER ID="183" NAME="Raül Romeva i Rueda" AFFILIATION="Verts/ALE">
в писмена форма. - (EN) ЕП: изразява съжаление, че противно на задълженията на Русия като член на Съвета на Европа да подкрепя свободата на събранията, мирни граждански събирания продължават да се забраняват и да се разпръскват насилствено, включително забраната за гей парад в Москва за шеста поредна година, в противоречие с окончателното решение, постановено от Европейския съд по правата на човека през април 2011 г.; очаква делегациите и дипломатите на ЕС да прилагат активно "Инструментариума за насърчаване и защита на упражняването на всички човешки права от лесбийките, гейовете, бисексуалните и транссексуалните лица (ЛГБТ)" в бъдеще.
<SPEAKER ID="183" NAME="Nikolaos Salavrakos" LANGUAGE="EL">
Русия е наш съсед и важен партньор. Диалогът между Русия и ЕС следва да обхване всички сфери и да работим за стратегическо партньорство за нашето общо бъдеще. Считам, че имаме общи интереси с Русия, които следва да използваме конструктивно, за да постигнем конкретни споразумения относно търговията, относно енергетиката, с цел да се движим в посока на прозрачна и надеждна енергийна политика, както и относно облекчаване на движението на хора между Русия и ЕС, като улесним издаването на визи. Въпроси като намаляване на корупцията и укрепване на принципите на правовата държава в Русия, в съответствие с международните разпоредби, ще помогнат да се изградят по-стабилни търговски и политически връзки и очакваме напредък в това отношение. Надяваме се, че Русия също ще се държи като модерна, демократична държава.
<SPEAKER ID="184" NAME="Horst Schnellhardt" AFFILIATION="PPE">
в писмена форма. - (DE) В разделното гласуване на параграф 17 от резолюцията гласувах против втората част. Считам, че съсредоточаването върху отделни групи в неравностойно положение от обществото, както във въпросния параграф, е неуместно. Правата на човека на други групи, като например на тези с различни политически възгледи, се нарушават и ние не трябва да го допускаме. Първата част на параграфа за мен означава, че правата на лесбийките, гейовете, бисексуалните и транссексуалните лица могат да бъдат защитени, без да се забравят другите групи, за да се гарантира равното третиране.
<SPEAKER ID="184" NAME="Zbigniew Ziobro" LANGUAGE="PL">
Подкрепям принципите на резолюцията относно срещата на върха ЕС-Русия. Следва да обсъдим нерешените конфликти в Молдова, Грузия и Нагорни Карабах. Руските действия в тези региони правят невъзможно стабилизирането на положението и мирното решаване. Друг много важен въпрос са енергийните източници и разходите за държавите-членки на ЕС при плащането на Русия за тях. Спешно е необходимо решение по въпроса за забраната за внос на зеленчуци от ЕС на руския пазар. По време на летния сезон финансовите последици за производителите са колосални.
<P>
Не съм съгласен обаче с параграф 17 от резолюцията, който напада Русия за това, че не позволява на гейове и лесбийки да сключват брак или да осиновяват деца, нито с осъждането на Русия, че забранява провеждането на гей парад. Предоставянето на подобни права следва да бъде суверенен въпрос за всяка държава. Начинът на живот, традициите и моделите, които са социално приемливи в някои държави-членки на ЕС, са чужди на Русия. Така че Европейският съюз, който зачита културните традиции на руснаците, не следва да оказва натиск върху Москва по този въпрос, а да остави решаването на въпросите за правата на сексуалните малцинства да сключват брак и да осиновяват деца на националното законодателство.
<SPEAKER ID="185" NAME="Sophie Auconie" LANGUAGE="FR">
През последните години Европейският парламент получи повече от 400 петиции, свързани със заблуждаващите практики на някои издателства на фирмени указатели. Петициите са изпратени от независими търговци, доброволчески организации и семейни предприятия, които са станали жертва на заблуждаващите практики на издателства на фирмени указатели. Тъй като се оказа, че настоящата Директива относно заблуждаващите практики не е достатъчна, гласувах в подкрепа на резолюцията, която призовава Европейската комисия да ускори преразглеждането на директивата, за да не могат повече да се прилагат подобни заблуждаващи практики.
<SPEAKER ID="185" NAME="Liam Aylward" LANGUAGE="GA">
Не за първи път Европейският парламент обсъжда въпроса за заблуждаващите практики на издателства на фирмени указатели, а проблемът с указателите е често повдиган пред Комисията и държавите-членки. Често съм говорил по въпроса в Парламента и неотдавна се свързах с Комисията, за да обсъдим всички жалби, които получих от моя избирателен район във връзка с измамните схеми с указателите по интернет от установени в други държави структури. Прилагащите измамната схема твърдят, че това са истински указатели и след това изпращат на стопанските субекти фактура за услугата, а тези стопански субекти изобщо не са искали услугата или не са разбрали, че трябва да плащат.
<P>
Въпреки че е въведена Директива 2006/114/EО, Комисията или държавите-членки не са направили достатъчно, за да помогнат на пострадалите от измамните схеми стопански субекти, или за да премахнат напълно измамните схеми. Подкрепих резолюцията на Парламента, в която се обръща внимание върху този проблем и отново се иска от Комисията да вземе бързи мерки за премахване на тази заблуждаваща и разрушителна практика. ЕС трябва да защити хората и стопанските субекти на Съюза от тази измамна схема, която е разпространена твърде много.
<SPEAKER ID="185" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на резолюцията. В Парламента са внесени над 400 петиции по повод на широкоразпространени заблуждаващи търговски практики, прилагани от някои издателства на фирмени указатели, които оказват значително финансово въздействие върху хиляди предимно малки стопански субекти в Европейския съюз. Въпросните заблуждаващи търговски практики обикновено се състоят в примамване на стопански субекти, както и на специалисти и организации с нестопанска цел, да бъдат включени безплатно във фирмен указател, въпреки че подписалите документите лица по-късно установяват, че всъщност са подписали договор срещу годишна такса. Тъй като издателствата на фирмени указатели често са установени в държава-членка, различна от тази, в която е установено пострадалото лице, това затруднява пострадалите лица да търсят закрила и/или компенсация от националните органи. Въпреки че Европейската комисия не може да изисква физическо лице или дружество да прилага разпоредбите на Директивата относно заблуждаващата и сравнителна реклама, като пазител на договорите тя трябва да гарантира, че директивата се прилага правилно в държавите-членки. Приветствам призива Комисията да предприеме действия, като провери транспонирането на разпоредбите на директивата в националните законодателства на държавите-членки и тяхното прилагане, както и при необходимост да предприеме корективни действия, за да се сложи край на заблуждаващите дейности.
<SPEAKER ID="185" NAME="Izaskun Bilbao Barandica" LANGUAGE="ES">
Подкрепих инициатива, тъй като Комисията трябва да гарантира, че държавите-членки спазват Директива 2006/114/EО относно заблуждаващата и сравнителната реклама, която се прилага за сделки между предприятия. Обаче или директивата е недостатъчна или се прилага неправилно от държавите-членки. Поради това Комисията трябва незабавно да преразгледа и подобри директивите, за да се избягват подобни практики.
<SPEAKER ID="185" NAME="Mara Bizzotto" LANGUAGE="IT">
Моят глас в подкрепа на настоящата резолюция относно заблуждаващите практики на издателства на фирмени указатели представлява нов етап в продължителната кампания, водена от "Северна лига" (Lega Nord) в защита на нашите предприемачи. В резолюцията се осъжда прекомерно високият брой измами, извършени в ущърб на хиляди малки стопански субекти в целия Европейски съюз и подчертава погрешното транспониране от страна на държавите-членки на директивата от 2006 г. относно заблуждаващата реклама. С моя вот напълно подкрепям отправения в резолюцията призив към Комисията да поеме отговорностите си и да изпълни задължението си да проверява действията на отделните държави и да подобрява съществуващото законодателство, свързано със защитата на стопанската дейност.
<SPEAKER ID="186" NAME="Jan Březina" AFFILIATION="PPE">
в писмена форма. - (CS) Изпратените до Европейския парламент повече от 400 петиции насочват вниманието към широко разпространените заблуждаващи търговски практики, използвани от някои "издателства на фирмени указатели", състоящи се в убеждаване на стопански субекти и организации с нестопанска цел да се регистрират безплатно във фирмен указател, за да открият по-късно, че са подписали договор, който изисква плащане на такса. Издателствата на фирмени указатели обаче често са установени в държава-членка, различна от тази, в която е установено пострадалото лице, което го затруднява да търси закрила и/или компенсация от националните органи
<P>
За съжаление, Директива 2006/114/EО относно заблуждаващата и сравнителната реклама, която се прилага за сделки между стопански субекти, не осигурява ефикасно средство за правна защита или не се прилага правилно от държавите-членки. Тъй като Комисията е длъжна да гарантира правилното прилагане на директивата от държавите-членки, тя следва да разгледа положението и, при необходимост, да предприеме корективни действия. по-специално нейно задължение и отговорност е да спре заблуждаващите търговски практики, използвани от "издателства на фирмени указатели". Съставянето на някакъв вид черен списък на заблуждаващите практики, прилагани от тези дружества, може да помогне поне в някаква степен в това отношение.
<SPEAKER ID="187" NAME="John Bufton" AFFILIATION="EFD">
в писмена форма. - (EN) Гласувах против предложението за резолюция относно заблуждаващите практики на издателства на фирмени указатели, тъй като Великобритания прилага собствени правила спрямо заблуждаващ маркетинг от Службата за лоялна търговия, която контролира регулирането на отворена и почтена търговия и договори в рамките на Обединеното кралство. Въпреки това тези правила не обхващат договори с цел заблуда в други държави-членки. Хомогенизирането обаче на правото на ЕС по въпроса би подкопало компетентността на Обединеното кралство в тази област и би отворило също така още канали за стопанските субекти от ЕС да използват британския пазар, тъй като биха могли да заобикалят правото на ЕС. В Обединеното кралство търговските камари и длъжностното лице, отговарящо за търговията и инвестициите в Обединеното кралство, предлагат достъп до сигурни фирмени указатели чрез програми като Служба за въвеждане на чуждестранни пазари, паспорт за износ и дори европейската мрежа на предприятията. Изключително важно е да се популяризират тези фирмени указатели на пазара в Обединеното кралство и да не се премахват, като това би позволило на дружества от ЕС да наводнят британския пазар под ръководството на търговското законодателство на ЕС.
<SPEAKER ID="187" NAME="Maria Da Graça Carvalho" LANGUAGE="PT">
Заблуждаващите търговски практики, използвани от издателства на фирмени указатели, засягат главно малки стопански субекти и следователно имат отрицателни последици за устойчивостта и развитието на икономиката. Поради това и като се има предвид непрекъснатата поява на проблема в целия ЕС, приветствам проекта на резолюция, предлагащ борба с такива дейности.
<SPEAKER ID="187" NAME="Proinsias De Rossa" AFFILIATION="S&amp;D">
в писмена форма. - (EN) Членове на ЕП са получили над 400 петиции по повод на широкоразпространени заблуждаващи търговски практики, прилагани от някои издателства на фирмени указатели, които засягат хиляди предимно малки стопански субекти в Европейския съюз. Въпросните заблуждаващи търговски практики обикновено се състоят в примамване на стопански субекти, както и на специалисти и организации с нестопанска цел, да бъдат включени безплатно във фирмен указател, за да установяват подписалите документите лица по-късно, че всъщност са подписали договор срещу годишна такса. Всъщност издателствата на фирмени указатели често са установени в държава-членка, различна от тази, в която е установено пострадалото лице, което затруднява пострадалите лица да търсят закрила и/или компенсация от националните органи.
<P>
Подкрепям резолюцията. Директивата относно заблуждаващата и сравнителната реклама (2006/114/EО), която важи за сделките между стопански субекти, изглежда или недостатъчна за осигуряване на ефективно правно средство за защита, или не се прилага адекватно от държавите-членки. В резолюцията се призовава Комисията да извърши проверка във връзка с транспонирането, изпълнението и прилагането на национално равнище на директивата и да ускори работата си по преразглеждане и подобряване на директивата и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели, по-специално чрез изработване на "черен списък" на такива практики от страна на съответните издателства.
<SPEAKER ID="187" NAME="Diogo Feio" LANGUAGE="PT">
Заблуждаващата реклама и непочтените търговски практики подкопават доверието на потребителите и по този начин работят в ущърб на вътрешния пазар. Поради това е от жизненоважно значение европейското законодателство да защитава потребителите и стопанските субекти срещу този вид практика. По отношение на често срещаните заблуждаващи практики, прилагани от някои издателства на фирмени указатели, които имат пагубни последици за стопанските субекти, считам, че е добър знак преразглеждането на съответното законодателство, за да се сложи край на заблуждаващите практики, прилагани от някои издателства на фирмени указатели, а именно чрез изготвяне на черен списък на заблуждаващи практики, използвани от фирмени указатели.
<SPEAKER ID="187" NAME="José Manuel Fernandes" LANGUAGE="PT">
В настоящото предложение за резолюция се анализира поведението на някои издателства на фирмени указатели, чиито действия са неприемливи, като мамят хиляди граждани и търговски дружества в Европейския съюз. За съжаление, Директива 2006/114/EО относно заблуждаващата и сравнителната информация не само не може да постигне очакваните резултати, но и жертвите са по-специално възрастни хора, малки и средни предприятия и дори благотворителни организации.
<P>
Имаме работа с дружества, прилагащи много агресивна тактика, истински безскрупулни хищници, чиито действия трябва спешно да бъдат спрени. Тъй като извършваните практики са трансгранични, много е трудно отговорните лица да бъдат изправени пред правосъдие. Нещо повече, няма черен списък на извършващите измами дружества, чрез който би им се попречило да прилагат практиките си, но междувременно тези дружества продължават да правят това със знанието на националните органи.
<P>
Европейското законодателство трябва да защитава европейските граждани. Не можем да позволим тези дружества да се местят безнаказано от една държава-членка в друга и дори извън ЕС, като се възползват от принципа за свободното движение на хора и стоки в рамките на Шенгенското пространство. Пред нас е едно изключително навременно предложение, което заслужава пълната ми подкрепа. Засегнатите лица очакват практически резултати и се надявам, че Комисията ще вземе необходимите мерки, за да сложи край на това положение.
<SPEAKER ID="187" NAME="Ilda Figueiredo" LANGUAGE="PT">
Както се посочва в резолюцията, в Европейския парламент са внесени над 400 петиции по повод на широкоразпространени заблуждаващи търговски практики, прилагани от някои издателства на фирмени указатели, които засягат хиляди предимно малки стопански субекти в Европейския съюз. Тези практики оказват значително финансово въздействие в общ план.
<P>
Като цяло въпросните заблуждаващи търговски практики обикновено се състоят в отправянето на предложение към търговски дружества, както и специалисти и организации с нестопанска цел, да бъдат включени безплатно във фирмен указател. Подписалите документите лица установяват по-късно, че всъщност са подписали договор, включващ плащане на такса. Освен това издателствата на фирмени указатели често се намират в държава-членка, различна от тази на пострадалите лица, което ги затруднява да се обърнат към националните им органи за защита и/или правосъдие.
<P>
Комисията по петиции съжалява, че Директива 2006/114/EО относно заблуждаващата и сравнителната реклама, приложима за сделки между стопански субекти изглежда или недостатъчна за осигуряване на ефективно правно средство за защита, или не се прилага адекватно от държавите-членки.
<P>
В приетата вече резолюция Европейският парламент призовава Комисията да анализира проблема и да работи за неговото решаване - искане, което спечели нашата подкрепа.
<SPEAKER ID="187" NAME="Monika Flašíková Beňová" LANGUAGE="SK">
Действията на тези издателства на фирмени указатели са не само непочтени и заблуждаващи. Те са също така измамни, тъй като тези, които примамват отделни търговци и търговски дружества да бъдат включени в търговски им указатели единствено с цел лична облага и забогатяване, извършват определено измама. Съгласно директивата относно заблуждаващата и сравнителната реклама използваните от някои издателства на фирмени указатели практики категорично нарушават закона. Въпреки това не считам, че трябва да създаваме ново законодателство. Нека се опитаме да приложим възможно най-бързо и ефективно закона на практика, както и да създадем условия, за да знаят често малките семейни дружества как да организират ефикасна правна защита.
<SPEAKER ID="187" NAME="Pat the Cope Gallagher" LANGUAGE="GA">
Научавам, че в Европейския парламент са получени над 400 петиции във връзка с измами с фирмени указатели. Това, което обикновено се случва, е следното: дружество се регистрира във фирмен каталог, за да фигурира в него наименованието му, като мисли, че не се изисква такса. Едва по-късно дружеството научава, че трябва да плаща такса. Изцяло подкрепям резолюцията, в която се призовава Европейската комисия да приложи правилно Директивата относно заблуждаващата и сравнителната реклама.
<SPEAKER ID="187" NAME="Louis Grech" AFFILIATION="S&amp;D">
в писмена форма. - (EN) Правилното прилагане и изпълнение на Директивата относно заблуждаващата и сравнителната реклама е от съществено значение за защитата на малките и уязвимите организации и стопански субекти срещу нелоялни, заблуждаващи или агресивни маркетингови практики. Макар директивата да съдържа разпоредби относно заблуждаваща реклама между стопански субекти, по-широкият й обхват е да защитава интересите на потребителите, да гарантира гладкото функциониране на вътрешния пазар и да подобри значително живота на гражданите. Установих известно подобряване, но считам, че все още има какво да се направи, за да се сложи край на нелоялните заблуждаващи практики. Стопанските субекти в Европа все още са жертва на измамно заблуждаващо поведение, водещо до значителни загуби главно за малките и новосъздадените стопански субекти. Опасявам се, че поради неправилното транспониране на директивата все още има много слаба съгласуваност между държавите-членки по отношение на начина, по който се регулират тези нелоялни практики. Ако положението не се подобри, трябва да се предприемат допълнителни действия. Необходимо е и по-тясно сътрудничество и координация между Комисията и държавите-членки, за да се приложи на практика и да се изпълни по-ефикасно директивата. Освен това е наложително по-ефективно разпространение на информация и обучение по-специално за малките предприятия и държавните служители. Нужни са гъвкави правила за наказания, жалби и механизмите за обезщетения, за да се приспособят към променящите се пазарни условия и нови пазарни практики.
<SPEAKER ID="187" NAME="Małgorzata Handzlik" LANGUAGE="PL">
С приемането на днешната резолюция Европейският парламент още веднъж призова за защита на малките и средните предприятия. Все по-чести стават практики, при които на дружества се предлага да бъдат включени във фирмени указатели, като се създава погрешно впечатление, че услугата е безплатна. За съжаление, когато фактите станат известни, се оказва, че на практика дружеството се е задължило да плаща определена сума за известен период от време. Този вид практика е предмет на жалбите, изпратени до Европейския парламент от стопанските субекти. Ето защо ние също искаме Европейската комисия да провери как държавите-членки са приложили разпоредбите на Директива 2006/114/EО относно заблуждаващата и сравнителната реклама. Европейският парламент иска освен това въпросът за заблуждаващите практики на издателства на фирмени указатели да бъде включен в преразглеждането на директивата. В резолюцията, която беше приета днес, ние се връщаме също към предложение, което беше направено в резолюцията, приета от Парламента през 2008 г. по същия въпрос, а именно, идеята за създаване на списък на непочтени практики, използвани от стопански субекти, които се занимават с фирмени указатели. Надявам се, че Европейската комисия няма да се забави да предприеме подходящи стъпки за защитата на малките и средните предприятия от тези непочтени практики.
<SPEAKER ID="187" NAME="Juozas Imbrasas" AFFILIATION="EFD">
в писмена форма. - (LT) Приветствам настоящия документ, тъй като в Парламента са внесени над 400 петиции по повод на широкоразпространени заблуждаващи търговски практики, прилагани от някои издателства на фирмени указатели, които засягат хиляди предимно малки стопански субекти в Европейския съюз и оказват значително финансово въздействие. Парламентът продължава да получава петиции и жалби във връзка с издателства на фирмени указатели. Въпросните заблуждаващи търговски практики обикновено се състоят в примамване на стопански субекти, както и на специалисти и организации с нестопанска цел, да бъдат включени безплатно във фирмен указател, но подписалите документите лица по-късно установяват, че всъщност са подписали договор срещу годишна такса. Издателствата на фирмени указатели често са установени в държава-членка, различна от тази, в която е установено пострадалото лице, което затруднява пострадалите лица да търсят закрила и/или компенсация от националните органи. Комисията се призовава да ускори работата си по преразглеждане и подобряване на Директива 2006/114/EО и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели, по-специално чрез изработване на "черен списък" на такива практики от страна на съответните издателства.
<SPEAKER ID="188" NAME="David Martin" AFFILIATION="S&amp;D">
в писмена форма. - (EN) Гласувах в подкрепа на резолюцията, в която се призовава настоятелно Комисията да ускори работата си по преразглеждане и подобряване на Директивата и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели, по-специално чрез изработване на "черен списък" на такива практики от страна на съответните издателства.
<SPEAKER ID="189" NAME="Jiří Maštálka" AFFILIATION="GUE/NGL">
в писмена форма. - (CS) Предложението за резолюция, внесено в отговор на въпрос с искане за устен отговор B7-0315/2011 относно заблуждаващи практики на издателства на фирмени указатели, макар и кратко, обхваща две области, изискващи постоянно внимание. Първата област е подкрепата за малките и средните предприятия от страна на органите и институциите на ЕС, в настоящия контекст на защита от заблуждаващи търговски практики, а втората област е защита на конкуренцията, като се предотвратява широкоразпространената нелоялна конкуренция, включваща заблуждаваща и сравнителна реклама. Следва да приветстваме очакваните усилия на Комисията, която, съгласно резолюцията, се приканва настоятелно не само да преразгледа и усъвършенства Директива 2006/114/EО относно заблуждаващата и сравнителната реклама, но и да вземе корективни мерки срещу нееднаквото прилагане на директивата от държавите-членки на ЕС.
<SPEAKER ID="189" NAME="Nuno Melo" LANGUAGE="PT">
Заблуждаващата реклама и непочтените търговски практики са вредни за вътрешния пазар. Поради това трябва да изготвим законодателни актове с цел да защитим потребителите и стопанските субекти от този вид практика..
<SPEAKER ID="189" NAME="Alexander Mirsky" AFFILIATION="S&amp;D">
в писмена форма. - (EN) В Парламента са получени повече от 400 петиции във връзка с широкоразпространени заблуждаващи търговски практики, прилагани от издателства на фирмени указатели, които засягат хиляди предимно малки стопански субекти в Европейския съюз и оказват значително финансово въздействие. Парламентът продължава да получава петиции и жалби във връзка с издателства на фирмени указатели. Въпросните заблуждаващи търговски практики обикновено се състоят в примамване на стопански субекти, както и на специалисти и организации с нестопанска цел, да бъдат включени безплатно във фирмен указател. Подписалите документите лица по-късно установяват, че всъщност са подписали договор срещу годишна такса. Издателствата на фирмени указатели често са установени в държава-членка, различна от тази, в която е установено пострадалото лице, което затруднява пострадалите лица да търсят закрила и/или компенсация от националните органи. Европейският парламент настоятелно призовава Комисията да ускори работата си по преразглеждане и подобряване на Директива 2006/114/EО и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели, по-специално чрез изработване на "черен списък" на такива практики от страна на съответните издателства. Напълно съм съгласен и гласувах в подкрепа на резолюцията.
<SPEAKER ID="189" NAME="Andreas Mölzer" LANGUAGE="DE">
През последните години се наблюдава, за съжаление, растяща тенденция към нелоялни търговски практики и заблуждаваща реклама. В миналото главно потребителите бяха мишените на тези измами, но сега измамните практики навлизат и в света на бизнеса. Проблемът е, че тези измамни дейности са трансгранични, а това усложнява задържането и преследването на престъпниците. Някои от дружествата непрекъснато сменят наименованията си и адреса на пощенските си кутии, а това също затруднява задържането на хората, които дърпат конците. Ето защо е важно да затворим вратичките в тази област, за да можем да предприемем по-ефективни действия срещу измамите. Мерките обаче следва да бъдат насочени не само към света на бизнеса, и, както в настоящия конкретен случай, към заблуждаващи търговски практики на издателства на фирмени указатели. Трябва да бъдат предприети решителни действия срещу различни форми на измами, насочени към потребителите. Считам, че настоящата резолюция е стъпка в правилната посока, която трябва да бъде последвана от допълнителни мерки и затова гласувах в нейна подкрепа.
<SPEAKER ID="189" NAME="Rolandas Paksas" AFFILIATION="EFD">
в писмена форма. - (LT) Приветствам резолюцията, тъй като трябва да насърчаваме почтените търговски практики и да спрем разпространението на заблуждаващи търговски практики. За тази цел трябва да създадем ефективни средства за правна защита. Понастоящем повечето дружества, по-специално малките и средните предприятия, понасят значителни загуби вследствие на подобни заблуждаващи практики. Предприятията получават неточни фирмени предложения и попадат в клопката на нежелани договори за реклама във фирмени указатели. В този случай националните органи не са в състояние да предоставят адекватна защита или компенсация, тъй като издателствата на фирмени указатели са често установени в държава-членка, различна от тази на пострадалите стопански субекти. Това дава възможност на издателствата на фирмени указатели да злоупотребяват със съществуващото положение без някой да им се противопоставя. За да се спрат подобни непочтени дейности, Комисията трябва да състави черен списък на заблуждаващите практики, използвани от издателствата на фирмени указатели и да приеме съответно законодателство, като се съсредоточи по-специално върху разпоредбите на Директивата относно заблуждаващата и сравнителната реклама и тяхното прилагане. Считам, че трябва да създадем правилните условия за сътрудничество между националните органи на държавите-членки, които биха улеснили трансграничното прилагане на административни или правни мерки. Европейският съюз трябва да приложи тези мерки, за да може вътрешният пазар да функционира нормално, потребителите да бъдат защитени и стопанските субекти да могат да извършват лоялни търговски практики.
<SPEAKER ID="189" NAME="Justas Vincas Paleckis" AFFILIATION="S&amp;D">
в писмена форма. - (EN) Гласувах в подкрепа на предложението за резолюция, тъй като в него ясно се посочва сегашното положение със заблуждаващите търговски практики, които противоречат на правото на ЕС. Международният характер на измамата затруднява пострадалите лица да преследват и да се борят с измамниците. Считам, че уязвимите малки стопански субекти и специалистите трябва да бъдат защитени от заблуждаващите практики на издателствата на фирмени указатели, като по този начин ЕП и ЕС като цяло трябва да покажат, че европейското право е тук, за да се следва и спазва от всеки. Поради това подкрепям напълно резолюцията, с която се призовава Комисията да извърши активна проверка във връзка с транспонирането, изпълнението и прилагането на национално равнище от страна на държавите-членки на Директива 2006/114/EО и при необходимост да предприеме корективни действия. Комисията следва също да ускори работата си по преразглеждане и подобряване на директивата и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели.
<SPEAKER ID="189" NAME="Maria do Céu Patrão Neves" LANGUAGE="PT">
С резолюцията на Европейския парламент от 9 юни 2011 г. относно заблуждаващи практики на издателства на фирмени указатели се предупреждава Комисията за необходимостта да ускори работата си по преразглеждане и подобряване на директивата и на друго свързано с темата законодателство, така че възможно най-скоро да сложи край на заблуждаващите практики на издателствата на фирмени указатели, по-специално чрез изготвяне на "черен списък" на такива практики, използвани от страна на съответните издателства на фирмени указатели.
<SPEAKER ID="189" NAME="Paulo Rangel" LANGUAGE="PT">
Съгласно докладчика в Парламента са получени повече от 400 петиции във връзка със заблуждаващи търговски практики. Подобни практики застрашават безпроблемното функциониране на вътрешния пазар, първо защото доверието на потребителите е изключително важно за правилното функциониране на икономиката и, още по-важно - защото въпросната практика следва да бъде обявена за незаконна. Въпросът е придобил такова значение, че вече е оправдал законодателната намеса от страна на Съюза. С оглед на резултатите обаче, които са ни известни, Комисията трябва да бъде призована настоятелно да извърши проверка на прилагането на Директива 2006/114/EО и същевременно да тества границите й с оглед на усъвършенстването на директивата.
<SPEAKER ID="189" NAME="Raül Romeva i Rueda" AFFILIATION="Verts/ALE">
в писмена форма. - (EN) ЕП: 1. Изразява съжаление, че Директива 2006/114/ЕО относно заблуждаващата и сравнителната реклама, която важи за сделките между стопански субекти, изглежда или недостатъчна за осигуряване на ефективно правно средство за защита, или не се прилага адекватно от държавите-членки; 2. Припомня, че въпреки че Комисията няма правомощия да прилага Директивата пряко срещу физически лица или търговски дружества, тя е длъжна да гарантира прилагането й в достатъчна степен от държавите-членки; 3. Призовава Комисията да извърши активна проверка във връзка с транспонирането, изпълнението и прилагането на национално равнище от страна на държавите-членки на Директива 2006/114/EО и при необходимост да предприеме корективни действия.
<SPEAKER ID="190" NAME="Peter Skinner" AFFILIATION="S&amp;D">
в писмена форма. - (EN) Гласувах в подкрепа на настоящата резолюция като израз на разумната реакция от страна на европейските политици от 27 държави на това поведение, целящо измама. В продължение на твърде дълго време дружества, особено в моя регион Югоизточна Англия, стават жертви на тези безскрупулни практики. Казаха ми, че ги канят да рекламират дейността си безплатно, но не след дълго получават фактура на голяма стойност със заплахи от правен характер. Практиката е въведена от Испания, но може да се приложи навсякъде. Местните органи в Испания следва да положат много по-големи усилия, за да се противопоставят на такива измамници и да се преследват по съдебен ред лицата, участващи в дейности, целящи измама.
<SPEAKER ID="190" NAME="Rafał Trzaskowski" LANGUAGE="PL">
Броят на получените в Парламента жалби по повод на заблуждаващите практики на издателства на фирмени указатели и фактът, че те често са от трансгранично естество, показват, че е необходимо да се усъвършенстват нормативните актове на ЕС в тази област.
<SPEAKER ID="190" NAME="Angelika Werthmann" AFFILIATION="NI">
в писмена форма. - (DE) Гласувах в подкрепа на предложението за резолюция и за съдържащия се в него призив за подобряване на правното положение. Междувременно обаче е необходимо да се предприемат действия, за да се предотврати по-нататъшно нарастване на броя на засегнатите стопански субекти. Необходимо е да се проведе стратегическа информационна кампания, за да се дръпне чергата изпод краката на тези спекуланти. Важно е офертите за включване във фирмени указатели да се разглеждат изключително внимателно и подробно, особено ако се твърди, че са безплатни.
