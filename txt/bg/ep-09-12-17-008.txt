<CHAPTER ID="008">
Обяснение на вот
<P>
Устни обяснения на вот
<SPEAKER ID="137" NAME="Siiri Oviir" AFFILIATION="ALDE">
(ET) Г-жо председател, взетото решение по отношение на прилагането на Инструмента за гъвкавост показва успеха на международното сътрудничество и отново потвърждава факта, че европейските институции считат за неотложно финансирането на втората фаза от плана за възстановяване на европейската икономика. Друг положителен момент от резолюцията е фактът, че успяхме да намерим неизразходвани средства в плана за икономическо възстановяване за енергийни проекти, което беше по-късно потвърдено в бюджета. Аз гласувах в подкрепа на резолюцията.
<SPEAKER ID="139" NAME="Siiri Oviir" AFFILIATION="ALDE">
(ET) Подкрепих този доклад, приемането му, тъй като резултатът от Помирителния комитет - очевидно Помирителният комитет не действа твърде директно и бързо - беше положителен: прилагане на плана за възстановяване на европейската икономика, осъществяване на заявената с плана цел. Друг положителен момент е, че при гласуването на бюджета одобрихме предишното решение да заделим 2,4 млрд. евро за споменатите цели. Подкрепям доклада.
<SPEAKER ID="141" NAME="Chris Davies" AFFILIATION="ALDE">
(EN) Г-жо председател, Nick Griffin от Британската национална партия изказа предположението, че гласуването ми е повлияно от комерсиални интереси. Искам ясно да заявя, че се гордея да защитавам нисковъглеродните технологии в борбата с изменението на климата. Никога не съм поискал, нито пък съм получил някакви пари за работата си; върша я, защото вярвам в нея. Всички дялове, които съм притежавал, винаги са били декларирани и не са ми пречили да критикувам някои от проектите относно енергията от вятъра.
<P>
Политическата ми дейност е изцяло белязана от откритост и прозрачност, и преди Nick Griffin да се опитва да очерня репутацията на членовете на Парламента, нека обясни защо ръководената от него партия на два пъти не представя отчетите си в срок пред избирателната комисия във Великобритания. Счетоводителите му казват, че отчетите не дават вярна и точна представа за делата на неговата партия. Мнозина подозират, че пари на членовете на партията му се използват за лично облагодетелстване. Ако г-н Griffin го отрече, вероятно може да представи отчети, които да бъдат заверени от личните му одитори.
<SPEAKER ID="142" NAME="Ashley Fox" AFFILIATION="ECR">
(EN) Г-жо председател, ако мога да перифразирам казаното от Джон Дънинг, английски парламентарист от XVIII век, бюджетът на ЕС се е увеличил, увеличава се и трябва да бъде намален.
<P>
Гласувах против резолюцията относно бюджета, защото нарушава лимита от 1% от брутния вътрешен продукт. Лимит, който не трябва да нарушаваме. Не трябва да забравяме, че всяко евро, похарчено от нас, идва от данъкоплатците. Трябва да разходваме разумно техните пари, а този бюджет не е разумен.
<SPEAKER ID="143" NAME="Syed Kamall" AFFILIATION="ECR">
(EN) Г-жо председател, и аз, както моя колега преди малко, гласувах против бюджета. Интересно е как често говорим за общите европейски ценности и солидарността с гражданите. В същото време сега, когато много общности и отделни семейства се борят с икономическите трудности, правят усилия да си плащат сметките, някои от тях губят работата си, на много заплатите биват намалявани, считам за възмутително да гласуваме за увеличение на бюджета, без да се отчита настоящото икономическо положение.
<P>
Необходими са ни стабилни финанси, трябва да покажем, че разбираме проблемите на избирателите си и трябва да разходваме разумно средствата на данъкоплатците. Само по този начин можем да постигнем растежа, който е толкова нужен на гражданите в държавите от Европейския съюз. Затова гласувах против бюджета.
<P>
На всички пожелавам Весела Коледа и Честита Нова Година!
<SPEAKER ID="145" NAME="Laima Liucija Andrikien" AFFILIATION="PPE">
(EN) Г-жо председател, гласувах в полза на резолюцията, защото днес представителите на Беларус тук показват ангажимента си към Европейския съюз.
<P>
Въпреки многото приказки от страна на Беларус, промените досега са скромни. Съвсем наскоро чухме от опозицията, че президентът възнамерява да подпише указ за ограничаване на достъпа до безплатната информация в интернет.
<P>
Европейският съюз със сигурност трябва да подкрепи Беларус, за да я доближи до Европа, но преди всичко трябва да обърнем внимание на беларуския народ.
<P>
Понастоящем изглежда се опитваме да улесним органите в Беларус, като отменим забраните за пътуване, но тези забрани все още важат за обикновените хора. Шестдесет евро за шенгенска виза е твърде много за повечето от беларуските граждани. В същото време цената за руските граждани е наполовина. Европейският съюз може да си позволи гражданите на Беларус да заплащат само разходите по визата, които не надвишават пет евро.
<SPEAKER ID="146" NAME="Председател">
Ще съм благодарна, ако г-н Brok и г-н Saryusz-Wolski продължат разговора си на друго място. Г-н Brok, бихте ли продължили извън залата, моля?
<P>
Бихте ли продължили разговора си извън залата, моля?
<P>
Вън!
<P>
Г-н Brok, моля, напуснете залата и продължете разговора си навън!
<P>
Г-н Preda, ако желаете да обясните вота относно Беларус, можете да го направите сега. Така ли е?
<SPEAKER ID="147" NAME="Cristian Dan Preda" AFFILIATION="PPE">
(RO) Исках да обясня защо гласувах "за" предложението на г-н Schulz. Тъй като не знаех, че ще има такова предложение, не се записах предварително, но искам да обясня защо гласувах "за" първото предложение на г-н Schulz, свързано с...
<P>
(Председателят отнема думата на оратора)
<SPEAKER ID="148" NAME="Председател">
Съжалявам, не е възможно. Мислех, че искате да се изкажете относно Беларус.
<SPEAKER ID="150" NAME="Laima Liucija Andrikien" AFFILIATION="PPE">
(EN) Г-жо председател, гласувах в полза на резолюцията, защото положението в Конго е потресаващо. Всеки месец десетки хиляди души в държавата стават жертва на въоръжените групи. Конгоанските въоръжени сили често са в центъра на престъпленията, понякога демонстрират невъздържаност в проявите на сила, а жертви на насилието обикновено са цивилни граждани. Положението на жените е ужасно, сексуалното насилие е голям проблем в държавата. Съобщения за изнасилвания има от почти всички враждуващи страни, включително конгоанската армия.
<P>
Приветстваме намесата на ЕС в Конго. Военното участие на Европа допринесе за предотвратяване на ситуация, подобна на тази в Руанда. Полицейската мисия на ЕС е особено важна, тъй като основният проблем за Конго е безнаказаността и липсата на възможност за наказателно преследване. Но за да постигнем по-голям напредък, е необходима по-сериозна намеса от страна на международната общност. Затова са нужни по-активни действия от страна на Мисията на ООН в Демократична република Конго (MONUC) и осигуряване на повече ресурси за Организацията на обединените нации.
<SPEAKER ID="151" NAME="Nirj Deva" AFFILIATION="ECR">
(EN) Г-жо председател, сега, когато си тръгваме за коледната ваканция и ни чакат традиционните ястия и всякакви празнични трапези, трябва да отнесем със себе си и мисълта, че по същото време в Демократична република Конго ще загинат много хора.
<P>
От 1999 г. насам убитите са почти пет милиона, а приблизително 45 000 - което се равнява на населението на малък английски град - загиват всеки месец. Празнувайки Коледа, трябва да помислим за това и да се запитаме дали ние и хората в Демократична република Конго все още живеем на една и съща планета.
<P>
Вече повече от двадесет години Организацията на обединените нации се опитва доблестно да внесе някакъв порядък в тази ситуация, но само с 20 000 войници. Как може да се опази мирът с 20 000 войници? Трябва да помогнем на ООН да работи ефективно и да задържи онези, които действат безнаказано и които изнасилват и убиват жени и деца. Наистина трябва да сложим край на това веднага!
<SPEAKER ID="153" NAME="Simon Busuttil" AFFILIATION="PPE">
(EN) Г-жо председател, от името на групата на Европейската народна партия (Християндемократи) искам да заявя, че гласувахме против резолюцията, и не защото не подкрепяме прозрачността и достъпа до документи при влизането в сила на новия Договор, а защото сме внесли собствено предложение за резолюция - което в крайна сметка не гласувахме - което представлява според нас по-балансиран подход към този толкова деликатен въпрос.
<P>
Трябва да внимаваме, когато обсъждаме достъпа до документи и прозрачността, да не прекалим и да разкрием документация и процедури до степен, в която цялата система да стане неприемлива. Ако предоставим пълна информация за тайните и закритите преговори, може да стигнем дотам, че да подкопаем самите преговори и самата система, върху която градим.
<P>
Писмени обяснения на вот
<SPEAKER ID="998" NAME="Andrew Henry William Brons  " LANGUAGE="EN">
Гласувах в полза на доклада с голямо нежелание. Макар да засяга основно преразпределение на наличните средства, той включва и субсидия чрез Инструмента за гъвкавост. Главната цел е да се компенсират България и други държави, принудени да спрат действащи ядрени реактори въпреки нежеланието им. Европейският съюз обеща да отпусне средства и трябваше да спази обещанието си.
<SPEAKER ID="997" NAME="David Casa  " LANGUAGE="EN">
След заседанието по съгласуване от 18 ноември 2009 г. Парламентът и Съветът успяха да постигнат съгласие за използване на Инструмента за гъвкавост в полза на Европейския план за икономическо възстановяване, както и за извеждане от експлоатация на АЕЦ "Козлодуй" в България. Макар и двата въпроса да са важни, считам, че правилното извеждане от експлоатация на централата е особено важно. Затова реших да подкрепя докладчика и да гласувам в полза на доклада.
<SPEAKER ID="996" NAME="Diogo Feio  " LANGUAGE="PT">
Разискваното предложение за резолюция засяга европейското финансиране за периода 2010-2013 г. за извеждане от експлоатация на АЕЦ "Козлодуй" в България и мобилизирането на средства от Инструмента за гъвкавост за целта, спазвайки по този начин ангажимент, поет към България по време на процеса на присъединяването й.
<P>
То е свързано също и с допълнително финансиране от Инструмента за гъвкавост за втората фаза от Европейския план за икономическо възстановяване в областта на енергетиката, тъй като досега планът не е финансиран в необходимата степен.
<P>
Не отричам, че ядрената енергия може да е част от един добре балансиран набор от енергийни технологии в ЕС и че използването й може да намали външната ни зависимост в тази област, но считам, че Европейският съюз не може да не участва в закриването на остарялото ядрено съоръжение, осигурявайки същевременно подходящо финансиране на плановете за икономическо възстановяване.
<P>
Екологичната безопасност, произтичаща от извеждането от експлоатация на АЕЦ "Козлодуй", и по-големите инвестиции в енергийни проекти са основателни причини за мобилизиране на средства от Инструмента за гъвкавост.
<SPEAKER ID="995" NAME="José Manuel Fernandes  " LANGUAGE="PT">
В заседанието по съгласуване от 18 ноември 2009 г. беше взето решение за мобилизиране на средства от Инструмента за гъвкавост за финансиране на извеждането от експлоатация на АЕЦ "Козлодуй" в размер на 75 млн. евро през 2010 г. Съжалявам поради факта, че Комисията представи необходимостта от финансиране едва в писмо за внасяне на корекции № 2/2010 след първото четене в Парламента, т.е. след като Парламентът беше определил приоритетите си.
<P>
Това предизвика допълнителен натиск върху подфункция 1а, като значително засега динамиката на преговорите по бюджета за 2010 г. и изложи на риск политическите приоритети на Парламента. Все пак поетите ангажименти трябва да се спазват, както е в Протокола относно условията за приемането на България в Европейския съюз, където се включва ангажимент от страна на ЕС да финансира извеждането от експлоатация на АЕЦ "Козлодуй". Допълнителното финансиране за периода 2011-2013 г. в размер общо на 225 млн. евро трябва да се разгледа при междинния преглед на многогодишната финансова рамка. Допълнителното финансиране на АЕЦ "Козлодуй" през 2011-2013 г. следва да се извърши независимо от финансирането на съществуващите многогодишни програми и действия. Затова гласувах в подкрепа на доклада.
<SPEAKER ID="994" NAME="Jean-Luc Mélenchon  " LANGUAGE="FR">
Използването на средствата се основава на логиката на енергийния компонент на Европейския план за икономическо възстановяване. По същите причини гласувам с "въздържал се".
<SPEAKER ID="992" NAME="David Casa  " LANGUAGE="EN">
Планът за възстановяване е един от отговорите на Комисията на икономическата криза, която порази Европа през последните години. Целите му включват възстановяване на стопанската дейност, доверието на потребителите и в частност на кредитирането. Необходимо е да сме гъвкави и при нужда да преразпределяме средства от различни бюджети. Затова подкрепям докладчика и гласувам в полза на предложението.
<SPEAKER ID="991" NAME="José Manuel Fernandes  " LANGUAGE="PT">
Европейският план за икономическо възстановяване (ЕПИВ), за който Парламентът задели 5 млрд. евро през март 2009 г., се разделя на трансевропейски енергийни проекти и проекти за въвеждане на широколентов интернет в селските райони. Това е важен инструмент за справяне с икономическата криза, за съживяване на икономиката и - оттук - за създаване на заетост. На заседанието по съгласуване от 18 ноември Парламентът, Съветът и Комисията постигнаха съгласие за финансиране на втората година (2010 г.) от ЕПИВ в размер на 2,4 млрд. евро. Това финансиране на енергийни проекти и проекти за широколентов интернет изисква преглед на многогодишната финансова рамка за 2007-2013 г.
<P>
Финансирането на ЕПИВ не трябва да се отлага за следващите години и затова приветствам постигнатото споразумение. Искам също така да посоча, че настоящата многогодишна финансова рамка не отговаря на финансовите нужди на Европейския съюз. Следователно, Комисията трябва спешно да внесе предложение за междинен преглед на многогодишната финансова рамка. Потвърждавам и необходимостта многогодишната финансова рамка 2007-2013 г. да включи и 2015-2016 г. Затова гласувах "за".
<SPEAKER ID="990" NAME="Ilda Figueiredo  " LANGUAGE="PT">
Макар да има известна полза от мобилизираните средства, те съвсем не са достатъчни в подкрепа на нуждите на селските райони. Селското стопанство в държавите от Европейския съюз има много други потребности, а земеделските стопани, които обработват земята, призовават за селскостопанска политика, която насърчава производството, гарантира достоен живот и предотвратява продължаващото опустиняване на селските райони.
<P>
Затова не е достатъчно просто да казваме, че насърчаваме солидарността по отношение на енергийните ресурси и широколентовия интернет в селските райони, ако наистина искаме да допринесем за възстановяването на икономиката на Европа.
<P>
Ние препоръчваме цялостно преразглеждане на политиките на Общността и значително увеличение на бюджетното финансиране.
<P>
Затова гласуваме с "въздържал се".
<SPEAKER ID="989" NAME="Jean-Luc Mélenchon  " LANGUAGE="FR">
Енергийният компонент на Европейския план за икономическо възстановяване съдържа някои удивителни предложения. Това са създаването на специален фонд 2020, повишаването на държавните изисквания по отношение на екологичните характеристики на стоките и стимулирането на енергийно-ефективното строителство. Извеждането от експлоатация на ядрените реактори от първо поколение на АЕЦ "Козлодуй" в България, от своя страна, е неотложно. Също толкова удивителен обаче е фактът, че ЕС не планира да предостави каквато и да е помощ за проект за отказване от ядрената енергия.
<P>
Очевидно, макар въпросът да е неотложен, ЕС не може да се откаже категорично от максималната производителност. И как иначе, като отдава абсолютен приоритет на принципите на либерализма, възхвалявани в плана за възстановяване? Затова реших да гласувам с "въздържал се".
<SPEAKER ID="987" NAME="Liam Aylward  " LANGUAGE="GA">
Подкрепих бюджета на Европейския съюз за финансовата 2010 г. Особено силно приветствам споразумението със Съвета, което ще предостави допълнителна помощ в размер на 300 млн. евро за млекопроизводителите. Едно от исканията, поставени от Парламента по време на преговорите относно бюджет 2010, беше отпускането на 300 млн. евро за справяне с кризата в сектор млекопроизводство. Макар че първоначално се съгласи с предложението, Комисията искаше да задели за фонда едва 280 млн. евро.
<P>
Средствата ще бъдат от голяма полза за млекопроизводителите, които бяха сериозно засегнати от ниските цени през лятото и които имат проблеми с ликвидността. Приветствам също така предвидените в бюджета средства за подпомагане на организацията на специалните олимпийски игри и искането за финансиране на Европейските специални олимпийски игри във Варшава през 2010 г. и Световните специални олимпийски игри в Атина през 2011 г. Шест милиона евро бяха заделени за специалните олимпийски игри, с възможност за допълнително финансиране през 2011 г.
<SPEAKER ID="986" NAME="Françoise Castex  " AFFILIATION="S&amp;D">
в писмена форма. - (FR) Гласувах без ентусиазъм в подкрепа на европейския бюджет за финансовата 2010 г., за да не застраша финансирането на втория раздел от Европейския план за икономическо възстановяване (енергийна инфраструктура и широколентов интернет), въвеждането на новата европейска инициатива за насърчаване на микрокредитирането (в размер на 25 млн. евро за 2010 г.) или спешната помощ за сектор млекопроизводство (допълнителни 300 млн. евро). Искам да посоча, че през далечната 2006 г. френските ми колеги социалисти и аз гласувахме против финансовата перспектива 2007-2013 г. Тогава разкритикувахме орязания бюджет, който заради недостатъците си не позволяваше разработването на значими иновативни проекти. Днес анализът ни се потвърди: бюджетът не ни поставя в положение да се справим с кризата и отразява липсата на европейски политически проект. Въпреки че безпрецедентната икономическа криза, в която се намира Европа, изисква твърдо общо решение от Съюза, Съветът и Европейската комисия предпочетоха да дадат възможност на държавите-членки да изготвят собствени планове за възстановяване. С подобен бюджет няма да възстановим устойчивия растеж и да се преборим успешно с изменението на климата.
<SPEAKER ID="985" NAME="Vasilica Viorica Dăncilă  " LANGUAGE="RO">
Резултатът от гласуването на бюджет 2010 отбелязва важна стъпка в изготвянето и прилагането на общи норми и мерки, необходими за регулиране на областите енергетика, технологии, селско стопанство и инфраструктура. Счита се, че осигурява адекватна подкрепа в контекста на кризата в икономиките на държавите-членки. Приветствам заделянето на 300 млн. евро, макар да бяха едва 280 млн. евро първоначално, като непосредствена помощ за млекопроизводителите, изправени пред спад на цените, което води до несигурност. Считам, че с това ще се справим с причините и най-вече с последиците, довели до значителния спад на пазара на млечни продукти, на фона на настоящата икономическа криза.
<SPEAKER ID="984" NAME="Marielle De Sarnez  " LANGUAGE="FR">
Бюджетът на ЕС за 2010 г. беше приет. С бюджет в размер на 2,4 млрд. евро ще сме в състояние да финансираме втората и последна фаза от Европейския план за икономическо възстановяване, а това е добра новина. За съжаление, преговорите относно финансирането на европейска програма за насърчаване на микрокредитирането - един изключително полезен и необходим инструмент за връщане към растежа - се бавят от Съвета.
<P>
Също за съжаление, Съветът отхвърли предложението на Парламента за увеличаване на помощта за най-нуждаещите се в безпрецедентната икономическа и социална криза, докато 2010 г. беше обявена за "Европейска година на борбата с бедността и социалното изключване".
<P>
От друга страна, уместно е изявлението на Европейския съвет от миналия петък за готовността на ЕС и неговите държави-членки да допринесат с бързо финансиране от 2,4 млрд. евро годишно за периода 2010-2012 г. към усилията на развиващите се държави в борбата с изменението на климата. Но ако Съветът желае да бъде последователен и отговорен, трябва да признае неотложната нужда от междинен преглед на финансовата рамка 2007-2013 г. Без него въпросните новини няма да са нищо повече от рекламен трик.
<SPEAKER ID="983" NAME="Göran Färm, Anna Hedh, Olle Ludvigsson и Åsa Westlund  " LANGUAGE="SV">
Ние, шведските социалдемократи, решихме днес да гласуваме в полза на втория транш от финансирането на Европейския план за икономическо възстановяване. Планът е важна стъпка от съвместните ни усилия да се даде възможност на ЕС за възстановяване от финансово-икономическата криза. Той обаче включва в по-голямата си част инвестиции в технологиите за CCS. Подкрепяме по-нататъшните изследвания в тази област, но считаме, че не трябва да се концентрираме единствено върху тях, докато не бъдат сравнени с други налични методи за намаляване на емисиите на въглероден диоксид. Сравнението ще ни позволи да насочим ресурсите на ЕС там, където ще има най-голяма полза от тях за борбата с изменението на климата.
<P>
Подкрепяме бюджета и гласуваме в полза на всичко, с изключение на изискването за въвеждане на постоянна помощ за сектор млекопроизводство, по което гласуваме "против".
<SPEAKER ID="982" NAME="Diogo Feio  " LANGUAGE="PT">
Както вече казах, считам за изключително важно да бъдат отчетени специфичните условия на настоящата криза при обсъждането на разпределянето на средствата за различните сектори на европейската икономика. В частност считам за изключително важно заделянето на средства за прилагането на Европейския план за икономическо възстановяване, особено по отношение на приемането на мерки за стимулиране на икономическия растеж, конкурентоспособността, сближаването и защитата на заетостта.
<P>
Повтарям, че е изключително важно заделянето на средства в подкрепа на малките и средните предприятия, които са основните жертви на кризата, а структурните фондове и кохезионният фонд имат ключово значение за националния икономически растеж.
<P>
Съжалявам обаче, че едва 300 млн. евро, които считам за твърде малко, са заделени за сектор млекопроизводство. Сериозната криза, в която понастоящем се намира секторът, оправдава отпускането на повече средства за подпомагане на производителите да преодолеят трудностите, пред които са изправени.
<SPEAKER ID="981" NAME="José Manuel Fernandes  " LANGUAGE="PT">
Това е бюджет, който ще ни помогне да се преборим с безработицата и да дадем силен тласък на икономиката. Парламентът издига Европейския план за икономическо възстановяване в свой приоритет, с финансиране в размер на 2,4 млрд. евро за следващата година. Приветствам отпускането на допълнителни 300 млн. евро за сектор млекопроизводство, но препоръчвам създаването на постоянен фонд за сектора. Считам също за много важно преразглеждането на многогодишната финансова рамка 2007-2013 г. и включването в нея на финансовите години 2015-2016, както предложихме. Искам да посоча, че борбата с изменението на климата е приоритет на ЕС, който не е отчетен в достатъчна степен в бюджета. Ще посоча и че енергийната сигурност е ключова за Съюза и затова приветствам подписването на проекта "Набуко". Бюджетите на Парламента и другите институции, внесени за второ четене, са същите, които одобрихме на първо четене. По функция 5 имаме марж от 72 млн. евро, които ще се използват преференциално за финансиране на допълнителни разходи, пряко свързани с влизането в сила на Договора от Лисабон. Затова гласувах "за".
<SPEAKER ID="980" NAME="Ilda Figueiredo  " LANGUAGE="PT">
Гласувахме против доклада, който "приветства общото споразумение относно бюджета за 2010 г.", защото това е бюджет на Общността, който отразява приоритетите, заложени в Договора от Лисабон, за Европейски съюз, който е все по-неолиберален и по-милитаристичен, както и все по-малко свързан с икономическото и социалното сближаване.
<P>
В разгара на икономическа и социална криза, която има ужасни последици за заетостта и условията на живот на хората, е неприемливо проектобюджетът на Общността да разполага с 11 млрд. евро по-малко бюджетни кредити за плащания от предвидените във финансовата перспектива.
<P>
Все пак приветстваме факта, че някои от внесените от нас предложения са приети, а именно:
<P>
създаването на бюджетен ред за действия в текстилната и обувната промишленост с цел изготвяне на програма на Общността за промишлеността;
<P>
създаването на друг бюджетен ред за насърчаване на превръщането на работните места, в които липсва стабилност, в такива с права.
<P>
Целите на предложенията са: първо, да се обърне внимание на тежката криза, в която понастоящем се намира текстилната промишленост, отчасти причинена от значителното нарастване на вноса от трети страни, и второ, подкрепа в борбата с бързото нарастване на нестабилността, безработицата и бедността.
<SPEAKER ID="979" NAME="Lidia Joanna Geringer de Oedenberg  " LANGUAGE="PL">
Г-жо председател, в резултат от процедурата по съгласуване беше постигнато споразумение относно равнището на разходите, което е задоволително за Парламента и достатъчно за постигането на най-важните цели на Съюза за следващата година. Особено значимо е съгласието относно средствата за прилагане на Европейския план за икономическо възстановяване, включително за проекти в областта на енергетиката, за които са заделени 1 980 млн. евро. Сумата от 420 млн. евро се отпуска за разширяване на достъпа до широколентов интернет, което ще допринесе за реализиране на принципите на Стратегията от Лисабон. В последния момент бяха направени значителни промени по отношение на планираните административни разходи във връзка с влизането в сила на Договора от Лисабон.
<P>
Въвеждането на Европейския съвет като институция на ЕС, създаването на длъжността председател на Европейския съвет и на Европейската служба за действия в областта на външната политика имат отражение върху бюджета на Съюза. Разходите, свързани с Европейския съвет и председателя, се оценяват на 23,5 млн. евро и ще бъдат финансирани с неизразходвани средства за 2009 г., докато разходите, свързани със създаването на Европейската служба за действия в областта на външната политика, могат дори да надвишат сумата от 72 млн. евро, която е бюджетният резерв за 2010 г. Така че обсъждането на разходите за 2010 г. не приключва днес. Средствата от резерва могат да се окажат недостатъчни и тогава ще е нужна корекция на бюджета. Затова е необходимо да призовем държавите-членки да покажат отговорност и да предоставят средствата, с които Съюзът да посрещне новите отговорности, произтичащи от Договора от Лисабон.
<SPEAKER ID="978" NAME="Sylvie Guillaume  " LANGUAGE="FR">
Гласувах в полза на бюджет 2010 без голям ентусиазъм, тъй като той не отговаря на предизвикателствата, пред които трябва да се изправим - не само в контекста на сериозната икономическа и социална криза, но и с оглед на борбата с изменението на климата. Целта ми с гласуването беше да отдам приоритет на подкрепата за Европейския план за икономическо възстановяване, за въвеждането на новата инициатива относно микрокредитирането (25 млн. евро за 2010 г.) и за спешната помощ за сектор млекопроизводство (300 млн. евро). В бъдеще ще трябва да преразгледаме ефективността на бюджетната рамка на ЕС с цел да се сдобием с общи ресурси за действия, действително съответстващи на реформите.
<SPEAKER ID="977" NAME="Jörg Leichtfried  " LANGUAGE="DE">
Гласувам в подкрепа на доклада относно бюджета на ЕС за 2010 г. Много се радвам, че макар и това да е последният бюджет, изготвен съгласно Договора от Ница, поради което Европейският парламент не участва във вземането на решение относно разходите за земеделие, успяхме да договорим бюджетна подкрепа за млекопроизводителите в размер на 300 млн. евро.
<SPEAKER ID="976" NAME="Petru Constantin Luhan  " LANGUAGE="RO">
Бюджетът на ЕС за 2010 г. отговаря на предишните ангажименти, поети на европейско равнище, по отношение на Европейския план за икономическо възстановяване. Макар че беше доста трудна задача да намерим нужните ресурси както за справяне с проблемите, причинени от кризата, така и за продължаване на вече съществуващите в ЕС проекти за развитие, считам, че бюджетът се справи и в двете направления. Например ангажиментите, поети от председателя на Европейската комисия в края на 2008 г., са спазени, а също са въведени и иновативни мерки, като подготвителните действия по "Еразъм за млади предприемачи". Бюджетът ще позволи на Румъния да продължи да се възползва от финансовата подкрепа от структурните фондове и кохезионния фонд. Освен това се откриват добри перспективи по въпроса за границите в източната част на Европейския съюз, както и за Черноморския басейн, тъй като се отделят ресурси за подготвителни действия, насочени към мониторинг на околната среда в Черноморския басейн, както и за обща европейска рамкова програма за развитие на региона. Допълнително поставихме, макар да се намираме в труден период, акцент върху туризма като източник на развитие, както личи от заделените в бюджета средства за устойчив и социален туризъм.
<SPEAKER ID="975" NAME="Jean-Luc Mélenchon  " LANGUAGE="FR">
Бюджетът на Европейския съюз отразява политиките му: той е неолиберален и не отчита интересите на мнозинството. Кризата в капиталистическата система и екологичната криза - последица от фанатичната мания за максимална производителност, свързана с непрестанното преследване на печалба - нямат значение. ЕС продължава да прилага безразборно неолибералните догми, без да обръща внимание на доказателствата за тяхната икономическа неефективност и вредата им за околната среда и обществото.
<P>
Вчера Парламентът гласува мобилизирането на средства от Европейския фонд за приспособяване към глобализацията. Фондът е чисто и просто социалистическо преиначаване на безсмислената подкрепа за големи дружества, като "Форд", "Нокиа" и "Дел". И това е само един от примерите. Какво да кажем за Европейския план за икономическо възстановяване, който застъпва свободната търговия, гъвкавата заетост и максималната производителност? Не, тази Европа определено не е решението, а проблемът. Гласуването в полза на бюджета е в противоречие с общите европейски интереси.
<SPEAKER ID="974" NAME="Nuno Melo  " AFFILIATION="PPE">
в писмена форма. - (PT) Приетият днес доклад е изключително важен по няколко причини, най-вече защото осигурява 2,5 млрд. евро за Европейския план за икономическо възстановяване. Одобрена беше и сумата от 300 млн. евро за текстилния сектор, нещо, което Парламентът искаше отдавна. Бюджетът също така предвижда подкрепа за оценка на състоянието на ключови сектори в икономиката, като текстилната и обувната промишленост, рибарството, за насърчаване на обновяването на риболовния флот, което има много голямо значение за моята държава. Пилотните проекти за спиране на опустиняването и за запазване на работните места също са съвсем уместни по време на икономическата криза. Следва да се отбележи, че това е последният бюджет на ЕС съгласно Договора от Ница. С Договора от Лисабон правомощията на Парламента ще обхванат целия бюджет.
<SPEAKER ID="973" NAME="Willy Meyer  " AFFILIATION="GUE/NGL">
в писмена форма. - (ES) Бюджетът няма да помогне за справяне с икономическите, социални и екологични проблеми, пред които е изправен Европейският съюз и които са утежнени от кризата.
<P>
Той също така не отчита нарасналите социални и регионални неравенства, безработицата и бедността. Бюджетът на Европейския съюз трябва да поставя на първо място политиките на сближаване, основани на социален напредък, опазване и насърчаване на потенциала на всяка държава-членка, устойчиво използване на природните ресурси и защита на околната среда с цел постигане на истинско икономическо и социално сближаване.
<P>
Цялата ни група отхвърля идеята за използването на бюджета на Общността за насърчаване на по-милитаристичен и неолиберален Европейски съюз. Затова се противопоставяме на увеличаването на военните разходи в бюджета. Във връзка с това искаме да подчертаем нуждата от демократичен контрол върху разходите, свързани с общата външна политика и политиката на сигурност. Това е сива зона, в която бюджетните разходи не подлежат на контрол.
<SPEAKER ID="972" NAME="Andreas Mölzer  " LANGUAGE="DE">
По време на икономическа криза, когато гражданите на Европа са подложени на вълни от уволнения и съкращаване на социалните услуги, Европейският съюз трябва да реализира икономии. В тежката икономическа ситуация, разбира се, са нужни мерки за стимулиране на икономиката, но е съмнително, че инструменти като Европейския план за икономическо възстановяване могат да го постигнат. В миналото силно възхвалявани програми на ЕС се оказаха неефективни. Освен това редица субсидии от ЕС започнаха да се асоциират с възможност за най-различни злоупотреби. Това означава, че трудно спечелените пари на данъкоплатците от години се източват по мистериозни канали. Вместо допълнително раздуване на бюджета, е необходимо пълно повторно национализиране на системата на субсидии. Затова гласувам против проектобюджета.
<SPEAKER ID="971" NAME="Aldo Patriciello  " LANGUAGE="IT">
Г-н председател, госпожи и господа, приветствам отличната работа на докладчика, който успя да осигури финансиране на Европейския план за икономическо възстановяване в размер на 1,98 млрд. евро, превръщайки го в основна цел на бюджет 2010.
<P>
Сигурен съм, че планът ще предостави нов стимул за икономическия растеж, конкурентоспособността, сближаването и защитата на заетостта в Европа, показвайки в същото време, че бюджетът на ЕС е инструмент, който поставя европейските граждани на първо място и който може да спомогне за преодоляване на настоящата икономическа криза, засегнала континента ни.
<P>
Сега е ред на Комисията да гарантира, че финансирането на всички проекти съгласно плана за възстановяване отговаря напълно на законодателството на ЕС по отношение на околната среда. Общата декларация, призоваваща за опростено и по-целенасочено използване на структурните фондове и кохезионния фонд за преодоляване на последиците от икономическата криза, също следва да бъде приветствана.
<P>
Предвидените 300 млн. евро за преодоляване на кризата в сектор млекопроизводство също са много ефективни. Това са допълнителни 20 млн. евро в сравнение с препоръчаното от Съвета, което можем единствено да приветстваме.
<SPEAKER ID="970" NAME="Marit Paulsen, Olle Schmidt и Cecilia Wikström  " LANGUAGE="SV">
Считаме, че селскостопанската политика трябва да бъде дерегулирана и пазарно ориентирана, за да е от полза за потребителите и селското население. Следователно е необходима цялостна реформа на общата селскостопанска политика.
<P>
Всички форми на субсидии при износа и производството трябва да бъдат премахнати възможно най-скоро, най-късно до 2015 г. Отмяната на земеделските субсидии в ЕС и САЩ има ключово значение за борбата с бедността и глада в света. През същия период всички търговски бариери по отношение на земеделската продукция и рибата трябва да бъдат постепенно премахнати, давайки възможност по този начин за свободна търговия с храни.
<P>
Частта от бюджета на ЕС за 2010 г. по отношение на селското стопанство попада в обхвата на функция 2 - "Опазване и управление на природните ресурси" - и формира т.нар. блок 3. Този блок съдържа мерки за интервенция и подкрепа, на които се противопоставяме, включително мерки за складирането, например на алкохол, и разширена подкрепа от страна на ЕС за лозаро-винарския сектор. Включва също така подкрепа за млякото и плодовете в училище. Само по себе си това е важно, но считаме, че трябва да се реши на национално ниво. В същото време блокът съдържа важни инициативи по отношение на хуманното отношение към животните и контрола при превоза на животни, например, които по принцип приветстваме. Но тъй като процедурата по гласуване ни принуждава да заемем становище по групата изменения като цяло, решихме да гласуваме с "въздържал се" по блок 3.
<SPEAKER ID="969" NAME="Paulo Rangel  " LANGUAGE="PT">
Парламентът признава желанието на европейските граждани за сигурна и безопасна Европа и приветства увеличението в сравнение с бюджет 2009 по подфункция 3а относно пространството на свобода, сигурност и правосъдие. Подчертава значението на предвидените в бюджета на ЕС допълнителни средства за управление на законната имиграция и интеграция на граждани на трети страни, а едновременно с това и за справяне с незаконната имиграция.
<P>
Подчертава, че политиките винаги трябва да се прилагат при зачитане на Хартата на основните права на ЕС. Също толкова важно е увеличаването на финансирането за защита на границите, включително на Европейския фонд за връщане и на Европейския бежански фонд, за улесняване на солидарността между държавите-членки. Признава, че всички държави в Съюза са изправени пред нарастващи предизвикателства по отношение на политиките, включени в тази функция, и настоятелно призовава държавите-членки да се възползват от увеличаването на финансирането за пространството на свобода, сигурност и правосъдие, така че заедно да се изправят пред предизвикателствата, като насърчат обща имиграционна политика, която акцентира максимално на включването, но се основава категорично на зачитането на правата на човека.
<SPEAKER ID="968" NAME="Daciana Octavia Sârbu  " LANGUAGE="EN">
Приветствам резултатите от гласуването на бюджет 2010. Те гарантират насочването на средства по различни важни проекти и осигуряват така нужната подкрепа, особено в светлината на икономическите трудности, пред които все още е изправен Европейският съюз. От особено значение е сумата от 300 млн. евро в подкрепа на сектор млекопроизводство след скорошната криза. Съветът, който настояваше за 280 млн. евро първоначално, накрая се съгласи с исканата от Парламента сума. Значителни са и средствата, предвидени за втората фаза от Европейския план за икономическо възстановяване - 2,4 млрд. евро - които включват жизненоважна подкрепа за енергийните проекти и инфраструктура (в това число от възобновяеми източници), както и 420 млн. евро за осигуряване на достъп до широколентов интернет в селските райони. Следователно бюджетът позволява значително развитие в областта на енергията, инфраструктурата и технологията и осигурява ключова подкрепа в настоящата икономическа ситуация.
<SPEAKER ID="967" NAME="Nuno Teixeira  " LANGUAGE="PT">
Гласуването на бюджета на Европейския съюз е важно годишно събитие, при което се потвърждава ангажиментът към програмите на Общността и се подчертава ролята на Парламента. Приветствам завършването на втората фаза от финансирането на Европейския план за икономическо възстановяване за 2009 и2010 г., тъй като икономическото възстановяване и възстановяването на заетостта са основните грижи на групата на Европейската народна партия (Християндемократи) в настоящата криза. Потвърждаването на новия механизъм за микрофинансиране показва отдаването на приоритет на целите, заложени в Стратегията от Лисабон, и важната роля на малките и средните предприятия в създаването на работни места. Трябва да изразя своята загриженост относно съкращенията на бюджетните кредити за структурните фондове и кохезионния фонд, които са жизненоважни за икономическото съживяване и териториалното сближаване, особено в най-отдалечените региони, като Мадейра.
<P>
Считам, че е важно политиката на сближаване да става все по-гъвкава с цел да се повишат понастоящем ниските нива на изпълнение на програмите, финансирани от фондовете на Общността. Освен това трябва да продължим да насърчаваме проектите със стратегически цели, които имат добавена стойност и способстват за конкурентоспособността в дългосрочен план. Поради всички тези причини гласувах в полза на доклада, който е кулминацията на един технически сложен процес на тежки преговори.
<SPEAKER ID="966" NAME="Silvia-Adriana Ţicău  " LANGUAGE="RO">
Гласувах в полза на проекта на общ бюджет на Европейския съюз за финансовата 2010 г., във вида, в който е изменен от Съвета (всички раздели), и на писмата за изменения на проекта на общ бюджет на Европейския съюз за финансовата 2010 г. Бюджетът на ЕС за 2010 г. осигурява значителни суми за поетите ангажименти в Плана за икономическо възстановяване, като например енергийни мрежи (1 175 млн. евро), европейската мрежа на извънбрегови ветрогенератори (208 млн. евро) и улавяне и съхранение на въглероден диоксид в геоложки обекти (523,2 млн. евро). Европейският парламент също така успя да увеличи сумите, предвидени за безопасност на транспорта, Съвместното предприятие SESAR, дейността в подкрепа на европейските политики в областта на транспорта и правата на пътниците, Програмата за интелигентна енергия в Европа, която е част от Рамковата програма за конкурентоспособност и иновации, и Съвместното предприятие "Чисто небе". Освен това средствата, предвидени за земеделието, са увеличени с 14 млрд. евро за насърчаване на развитието на селските райони и с 300 млн. евро в подкрепа на млекопроизводителите, които пострадаха много тежко от икономическата и финансова криза. Заради икономическата и финансова криза основната грижа на европейските граждани днес е да не загубят работата си. Считам, че през 2010 г. следва да се обърне специално внимание на програмите за обучение на млади предприемачи и за подкрепа в стартирането на техни собствени предприятия.
<SPEAKER ID="965" NAME="Artur Zasada  " LANGUAGE="PL">
Днес приехме бюджета на Европейския съюз за 2010 г., възлизащ на почти 123 млрд. евро. Всеки бюджет е един вид компромис. Вероятно мнозина от нас осъзнават недостатъците му, но трябва да отбележим, че средностатистическият гражданин на ЕС печели от приетия днес документ. Преди всичко Европейският съюз укрепва енергийната си сигурност и залага на развитието на предприятията, най-вече на микропредприятията. Радвам се, че 20 млн. евро са предвидени за стратегията за Балтийско море. Наистина, резервните фондове ще бъдат освободени единствено когато Европейската комисия представи писмени предложения. Считам обаче, че това ще стане възможно най-бързо. Особено доволен съм от включването в бюджета на три проекта, които са важни за моята държава. Това са специалните олимпийски игри, които ще се проведат във Варшава и Атина, стипендиите за млади хора от държавите, включени в програмата по европейската политика за съседство, и професурата по европейска цивилизация на името на професор Бронислав Геремек в Колежа на Европа във Варшава.
<SPEAKER ID="963" NAME="Diogo Feio  " LANGUAGE="PT">
Откритостта на европейските институции и прозрачността на техните процедури са гаранция, че гражданското общество и обществеността в държавите-членки са не само добре информирани, но са и неразделна част от процеса на вземане на решение. Макар хората да се чувстват донякъде изолирани от Европа, една от причините за което беше фактът, че процедурата, довела до влизането в сила на Договора от Лисабон, беше тежка, не винаги ясна и често подложена на критика, европейските институции трябва да настояват и да се ангажират изцяло с предоставянето на достъп до възможно най-голям брой документи в подходящ срок, помагайки по този начин да се преодолее тази изолираност.
<P>
Съжалявам обаче, че левицата в Парламента се възползва от необходимото усъвършенстване на правната рамка за достъпа до документи в навечерието на влизането в сила на Договора от Лисабон, да заеме популистка позиция и да отхвърли действителната нужда от поверителност в някои области от европейската дейност, както и да се опитва да се представи за единствен застъпник на прозрачността.
<P>
Подобни чувствителни въпроси не се нуждаят от изкуствени и популистки разделения; те заслужават да бъдат взети насериозно, отговорно и с възможно най-широк консенсус. Съжалявам, че това не е възможно.
<SPEAKER ID="962" NAME="Sylvie Guillaume  " LANGUAGE="FR">
Изцяло подкрепих предложението за резолюция, внесено от моя колега, г-н Cashman, в призив към Комисията и Съвета да преразгледат разпоредбите за достъп до европейските институционални документи в съответствие с клаузите относно прозрачността, установени в Договора от Лисабон. Въпросът е ключов за гарантиране на демократичното и отговорно функциониране на нашите институции и трябва да спомогне за възстановяване на доверието на европейските граждани в Европа.
<SPEAKER ID="961" NAME="Elisabeth Köstinger, Hella Ranner, Richard Seeber и Ernst Strasser  " LANGUAGE="DE">
В гласуването в четвъртък, 17 декември 2009 г., гласувах против предложението за резолюция, внесено от г-н Cashman, относно необходимото усъвършенстване на правната рамка за достъпа до документи след влизането в сила на Договора от Лисабон (Регламент (ЕО) № 1049/2001), поради следните причини: резолюцията се позовава на факти, които нямат нищо общо с прозрачността, и призовава за промени, последствията от които няма да имат положителен принос за подобряване на прозрачността.
<P>
Искам да подчертая, че подкрепям прозрачността и обществения достъп до документи. Но те няма да бъдат постигнати чрез одобряване на исканията на г-н Cashman, а единствено като се подходи към въпроса отговорно, както се подчертава в предложението за резолюция на Renate Sommer, Simon Busuttil и Manfred Weber от групата на Европейската народна партия (Християндемократи).
<SPEAKER ID="960" NAME="Véronique Mathieu  " LANGUAGE="FR">
Жизненоважно е да направим европейските действия по-прозрачни и да позволим максимално широк достъп до европейските институционални документи, за да разберат европейските граждани по-добре как работи Съюзът. Но трябва да внимаваме и да не допуснем демагогия. За да са ефективни европейските действия, трябва да се поставят ограничения на свещения принцип на прозрачността. Опасността при максимален достъп е, че разискванията ще станат безплодни, тъй като членовете на ЕП ще се боят да говорят открито по чувствителни въпроси. Преговорите по дефиниция изискват дискретност. Без нея обсъжданията ще се провеждат на неофициални срещи, а крайният резултат ще е обратното на това, което се опитваме да постигнем. Затова подкрепям по-голямата прозрачност и във връзка с това приветствам влизането в сила на Договора от Лисабон. Той ще даде възможност да бъдат направени промените, но не и за сметка на правилното вземане на решения в Европа.
<SPEAKER ID="959" NAME="Nuno Melo  " LANGUAGE="PT">
Влизането в сила на Договора от Лисабон изисква усъвършенстване на правната рамка за достъпа до документи. Усъвършенстването й трябва да защити правата на всички граждани на Съюза. Тъй като Съюзът е пространство на свобода, сигурност и правосъдие, както се посочва в преамбюла на Хартата на основните права, усилията за постигане на по-голяма прозрачност в достъпа до документите на институциите на ЕС са добре дошли. Изключително важно е обаче да се оцени също до каква степен пълната свобода на достъп до всички документи може да е в ущърб на правилното функциониране на институциите. Затова е от съществено значение да се намери баланс по въпроса.
<SPEAKER ID="958" NAME="Frédérique Ries  " AFFILIATION="ALDE">
в писмена форма. - (FR) Гласувах категорично в полза на амбициозната резолюция на Европейския парламент относно достъпа на гражданите до документи. Направих го, защото винаги е важно да напомним на хората, че прозрачността е ключова за демокрацията, защото достъпът до информация в Европейския съюз е все още твърде често изпълнен с капани за средностатистическия гражданин и защото влизането в сила на Договора от Лисабон на 1 декември значително променя ситуацията. Правото на гражданите на достъп до европейските институционални документи, под всякаква форма, е залегнало в член 42 от Хартата на основните права. Нещо повече, правата на гражданите обхващат и решенията на Съвета и обратно, задълженията на всички европейски институции се разширяват.
<P>
Гласуването увенчава и усилията на моята политическа група, която винаги е била в предните редици на борбата. По същата тема преди девет месеца Парламентът прие доклада Cappato и призова дейността на Съвета да бъде по-прозрачна, открита и демократична. Наистина тази институция има моралното задължение да направи публични решенията и обсъжданията си; едно просто демократично изискване, което трябва да изпълни заради гражданите си.
<SPEAKER ID="957" NAME="Axel Voss  " LANGUAGE="DE">
Прозрачността е важна и става все по-важна в ерата на глобализацията. Затова подкрепям усилията за по-голяма прозрачност на равнище ЕС. Но трябва да намерим баланс. Предложението за резолюция далеч надминава изискванията за прозрачност на гражданите и затова гласувам "против". Не е намерен баланс между необходима прозрачност и разумна дейност от страна на администрацията и на членовете на Парламента на равнище ЕС. В сегашния вариант на предложението вече не е възможно да се гарантира поверителността на документите, неприкосновеността на личния живот на гражданите вече не може да бъде гарантирана, когато се задават въпроси, защитата на данните е поставена под въпрос и последиците за нашата сигурност и за политика относно финансовия пазар на Европейската централна банка не могат да бъдат предсказани. Освен това се увеличава бюрокрацията за администрацията и членовете на Парламента, което е напълно несъвместимо с целта на резолюцията.
<SPEAKER ID="955" NAME="Louis Grech  " LANGUAGE="EN">
Малтийската делегация в рамките на групата на Прогресивния алианс на социалистите и демократите в Европейския Парламент ще гласува в полза на предложението за резолюция относно принципа на субсидиарност, внесено от господата Mauro, Busuttil и Weber. Но делегацията счита, че един по-широк консенсус и по-голямо мнозинство биха изпратили по-силно послание в Европа. Затова би било от полза да подкрепим предложението за отлагане за определен срок, тъй като това ще предостави възможност за постигане на по-широк консенсус.
<SPEAKER ID="954" NAME="Jean-Luc Mélenchon  " LANGUAGE="FR">
Задължение на всички европейски институции - национални и общностни - е да представляват всички европейските граждани, без разлика. Секуларизмът е единственият принцип, чрез който институциите могат да осигурят на всички граждани достъп до публични услуги в зависимост от убежденията им. Той е общото ни философско наследство и гаранция за гражданския мир, върху който е изграден ЕС.
<P>
Затова е абсолютно важно Италия да се съобрази с решението на Европейския съд по правата на човека по делото Lautsi срещу Италия. Както се посочва в решението, религиозните символи трябва да бъдат забранени във всички обществени сгради в ЕС. Крайно време е разпятията, наложени в класните стаи при управлението на Мусолини, да се премахнат от държавните училища.
<SPEAKER ID="953" NAME="Edward Scicluna  " LANGUAGE="EN">
Малтийската делегация в рамките на групата на Прогресивния алианс на социалистите и демократите в Европейския Парламент ще гласува в полза на предложението за резолюция относно принципа на субсидиарност, внесено от господата Mauro, Busuttil и Weber. Но делегацията счита, че един по-широк консенсус и по-голямо мнозинство биха изпратили по-силно послание в Европа. Затова би било от полза да подкрепим предложението за отлагане за определен срок, тъй като това ще предостави възможност за постигане на по-широк консенсус.
<SPEAKER ID="951" NAME="Diogo Feio  " LANGUAGE="PT">
Беларус заслужено получи неласкателното прозвище на последната съветска република в Европа. Въпреки постигнатия напредък в някои аспекти от политическия, социалния и икономическия живот на държавата, е ясно, че нито една от реформите все още не оправдава отхвърлянето на обидното определение.
<P>
Изборите в Беларус не са свободни, няма свобода на словото, на сдружаване или на демонстрации, а проявите на репресия от страна на властите се увеличават.
<P>
Европейският съюз е застрашен да прояви склонност към следване на линията на политически отстъпки към тази диктатура, както направи с Куба. Считам, че ще е грешка, ако го направи, вместо да покаже, че демокрацията и свободата не само не подлежат на договаряне, но са и неразделна част от евентуални споразумения с Беларус. Затова Европейският съюз трябва да поддържа и активизира контактите си с демократичната опозиция в Беларус, за да оправдае надеждата на онези, на които ЕП присъди наградата "Сахаров" за борбата им за демократизиране на държавата.
<SPEAKER ID="950" NAME="Nuno Melo  " LANGUAGE="PT">
Европейският съюз не може просто да се занимава с въпросите на държавите, които го съставят. Той трябва да е и движеща сила за демократизиране на страните, отделили се след разпадането на бившия Съветски съюз. Всички мерки за подобряване на условията в тези страни са много важни. В такъв контекст е изготвено предложението за резолюция, което призовава за приемане на мерки в подкрепа на Беларус, на които трябва да отговарят ясни сигнали за демократични реформи в държавата, както и зачитане на правата на човека и принципите на правовата държава. Участието на Беларус в Източното партньорство е важна стъпка в тази посока, но все още има много аспекти, които се нуждаят от подобрение, по отношение на свободите и гаранциите в Беларус.
<SPEAKER ID="949" NAME="Andreas Mölzer  " LANGUAGE="DE">
Гласувах в полза на общата резолюция относно Беларус, защото представя балансирано положението и посочва както положителните страни и постигнатия напредък, така и липсата на демокрация в много области. Според мен е изключително важно да накараме правителството на Беларус възможно най-скоро да гарантира свободата на словото и свободата на сдружаване и събиране, което ще позволи на опозиционните партии да функционират ефективно.
<SPEAKER ID="948" NAME="Wojciech Michał Olejniczak  " LANGUAGE="PL">
Предложението за резолюция относно Беларус е важно послание от страна на Европейския съюз и Европа. Трябва да покажем на демократичната опозиция и на управляващите, и то не само с подобни резолюции, че не сме съгласни с нарушаването на правата на човека или със забраната за регистриране на политически партии, неправителствени организации и независими медии.
<P>
Европейският парламент не приема смъртното наказание, а Беларус е единствената държава в Европа, която го прилага. Не можем да намалим санкциите за Беларус, ако не видим значителен напредък към демократизиране на държавата. Европейският съюз не трябва да затваря очите си пред очевидните ограничения за свободата на словото, правата на човека, гражданските права и неправителствените организации. Европейският парламент, съставен от представители на 27 държави-членки, е израз на демокрацията и сътрудничеството.
<P>
Единствените мерки, които можем и ще подкрепим, са демократичните, защото те са основата на Европейския съюз. Не може да има съгласие от наша страна за друг тип мерки. Надявам се, че резолюцията ще е последвана от още много стъпки по отношение на Беларус. Гражданите на Беларус и цяла Европа очакват това от нас.
<SPEAKER ID="947" NAME="Justas Vincas Paleckis  " AFFILIATION="S&amp;D">
в писмена форма. - (LT) Гласувах в подкрепа на резолюцията относно Беларус с известно съмнение, защото в Европейския парламент твърде често се приемат документи, засягащи тази държава, и така губят стойността си. От друга страна, едновременно с критичния тон към режима в Минск, настоящата резолюция акцентира по-ясно от предишните върху положителните промени в отношенията между ЕС и Беларус. За да имаме значително подобрение на отношенията между Европейския съюз, неговите държави-членки и Беларус, Беларус трябва да се насочи към реформи и демократизиране. Това ще улесни всякакъв вид връзки с държавата. Тридесет и девет градове и региони от Литва си сътрудничат продуктивно с градове и региони от Беларус, обменяйки опит и участвайки в съвместни проекти. Одобрявам резолюцията и защото призовава да се обърне по-голямо внимание от страна на ЕС на конкретни проекти, които отговарят на интересите на държавите партньори. В резолюцията поздравяваме Беларус, Украйна и Литва, които бяха първите, представили тристранни проекти пред Европейската комисия и държавите-членки на ЕС относно Източното партньорство. Това са конкретни проекти в областта на граничния контрол, транспорта, културното и историческото наследство, социалната политика и политиката за сигурност.
<SPEAKER ID="945" NAME="Anne Delvaux  " LANGUAGE="FR">
Приветствам резултата от гласуването на предложението за резолюция. Днес, въпреки конференцията в Гома за мир, сигурност и развитие и сключеното споразумение за прекратяване на огъня от януари 2008 г., размириците в източната част на Демократична република Конго продължават, водейки до най-големи жестокости срещу цивилните граждани, и най-вече срещу жени, деца и възрастни хора. Сексуалното насилие се разпространява все повече, като вече се извършва не само от воюващите страни, но и от цивилни граждани. Спешно трябва да направим всичко възможно да гарантираме защитата на населението в момент, когато броят на войниците от Мисията на ООН в Демократична република Конго показва, че не можем да спрем разрастването на насилието. Конгоанските власти показват решимостта си да сложат край на безнаказаността. Обаче политиката на нулева толерантност не само трябва да бъде амбициозна - всеки един извършител на жестокости, без изключение, ще трябва да отговаря за действията си - но трябва и да се прилага на практика. Ние, като членове на ЕП, сме длъжни да подчертаем необходимостта от спазване на международните задължения, като правата на човека и равенството между половете, за да предпазим достойнството на жените и невинността на конгоанските деца.
<SPEAKER ID="944" NAME="Diogo Feio  " LANGUAGE="PT">
След падането на клептокрацията на Мобуту Сесе Секо, Демократична република Конго (бившите Белгийско Конго и Заир) затъна в размирици и най-брутално насилие, довели до смъртта на милиони.
<P>
Източната част на държавата е подложена на най-голям тормоз, който не познава граници и който е повече етнически, отколкото национален. Зверствата са толкова чести, че е трудно да се преброят, а международната общност, и в частност силите на ООН, се оказват неспособни да се справят, въпреки всички досегашни цивилни и военни усилия.
<P>
Това, че някои африкански държави изглежда не подлежат на управление и централните правителства са загубили контрола над някои от териториите си, за съжаление е явление, което тепърва трябва да бъде изкоренено. Често е свързано с незаконната експлоатация и разграбването на суровините от бунтовническите сили или от редовните войски и техните командващи. Дори явлението да води началото си от процеса на разпадане на европейските колонии и начина, по който са начертани границите, това не освобождава африканските лидери и законодатели от отговорността им да призоват гражданското общество решително да вземе съдбата си в ръце.
<SPEAKER ID="943" NAME="Sylvie Guillaume  " LANGUAGE="FR">
Гласувах в полза на резолюцията, която осъжда скорошните сериозни етнически размирици в Конго, довели до разселването на почти 44 000 изоставени и напълно бедстващи хора. Особено загрижена съм по въпроса за сексуалното насилие, което се използва като оръжие за война. Това е недопустимо престъпление, което не трябва да остане безнаказано и срещу което Европейският съюз трябва да се изправи. Трябва да гарантираме, че лицата от конгоанската армия, отговорни за нарушаването на правата на човека, ще бъдат изправени пред правосъдието.
<SPEAKER ID="942" NAME="Nuno Melo  " LANGUAGE="PT">
Европейският съюз не може да остане настрана от различните въоръжени конфликти в света. Насилието в Демократична република Конго е конфликт, който продължава от много години и в резултат от който милиони хора загиват, биват разселени или губят домовете си. Затова е много важно да призовем всички страни в конфликта да прекратят военните действия, за да могат хората отново да живеят в мир. Съществено важно е да продължим да подкрепяме мисиите на Организацията на обединените нации, за да облекчим страданията на цялото население, и особено на възрастните хора, жените и деца.
<SPEAKER ID="941" NAME="Willy Meyer  " LANGUAGE="ES">
Въоръженият конфликт в региона може да бъде разрешен единствено с политическо решение. Намесата на съседни и други държави трябва да бъде прекратена. Необходимо е дипломатическо решение, договорено между страните, за прекратяване на конфликта в Демократична република Конго (ДРК). То трябва да отговаря изцяло на Хартата на Организацията на обединените нации и Универсалната декларация за правата на човека.
<P>
Съветът за сигурност на ООН следва да преразгледа мандата на Мисията в ДРК. Мандатът й по силата на глава VII трябва да бъде отменен, за да се избегне укрепването на конгоанските въоръжени сили, което застрашава мироопазващата мисия на ООН. Призоваваме за прекратяване на полицейската мисия на Европейския съюз (EUPOL) и мисията на Европейския съюз за предоставяне на консултации и подпомагане на реформата в сектора за сигурност (EUSEC) в ДРК. Двете мисии допринесоха за ескалиране на насилието и за влошаване на ситуацията в държавата, защото обучиха силите за сигурност, които впоследствие започнаха да извършват престъпления срещу собственото си цивилно население.
<P>
Трябва да бъде приложена резолюцията на ООН за налагане на ембарго върху доставките на оръжия в ДРК. Искаме да докладваме, че някои от държавите-членки нарушават ембаргото. Предложението за обща резолюция, внесено от останалите политически групи, не отчита тези основни проблеми и затова гласувах "против".
<SPEAKER ID="940" NAME="Andreas Mölzer  " LANGUAGE="DE">
Предложението за обща резолюция относно Демократична република Конго отразява сложната ситуация в африканската държава. Въпреки големите човешки и финансови ресурси, предоставени от международната общност, установяването на мир и стабилност в региона е все още непостижимо. Напротив, войниците на ООН са обвинявани, че вземат страна и допринасят за ескалирането на ситуацията. Важно е проблемът да бъде решен.
<P>
Огромната сума от над 7 млрд. евро за Мисията на ООН, в това число и хуманитарна помощ, е оправдана единствено ако е ясно как точно се използват средствата. Тъй като предложението за резолюция не призовава за яснота в това отношение, гласувах с "въздържал се".
<SPEAKER ID="939" NAME="Bart Staes  " LANGUAGE="NL">
Масовите убийства, престъпленията срещу човечеството, набирането на деца войници и актовете на сексуално насилие срещу жени и момичета, които все още се наблюдават в Демократична република Конго, не могат да ни оставят равнодушни. Необходими са допълнителни усилия за прекратяване на дейността на чужди въоръжени групи в източната част на ДРК. Международната общност не може да гледа безпомощно. Трябва да гарантира, че споразуменията за прекратяване на огъня от март 2009 г. се спазват ефективно и добросъвестно. Две неотдавнашни доклада на Върховния комисар на ООН по правата на човека показват, че хуманитарната ситуация се влошава значително.
<P>
Мисията на ООН в ДРК има ключова роля, но мандатът й и правилата за употреба на сила трябва да се прилагат решително и да имат постоянен характер, за да се гарантира по-ефективно сигурността на населението. Мисията на ООН в ДРК продължава да е наложителна. С всички усилия трябва да се осигури пълния й мандат, за да се защитят поставените под заплаха. Европейският съвет трябва да изиграе водеща роля и да гарантира, че Съветът за сигурност на ООН ще подкрепи Мисията в ДРК, като разшири оперативния си капацитет и дефинира по-добре приоритетите си, които към момента са 41.
