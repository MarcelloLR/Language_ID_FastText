<CHAPTER ID="012">
Време за въпроси (въпроси към Съвета) 
<SPEAKER ID="271" NAME="Председател">
Следващата точка е време за въпроси (B7-0002/2010).
<P>
Приветствам министъра на първото време за въпроси при испанското председателство.
<P>
Следните въпроси са отправени към Съвета.
<P>
Въпрос 1 не се разглежда, тъй като темата, която подвига, вече се съдържа в дневния ред на настоящата месечна сесия.
<P>

<P>
Относно: Кредитна криза/Заеми за предприятия
<P>
През декември германският министър на икономиката каза, че Германия е изправена пред нова кредитна криза, ако банките не осигурят повече кредити, особено на малките и средни предприятия. Това би могло да стане често срещан проблем в ЕС.
<P>
Какви конкретни действия предприема Съветът, за да гарантира, че банките отпускат заеми за предприятията, така че те да могат да се издържат, като създават работни места и растеж, и допринасят за икономическото възстановяване?
<SPEAKER ID="273" NAME="Диего Лопес Гаридо" LANGUAGE="ES">
Както знаете, от известно време проблемът за осигуряване на предприятията на достатъчен достъп до капитал, а също за действията, предприемани от държавите-членки, е повод за загриженост на Съвета.
<P>
През януари миналата година Съветът отбеляза, че държавите-членки са предприели силни и решителни мерки за освобождаване на кредитните пазари, между другото. През пролетта Европейският съвет отбеляза важността от продължаване прилагането на мерки за икономическо възстановяване и призова Комисията и Съвета да оценят ефикасността на приетите мерки и да докладват на Европейския съвет през юни.
<P>
Европейският съвет през юни наистина оцени ефикасността на мерките, предприети от държавите-членки в подкрепа на финансовия сектор и положението във връзка със стабилността и работата на финансовите пазари. Резултатите бяха върнати, под формата на доклад, на самия Европейски съвет. Така докладът беше предаден от Съвета, с други думи Съвета на министрите, на Европейския съвет. Докладът беше положителен, посочвайки наличието на гаранции и механизми за рекапитализация в държавите-членки и направи извод, че държавите-членки са изиграли възлова роля за спирането на спираловидното движение надолу. Искам да Ви припомня, че цялата финансова система беше заплашена от разпадане в края на 2008 г.
<P>
Като резултат имаше положителни последици от това, че се позволи на банките достъп до световните финанси, което от своя страна засили потока на кредити към реалната икономика. Съветът оцени, че мерките, предприети от държавите, са били от значение за запазване отворени каналите за кредити.
<P>
Понастоящем банковият сектор дори и в момента е под известен натиск от гледна точка на рекапитализацията и поради това Съветът призова държавите-членки поотделно да рекапитализират или възстановят балансите си, за да се намали несигурността и да бъде по-лесно да се дават кредит.
<P>
Към последния месец - декември - Съветът беше в състояние да установи, че държавите-членки са приложили широк кръг мерки за подкрепа с цел възстановяване на финансовата стабилност. Той подчерта обаче, че възстановяването им все още е доста крехко и призова Комитета на европейските банкови надзорници да предоставя редовно информация за размера на капитала, който е на разположение за допълнително отпускане на заеми.
<P>
Сега са налице поредица от мерки: наблюдение от Съвета, от една страна, и ръководство от Европейския съвет, от друга. Резултатът е подобрение, като Европейската централна банка оправдано действа първо и най-вече за осигуряване на банковата ликвидност и за достъп на предприятията до заеми.
<SPEAKER ID="274" NAME="Gay Mitchell" AFFILIATION="PPE">
(EN) Г-н председател, мога ли да кажа на министъра как от собствен опит знам, че някои банки - не всички, разбира се, но някои банки, дори може би много банки - се държаха безотговорно по време на етапа на растеж на финансовия пазар и някои банки - може би отново не всички банки, но много банки - продължават да се държат безотговорно по времето на задаващите се седмици и месеци на възстановяване.
<P>
Знам например за едно конкретно предприятие в Дъблин, много добре управлявано, където човекът е безупречен в изпълнението на ангажиментите си, а банката е далеч от това да му помага. Тя се възползва от възможността да намали лимита му за овърдрафт и така го постави под напрежение в дейността му - дейност, която е жизнеспособна, дейност, която ще преживее рецесията.
<P>
Моля Ви, г-н министър, заемете се с банките, кажете им, че им даваме пари на данъкоплатците и очакваме от тях да вземат под внимание обществения интерес, а не само интересите на техните акционери - някои от които са много богати акционери.
<SPEAKER ID="275" NAME="Диего Лопес Гаридо" LANGUAGE="ES">
Искам да Ви кажа, че според мен Съветът и европейските институции работят добре. Считам, че са свършили добра работа и имат огромен принос за предотвратяване на срива на наличната ликвидност в икономиката.
<P>
Съветът по икономически и финансови въпроси (Екофин) следи и ще продължава да следи мерките, предприети от държавите-членки. Той прави това систематично. Понастоящем например Екофин проверява как се използват гаранциите, предоставени на банките, има ли или не ограничения за дружествата във финансовия сектор и как Европейската централна банка извършва кредитно финансиране.
<P>
Искам само да кажа, че на 7 декември 2009 г. г-н Трише, председателят на Европейската централна банка, лично заяви, че няма ограничения при предоставяне на заеми от Европейската централна банка на други банки. Няма ограничения при предоставянето на заеми. Ако някои банки не използват тази възможност, решението е на съответната финансова институция; от страна на Европейския съюз и Европейската централна банка обаче няма ограничения под никаква форма.
<P>
Същевременно Съветът, заедно с Европейския парламент, с готовност ще разгледа действащите директиви относно системите за финансов надзор, които предстои да се обсъждат, както и всички други инициативи в тази област, които Комисията счете за необходимо да предложи.
<SPEAKER ID="276" NAME="Catherine Greze" AFFILIATION="Verts/ALE">
(FR) Г-жо председател, един от приоритетите на председателството на Съвета е засилване на влиянието на ЕС на международната сцена, и по-конкретно в Латинска Америка.
<P>
Но за какво влияние става дума? Настоящата концепция за международните отношения не е отредила голямо място за демокрацията и правата на човека. Ще използва ли Съветът споразуменията за свободна търговия в подкрепа на режими в Латинска Америка, които непрестанно нарушават правата на човека?
<P>
Като пример искам да спомена Перу, където актовете на насилие, извършени в Багуа, са ужасяваща илюстрация на начина, по който правителството сътрудничи на многонационалните компании и конфискува земята на местното население за финансова изгода. Вече почти 70% от земята е в ръцете на многонационални и минни компании.
<P>
Друг прословут пример е Колумбия - най-опасната държава за профсъюзните активисти, като се има предвид, че там убитите са стотици. Въпросът ми е следният: възнамерявате ли отново да поставите въпроса за правата на човека в центъра на външната политика на ЕС в Латинска Америка?
<SPEAKER ID="277" NAME="Председател">
Много съжалявам, но въпросът Ви изобщо не е свързан с обсъждания въпрос. Не знам дали и преди сте участвалr във времето за въпроси, но имате право на уточняващ въпрос, свързан с основния. За съжаление, ще трябва да отхвърля въпроса Ви като недопустим. Предлагам да прегледате Правилника.
<P>
Доколкото знам, към момента на приключване на предния въпрос нямаше други уточняващи въпроси. Поради това ще преминем нататък, освен ако няма още въпроси, свързани с кредитната криза и заемите за предприятията.
<P>
Г-н Zemke, ако вашият въпрос е по тази тема, разполагате с 30 секунди.
<SPEAKER ID="278" NAME="Janusz Władysław Zemke" AFFILIATION="S&amp;D">
(PL) Да, въпросът ми е точно по темата.
<P>
Всички добре знаем, че положението в отделните държави-членки е много различно. Ето защо, ако обсъждаме помощта за предприятията, бих искал да попитам за положението в Гърция, тъй като кризата там е по-дълбока, отколкото където и да другаде - предвиждат ли се специални мерки във връзка с това?
<SPEAKER ID="279" NAME="Диего Лопес Гаридо" LANGUAGE="ES">
Доколкото знам, има предвиден друг въпрос, който е точно по същия проблем. Бих искал да помоля колегата да остане и изчака отговора ми по този въпрос - ще отговоря на неговото питане и на въпроса от дневния ред, който е точно по същия проблем.
<P>
Имам предвид въпрос номер 9 в списъка, с който разполагам, или номер 8 в актуалния списък, от г-жа Kratsa-Tsagaropoulou: икономическата ситуация в Гърция.
<P>
действащ председател на Съвета. (ES) Имам предвид въпрос номер 9 в списъка, с който разполагам или номер 8 в актуалния списък, от г-жа Kratsa-Tsagaropoulou: икономическата ситуация в Гърция.
<P>
Относно: Интеграция на Косово в ЕС
<P>
Какви действия предвижда Съветът, които да съответстват на желанието на Европейския парламент за включване на Косово в програмите на ЕС, в предприсъединителните стратегии и в Солунския процес въпреки въпроса за статута на Косово?
<SPEAKER ID="282" NAME="Диего Лопес Гаридо" LANGUAGE="ES">
Съветът многократно е подчертавал перспективата за присъединяване на Западните Балкани към Европа. Това несъмнено е било част от външната политика, в случая - политиката за съседство и дори политиката за разширяване на Европейския съюз.
<P>
Поради това на неотдавнашното си заседание през декември 2009 г. Съветът потвърди необходимостта от спазване на някои справедливи условия в контекста на процеса на стабилизиране и асоцииране на Балканите.
<P>
По отношение на Косово, Съветът вече отбеляза, че в този случай държавите-членки вземат решения в съответствие с националната практика и международното право.
<P>
Както ви е известно, в момента в Международния съд се води съдебно производство във връзка с едностранната декларация за независимост на Косово. Във всеки случай обаче Съветът винаги е имал предвид Косово в своите политически отношения с Балканите и в това отношение съществува консенсус между държавите-членки и правителствата, например по въпроса за либерализиране на визовия режим, което ще е благоприятно за Косово, както Съветът винаги е приемал. Освен това приветстваме съобщението на Комисията относно средствата за укрепване на политическото и социално-икономическо развитие на Косово.
<P>
Съветът прикани Комисията да предприеме необходимите мерки за подкрепа на напредъка на Косово в посока към Европейския съюз, в съответствие с европейската перспектива за региона, която споменах преди малко.
<P>
Съветът с консенсус насърчи Комисията да започне да включва Косово в програмите на Европейския съюз, да осъществява икономически и финансов надзор в страната, да задейства вторият компонент на предприсъединителната помощ и да насърчи диалога по процеса на стабилизиране и асоцииране.
<P>
Тези заключения бяха одобрени на последното заседание на Европейския съвет, проведено на 10 и 11 декември 2009 г.
<SPEAKER ID="283" NAME="Bernd Posselt" AFFILIATION="PPE">
(DE) Г-н действащ председател на Съвета, имам още два конкретни въпроса. Първо, считате ли, че по време на испанското председателство ще успеем да постигнем напредък по въпроса за визовия режим с Косово, така че Косово да не остане като затвор в рамките на свободните Балкани? Второ, какво възнамерявате да направите, за да се опитате да накарате държавите-членки, които засега не признават Косово, да го направят? При това, както казах, основният въпрос е този за визовия режим.
<SPEAKER ID="284" NAME="Диего Лопес Гаридо" LANGUAGE="ES">
Вече говорих за визовия режим.
<P>
Съветът винаги е изразявал желание Косово също да се възползва от визовия режим и евентуалното му либерализиране в региона. Както знаете, Комисията разработва в подробности този въпрос. Първо, по отношение на визовите облекчения и дори на либерализирането на визовия режим, за да представи пред Съвета съответно предложение. Разбира се, във връзка с това трябва да бъдат изпълнени определени изисквания и Комисията работи със засегнатите държави. В случая Комисията работи с Косово и периодично информира Съвета.
<P>
Съветът и испанското председателство със сигурност споделят идеята либерализирането на визовия режим да обхване и съседните на Европейския съюз райони; считам, че тя спада към политическите насоки, които очевидно трябва да насърчаваме в Европа през следващите месеци във връзка с мобилността, възможност за комуникации и придвижване не само във вътрешността на Европейския съюз, но и във всички райони по неговите граници. Считам, че такава позиция наистина би била от полза и за двете страни: Европейският съюз, който издава визите, и държавите, които, естествено, следва да направят същото на принципа на реципрочността.
<SPEAKER ID="285" NAME="Andreas Mölzer" AFFILIATION="NI">
(DE) Г-н действащ председател, ще се отчита ли позицията на Сърбия и информацията, която тя предоставя, в инициативите, предприемани от Съвета по отношение на Косово? Независимо от териториалния проблем с Косово, Сърбия, разбира се, е ключова държава във връзка с интегрирането на Западните Балкани към ЕС и тя трябва да участва във всички стъпки, които предприемаме.
<SPEAKER ID="286" NAME="Nikolaos Chountis" AFFILIATION="GUE/NGL">
(EL) Г-жо председател, г-н Лопес Гаридо, оценявам позицията на Вашата страна, Испания, която не призна независимостта на Косово, и неотдавнашното Ви решение да изтеглите своите военни части от Косово.
<P>
Тъй като сме в период на икономическа криза, искам да Ви задам следния прозаичен въпрос: колко струваше на Испания да поддържа своите военни части в Косово? Може ли да коментирате позицията на моята страна, Гърция, която има същите военни части в Косово и, както знаем, изпитва икономически затруднения? Оправдано ли е да се поддържат военни части в Косово?
<SPEAKER ID="287" NAME="Диего Лопес Гаридо" LANGUAGE="ES">
Що се отнася до първия въпрос за Сърбия - разбира се, Сърбия е най-силната държава в Западните Балкани, с която винаги трябва да се съобразяваме в политиката си, в този случай в политиката за европейската перспектива, която е политиката, провеждана от Европейския съюз по отношение на Западните Балкани.
<P>
Разбира се, налице е неотдавна сключеното споразумение, за което сигурно знаете, относно либерализирането на визовия режим за Сърбия и също, като допълнително последствие от преодоляването на застоя по отношение на временното споразумение за асоцииране със Сърбия, неотдавна тя официално изрази желание за присъединяване към Европейския съюз.
<P>
При условие че това се случи, ще подкрепим прилагането на общностните регламенти, както и това Комисията да проучи случая, да изготви техническо предложение и съответно да реши дали в действителност е възможно да се започнат преговори за присъединяване чрез изпълнение на критериите от Копенхаген. Така че Сърбия, разбира се, е държава, която играе значима роля в региона, и според нас има европейска перспектива. Мнозинството в Съвета, което понастоящем е единодушно, подкрепи деблокирането на временното споразумение и с готовност се обяви за асоцииране със Сърбия.
<P>
Що се отнася до Косово, Вие ми зададохте въпрос, колега, засягащ вътрешната политика и вътрешните решения на испанското правителство. Вие знаете, че в този случай аз представлявам Съвета, а не конкретна държава и поради това, дори и да разполагах с конкретните данни, което надали е възможно, като се има предвид числото, което споменавате, считам, че не бих могъл да говоря от името на една държава, тъй като представлявам Европейския съвет, орган на Европейския съюз, представляващ 27 държави.
<P>
Относно: Унищожаването на тропическите дъждовни гори
<P>
В светлината на резултатите от международното обсъждане на въпроса за изменението на климата на срещата през декември в Копенхаген, съгласен ли е Съветът, че ако европейското селско стопанство е фактор, допринасящ за отделянето на емисии на CO2, то унищожаването на амазонските тропически дъждовни гори в много голяма степен превишава по значение отрицателното въздействие на европейското селскостопанско производство по отношение на емисиите на CO2?
<SPEAKER ID="289" NAME="Диего Лопес Гаридо" LANGUAGE="ES">
Съветът е напълно съгласен с Вас, г-н Higgins, че селското стопанство и обезлесяването са фактори, които влияят върху емисиите на въглероден диоксид в атмосферата.
<P>
Трудно е да се каже, кой от двата фактора оказва по-голямо влияние. Това е научен, а не политически въпрос. Във всички случаи обаче е необходимо да се работи и в двете насоки едновременно, както винаги е било.
<P>
Когато става въпрос за проблемите на устойчивото селско стопанство, винаги сме постигали напредък и в двете области. Това дори доведе до изменения в политиката на Европейския съюз за развитие на селските райони. В рамките на прегледа на реформата на Общата селскостопанска политика (CAP) то се отчита при занимаването с проблеми като смекчаване и приспособяване към изменението на климата а, както знаете, при разработване на европейската политика общата селскостопанска политика е важен фактор, отчитан в по-общата стратегия за борба с изменението на климата.
<P>
През 2008 г. Съветът подкрепи предложенията на Комисията относно обезлесяването, а тя предложи загубата на горски площи, които постоянно и интензивно намаляват, да бъде спряна най-късно до 2030 г., а масовото обезлесяване в тропическите райони да се намали до 2020 г. поне с 50% спрямо настоящите нива.
<P>
Следователно трябва да подпомагаме насърчаването на устойчивото управление на горите. Що се отнася до обезлесяването, проблемът с унищожаването на горите определено е сред целите на испанското председателство и ние разбираме, че е необходимо да се използват някои от инструментите, с които разполага Европейският съюз, например неюридическият инструмент, за всички видове гори и европейският план за действие за прилагане на законодателството в областта на горите, управлението и търговията, който, например, постановява създаването на законова рамка за предотвратяване на вноса на незаконно добит дървен материал.
<P>
В общи линии това беше позицията на Европейския съюз; въпреки вариращите степени на неудовлетвореност, породена от невъзможността да се постигнат някои от целите на срещата в Копенхаген, бяха изяснени определени технически проблеми във връзка със значението на обезлесяването в тропическите райони, с което трябва да се справят развиващите се страни като основен фактор за предотвратяване на емисиите от въглероден диоксид.
<P>
В допълнение трябва да се каже, че на конференцията беше прието решение относно мерките за намаляване на обезлесяването и унищожаването на горите, което увеличава помощта за подобряване на възможностите на развиващите се страни в това отношение.
<SPEAKER ID="290" NAME="Jim Higgins" AFFILIATION="PPE">
(EN) Искам да пожелая всичко най-добро на испанското председателство. Считам, че през тази седмица поставихте едно много добро начало. Така че ¡viva España! [Да живее Испания!]
<P>
Във връзка със самия въпрос бих искал само да кажа, че дърветата представляват поглъщане на въглерод, поради това, че абсорбират емисиите на въглероден диоксид. Трагичното по отношение на басейна на Амазонка, 60% от който се намира в Бразилия е, че безмилостното унищожаване на красивата амазонска гора е очевидно: до днес са унищожени 4,1 милиона квадратни километра. Това намалява поглъщането на въглерода, разрушава един начин на живот, поради факта, че амазонските индианци биват постепенно унищожавани, трето, от гледна точка на селскостопанското производство знаем, че производствените стандарти в никакъв случай не съответстват на европейските изисквания.
<P>
И накрая, има ли нещо, което наистина можем да направим, или само си приказваме?
<SPEAKER ID="291" NAME="Диего Лопес Гаридо" LANGUAGE="ES">
Г-н Higgins, искам да Ви кажа, че ние сме напълно съгласни с Вашето мнение и също така истината е, че по отношение на биоразнообразието, целта на испанското председателство е да подобри съхраняването и устойчивото използване, т.е. да разполага с далновидна и задълбочена перспектива. Този въпрос ще е един от акцентите, един от приоритетите на нашето председателство.
<P>
Благодаря за оценката относно добрия старт на нашето председателство и освен това искам също да кажа, че Комисията има идея да представи в началото на тази година Зелена книга относно опазването на горите. Инициативата може да се окаже много важна и във връзка с това ние ще работим за отстраняване на причините за унищожаване на тези райони. Вие споменахте някои от тези елементи, но има и други, например щетите от горските пожари.
<P>
Необходимо е да се отчетат още много други елементи, но е сигурно, че това ще се окаже важен момент да започнем сериозна борба срещу унищожаването на горите, че акцентът приляга много добре в стратегията за биоразнообразие и че несъмнено ще бъде един от основните елементи на действията, предприемани от Европейския съюз през тази година.
<SPEAKER ID="292" NAME="Chris Davies" AFFILIATION="ALDE">
(EN) За да подобря настроението ви, ще кажа, че един от малкото успешни резултати от конференцията в Копенхаген е общото съгласие за механизъм, който ще позволи развитите страни да допринесат финансово за предотвратяване на унищожаването на тропическите дъждовни гори.
<P>
Така че, съгласен ли е министърът, че една от целите на испанското председателство следва да е да придаде съдържание на това споразумение, и да осигури явна индикация от страна на Европа за това, какви средства сме готови да отделим, за да предотвратим унищожаването на дъждовните гори?
<SPEAKER ID="293" NAME="Franz Obermayr" AFFILIATION="NI">
(DE) Г-н действащ председател на Съвета, както всички знаем, бяха въведени сертификати с цел намаляване на емисиите на въглероден диоксид и моят въпрос е свързан именно с това. Неотдавна стана ясно, че се извършват тайни сделки и се злоупотребява със системата за търговия с емисии. Доколко тези обвинения са разследвани или се разследват и предвиждат ли се някакви промени в това отношение?
<SPEAKER ID="294" NAME="Диего Лопес Гаридо" LANGUAGE="ES">
Съгласен съм с първото изказване. Считам, че то е в тон с това, за което вече говорихме. Трябва да се справим с проблема за тропическото обезлесяване в развиващите се страни. Това е съществен фактор за подобряване на възможностите на развиващите се страни, като освен това е и в тяхна полза и трябва да го направим с участието на местните народи, на местното население и да бъдат създадени национални системи за управление на горите.
<P>
Поради това считам, че в това отношение в Копенхаген беше постигнат значителен напредък; не може да се отрече, че позицията на Европейския съюз по проблема е авангардна и водеща, както и в други аспекти, свързани с борбата срещу изменението на климата. Евентуалните критики към Европейския съюз по отношение на срещата в Копенхаген могат да са за това, че той е много по-напред от това, което беше постигнато там.
<P>
Европейският съюз желае да реши въпроса по много по-задълбочен начин, така че във връзка с това, естествено, се вземат предвид проблемите, за които говорите и които са тясно свързани с действията на Европейския съюз за борба с изменението на климата.
<P>
Конкретният случай, за който става дума, очевидно е от областта на практическата реализация, изпълнението на мерките за борба с изменението на климата. Част от това, естествено, е предотвратяването на деформирането на действията, породено вследствие от злоупотребата с отделните инструменти, и е част от трудностите, които биха произлезли от тази или от всяка друга мярка, както и формира част от задълженията, чието изпълнение ние трябва внимателно да наблюдаваме.
<P>
Относно: Действия на европейско равнище за борба срещу болестта Алцхаймер
<P>
Според изчисления 8.6 милиона души в Европа страдат от невродегенеративни заболявания като Алцхаймер, а със застаряването на населението на Европа броят на заболелите ще продължи да нараства.
<P>
Може ли Съветът да даде допълнителни подробности относно предвидените инициативи за съвместно планиране в областта на борбата срещу тези заболявания? Как си представя Съветът координираните действия на европейско равнище за облекчаване тежестта, понасяна от пациентите, техните семейства и грижещите се за тях лица?
<SPEAKER ID="296" NAME="Диего Лопес Гаридо" LANGUAGE="ES">
Съветът счита, че проблемът с болестта на Алцхаймер и невродегенеративните заболявания като цяло е много важен.
<P>
Контролирането на това заболяване трябва да стане важна цел на Европейския съюз, като се има предвид също, че броят на заболелите нараства експоненциално с възрастта и се удвоява на всеки пет години след 75-годишна възраст. Евростат прогнозира, че в Европейския съюз броят на засегнатите на възраст над 65 години ще се удвои за периода от 1995 г. до 2050 г.
<P>
Вашият въпрос, г-н Aylward има два аспекта. От една страна, за невродегенеративните заболявания, и по-конкретно за болестта на Алцхаймер, е необходимо да се създаде пилотна програма за съвместно планиране, по която Съветът вече работи. Тя е включена в програмата на испанското председателство, с която Вие сте запознат. Както знаете, въз основа на това Комисията внесе предложение, прието в заключенията от заседанието на Съвета през декември 2009 г. Освен това в пилотната инициатива Съветът отчита и резолюцията, приета в тази зала от Европейския парламент. От друга страна, по отношение на координирането на действията в Европа, Съветът е съгласен също, че несъмнено трябва да си сътрудничим на европейско равнище в борбата срещу това и други подобни заболявания, преди всичко с цел да облекчим страданията на болните и техните семейства. Изчисленията показват, че на всеки страдащ от това заболяване се падат трима засегнати члена на семейството, тъй като върху тях лежи отговорността за полагане на необходимите грижи. Затова е важно да си сътрудничим на европейско равнище в тази област.
<P>
В съвместния доклад относно социалната закрила и социалното включване, приет от Съвета през 2008 г., държавите-членки се ангажираха да подобрят достъпа до висококачествени услуги, като изравнят публичните и частни компетентности и формалните и неформални грижи. Държавите-членки считат, че осигуряването на грижи в жилището и в общността на болните е по-добро или за предпочитане пред грижите, осигурявани в специализирани институции, макар да е вярно, че тези висококачествени услуги все още са проблем в много от държавите-членки.
<P>
Това са насоките, предложени от Съвета и Европейския съюз по проблема с това заболяване.
<SPEAKER ID="297" NAME="Liam Aylward" AFFILIATION="ALDE">
(EN) Както справедливо отбелязахте, оценките показват, че до 2050 г. броят на хората с деменция в Европа ще се удвои.
<P>
Поради това е от жизненоважно значение правителствата на държавите-членки да обърнат внимание на конкретните потребности на хората с деменция и да осигурят необходимата подкрепа на лицата, полагащи грижи за тях.
<P>
Понастоящем обаче в много от държавите-членки на Европейския съюз не съществуват планове за развитие на национални стратегии относно деменцията; поради това моят въпрос е: как конкретно Съветът ще стимулира държавите-членки да превърнат деменцията в приоритет на своето обществено здравеопазване?
<SPEAKER ID="298" NAME="Диего Лопес Гаридо" LANGUAGE="ES">
По време на испанското председателство планираме да насърчим приемането на директива относно съвременната терапия и помощ при хронични и неинфекциозни заболявания, която считаме за изключително важна. Тази дейност трябва да се извърши на най-високо равнище и поради това следва да съпровожда насърчаването на инициативите за подобряване на качеството на обслужване и сигурността на пациентите, както и дейността на експертната група на високо равнище по обществено здраве.
<P>
Поради това трябва да осигурим помощ - тъй като Европейският съюз често няма нужните пълномощия да реши въпроса - чрез насоки, координиране, сътрудничество и генериране на полезни взаимодействия между държавите-членки във връзка с невродегенеративните заболявания, и по-конкретно с болестта на Алцхаймер, а също и като помагаме косвено.
<P>
Истината е, че държавите-членки са отговорни за предоставяне на най-подходящата пряка помощ например на семействата и дори на неправителствени организации, въпреки че в рамките на програмата на ЕС за обществено здраве, всъщност може да бъде получен достъп до конкретни средства от името на неправителствени организации, което е интересна, макар и непряка възможност да се помага на болните и техните семейства, които съвсем пряко са засегнати от болестта на Алцхаймер и други дегенеративни заболявания и, в този смисъл, са силно зависими.
<SPEAKER ID="299" NAME="Jim Higgins" AFFILIATION="PPE">
(EN) Искам да благодаря на Съвета за отговора. Мога ли да запитам Съвета какво е отношението им към изкуственото хранене със сонда на пациентите с Алцхаймер, което широко се практикува в Обединеното кралство и в Ирландия? Не знам каква е практиката в останалата част от Европа.
<P>
Става дума за въвеждане на тръба в стомаха. Съветът спомена за насоки. Насоките и стандартите са много важни, но обосновката за тази конкретна процедура е, че тя осигурява достатъчно храна на пациента, за да се гарантира, че, въпреки че страда от деменцията - отказва да се храни и т.н - неговият живот ще бъде поддържан. За мен обаче всичко това изглежда доста особено. Какво е отношението ви по този въпрос и ще въведете ли конкретни стандарти?
<SPEAKER ID="300" NAME="Silvia-Adriana Ţicău" AFFILIATION="S&amp;D">
(RO) Като имаме предвид, че невродегенеративните заболявания засягат много голям брой хора и, за съжаление, някои от държавите не разполагат с подходящите съоръжения за тяхната диагностика и лечение, бих искала да Ви попитам дали подкрепяте създаването на европейски центрове за лечение, които, като се има предвид растящият брой пациенти, могат да стимулират изследванията в областта за откриване на начини за превенция и лечение на тези заболявания.
<SPEAKER ID="301" NAME="Диего Лопес Гаридо" LANGUAGE="ES">
Двата въпроса, повдигнати от двама от изказалите се членове на Парламента, очевидно се нуждаят от научен отговор, така да се каже. Считам, че в това отношение съществуват групи и инициативи в рамките на Европейския съюз, които са подходящ форум за обсъждане на направените предложения и забележки. Такава е, например пилотната програма за борба с невродегенеративните заболявания, и по-конкретно с болестта на Алцхаймер, във връзка с която Комисията внесе предложение за препоръка на Съвета, което се обсъжда в момента.
<P>
От друга страна, както знаете, и преди съм споменавал, че съществува група на високо равнище за съвместно планиране във връзка с тези заболявания, които също са хронични и неинфекциозни. Групата внимателно следи пилотната инициатива, за да определи и изясни някои моменти и така да позволи много по-конкретни процедури за вземане на решения по въпроси, като тези, които повдигнахте в изказванията си. Мисля че това е точното място за решаване на такива проблеми.
<P>
Досега групата на високо равнище е приела подход и стратегическа програма за изследвания. Участват 24 държави, които сега създават структури за управление и приемат свой план за действие. Следващото заседание на групата ще бъде по време на мандата на испанското председателство и според мен впоследствие те ще могат да работят конкретно, пряко и своевременно по въпроси от рода на тези, които вие зададохте.
<P>
Считам, че това е мястото и форумът за обсъждане. Групата е създадена за това. Целта на групата на високо равнище е да работи и подготвя подходящи решения.
<SPEAKER ID="302" NAME="Председател">
Разбирам, че г-н Higgins вероятно няма да е доволен, но мисля, че проблемът е сложен и сигурно заслужава специален въпрос в даден момент.
<P>
Относно: Корпоративната социална отговорност
<P>
По случай конференцията "Защита, спазване, намиране на решения” ("Protect, Respect, Remedy"), проведена в Стокхолм на 10 и 11 ноември 2009 г., действащото председателство и бъдещото испанско председателство призоваха Европейския съюз и държавите-членки да станат лидери в областта на корпоративната социална отговорност. През март 2007 г. Парламентът поиска създаването на механизъм, улесняващ подаването на искове за обезщетение за вреди от страна на пострадалите от корпоративни злоупотреби пред европейските юрисдикции, разширяване на задължението на ръководителите за свеждане до минимум на отрицателното въздействие на техните дейности върху околната среда и правата на човека и създаване на точни норми за отчитане на международно равнище. В своята декларация Съветът подчертава осъществения напредък, но препоръчва също така да се работи въз основа на общи рамки, които точно определят задължението за предоставяне на защита от страна на държавите, гарантират спазването на правата на човека от предприемачите и санкции в случай на нарушение.
<P>
Какви инструменти за правна принуда предлага Съветът, за да спазват предприятията принципа за дължима грижа и отчитане и да бъдат санкционирани в случай на нарушаването на правата на човека и екологичните права в тяхната сфера на компетентност?
<SPEAKER ID="304" NAME="Диего Лопес Гаридо" LANGUAGE="ES">
Ще кажа няколко думи за конференцията по корпоративна социална отговорност, проведена в Стокхолм на 10 и 11 ноември 2009 г.
<P>
Шведското председателство, което организира конференцията, и тогава бъдещото, а сега настоящо испанско председателство стигнаха до заключението, че в този аспект Европейският съюз следва поеме водачеството в света и да служи като пример във връзка с важния проблем, който г-н Désir повдига в своя въпрос. Става дума за корпоративната социална отговорност на предприятията по отношение на създаване на пазари, борба с корупцията, опазване на околната среда и защита на човешкото достойнство и правата на човека на работното място, особено като се има предвид, че икономиката на Европейския съюз е най-голямата в света и с най-голям принос за сътрудничеството за развитие. Европа играе ролята на домакин за голям брой многонационални предприятия. Тя е подходяща за тази водеща роля.
<P>
Социалната отговорност има три основни компонента - защита, зачитане и намиране на решения. Държавата следва да защитава и това означава законодателство и правила за развитие по отношение на нарушенията на правата на човека, особено от страна на предприятията. Предприятията носят отговорност за зачитане на правата на човека, а всички участници в процеса са отговорни за гарантиране на намирането на подходящи решения с цел защита и подобряване на правата на човека.
<P>
Искам да изтъкна, че вече разполагаме и с друг инструмент - Хартата за основните права на гражданите на Европа, която е правнообвързваща, т.е. за пръв път и на европейско равнище съществува защита, във връзка с въпросите, които са включени в идеята за социалната отговорност.
<P>
Необходимо е участието на всички заинтересовани страни. Необходимо е да се продължи диалогът с държавите, които не са членки на ЕС, с гражданското общество, с професионалните съюзи, с предприятията, включително малките и средните предприятия, за да се осъществи концепцията, споменатите три аспекта: защита, зачитане и намиране на решения. Испанското председателство ще продължи да развива този процес. По-конкретно, на 25 и 26 март 2010 г. в Палма де Майорка то ще бъде домакин на конференция по въпросите на институционализирането на корпоративната социална отговорност от гледна точка на връзката й със социалния диалог.
<P>
На конференцията ще бъде проучена възможността за включване на тази рамка в списъка на инструментите, които ЕС и неговите държави-членки ще могат да използват при изпълнение на своите дейности, включително и по въпроса, за който стана дума тази сутрин при представянето на програмата на испанското председателство, т.е. стратегията "ЕС 2020". И там проблемът за социалната отговорност трябва да намери своето място.
<SPEAKER ID="305" NAME="Harlem Désir" AFFILIATION="S&amp;D">
(FR) Благодаря за отговора, г-н министър. Поздравявам Ви за инициативата да проведете конференцията в Палма де Майорка през март, тъй като тя ще продължи започнатото на конференцията в Стокхолм.
<P>
Проблемът е, че трябва да се справим с многонационалните предприятия. Както казахте, Европа трябва да играе водеща роля в корпоративната социална отговорност, но същевременно трябва да е водеща и по отношение на поведението на европейските дружества, установени извън Европа. Проблемът е, че тези дъщерни дружества са отделни правни субекти. Подготвяте ли правен инструмент, чрез който дружествата майки да бъдат задължени да отговарят за поведението на своите дъщерни дружества в други части на света, когато те не изпълняват задълженията си по отношение на околната среда или на правата на човека и работниците? Защото, ако не наложим такова задължение, европейските дружества ще се изплъзнат от мрежата на корпоративната социална отговорност, която Европа желае да насърчава, поради поведението на своите дъщерни дружества, разположени в други части на света.
<SPEAKER ID="306" NAME="Диего Лопес Гаридо" LANGUAGE="ES">
Мисля, че Европейският съюз трябва да улеснява прилагането на най-добрите практики в цяла Европа, а това ще доведе до нови предложения за законодателни мерки, които може да подобрят положението.
<P>
Трябва да имаме предвид тази част от социалната отговорност, която ще наречем правнообвързващата част, а тя преди всичко засяга зачитането на правата на човека. Съществува и доброволна част, която включва незадължителни практики. Поради това е важно да се създават форуми на европейско и по-високо равнище за работа по тези проблеми. Някои от тях вече функционират. Например групата на високо равнище на държавите-членки се събира на всеки шест месеца и обменя опит в областта на социалната отговорност.
<P>
Считам също така, че в условията на икономическа криза е още по-важно да се работи в това направление, към конкурентоспособност и опазване на околната среда, като се прави връзка и със социалното включване. Това е особено важно за 2010 г., която е обявена за Европейска година на борбата с бедността и социалното изключване.
<P>
Мисля, че това следва да е нашата отправна точка и че в този контекст трябва да се оформят форумите в област, която все още до известна степен е новаторска, като всички заинтересовани страни участват в диалог, който следва да поражда съответните мерки. Мисля обаче, че следва да се справим с този наистина фундаментален етап от диалога чрез съвместни действия, което засега на практика са безпрецедентни.
<SPEAKER ID="307" NAME="Ádám Kósa" AFFILIATION="PPE">
(HU) Бих искал да подкрепя предложението на г-н министъра за открояване на най-добрите практики. Всички знаем, че ЕС има значително застаряващо население и дружествата носят отговорност за поддържането на здравето на хората, които са с трайно намалена трудоспособност. Планира ли Съветът да окаже натиск върху дружествата да използват опита на пенсионерите в обществото. Тоест да им бъде позволено да останат активни, а не да преустановят дейността си след пенсионирането?
<SPEAKER ID="308" NAME="Hans-Peter Martin" AFFILIATION="NI">
(DE) Г-н действащ председател на Съвета, проблемът, който споменахте, ни занимава отдавна. Много от споменатото е могло да бъде казано преди 10 или 15 години. Във връзка с това имам няколко конкретни въпроса. Съгласен ли сте, че за да реализираме и популяризираме приемането на корпоративната социална отговорност, ще са необходими не само стимули, но и санкции? Считате ли, че в Европейския съюз може да се приеме система за публично поощряване и порицаване? Като имаме предвид колко често се етикетират изделията, може ли да предвидим поставяне на информация върху изделията на дружествата, която да ясно показва дали те спазват или нарушават основните правила на корпоративната социална отговорност? Свикнали сме с толкова много други видове етикетиране. Защо да не използваме този метод и по отношение на социалните проблеми?
<SPEAKER ID="309" NAME="Диего Лопес Гаридо" LANGUAGE="ES">
Подкрепям първото изказване, доколкото считам, че е в основата на това, което нарекох диалог на Европейския съюз с държавите, които не са членки на ЕС, с гражданското общество, професионалните съюзи, търговските дружества и всички заинтересовани страни. Разбира се, участието на хората, които споменахте, уважаеми колега, е абсолютно необходимо.
<P>
Считам, че е дошло времето да обсъдим проблема и това, което Вие споменахте, но според мен това трябва да се направи в рамките на цялостен, всеобхватен подход към въпрос, който вероятно ще се решава за пръв път, или почти за пръв път в групата на високо равнище, за която говорих, и на конференцията през март. Там, считам, че трябва да протекат обсъжданията и това е най-добрият начин да постигнем целите си.
<P>
Понякога е по-добре да се използват стимули, а в други случаи е за предпочитане да се прилагат санкции. Методът на санкциите не винаги е най-добрият. Считам, че проблемът се нуждае от цялостно проучване, защото мисля, че ни е необходима цялостна визия и комплект от съгласувани мерки, не последователни отделни действия, а цялостна визия за проблема като цяло и за трудностите, свързани с него. Всичко това е една много благоприятна възможност за социална отговорност.
<P>
Относно: Финансов надзор в ЕС
<P>
Председателят на ЕЦБ Jean-Claude Trichet се изказа в понеделник, 7 декември 2009 г., в комисията по икономически и парични въпроси на Европейския парламент по темата "Финансов надзор в ЕС и съгласието на финансовите министри в ЕС” и заяви следното: "Това не е най-доброто решение", тъй като, например, не са предвидени никакви преки пълномощия за органите на ЕС.
<P>
Как Съветът може да гарантира, че развиващите международна дейност банки, застрахователни дружества, доставчици на финансови услуги, инвестиционни фондове и хедж-фондове няма да бъдат в състояние да избегнат един ефективен контрол с помощта на допълнително разпокъсани национални правомощия?
<SPEAKER ID="311" NAME="Диего Лопес Гаридо" LANGUAGE="ES">
Г-н Martin, считам, че ЕС очевидно осигурява нужния надзор над финансовата система на европейско равнище и, разбира се, в този случай беше необходимо да преодолеем тежка криза. Тази дейност има две съществени измерения, които са заложени в директивите за финансов надзор - шестте директиви, представени от Комисията през миналата година, и във връзка с които сега Съветът и Парламентът ще трябва да постигнат съгласие. Възнамеряваме да постигнем това съгласие по време на испанското председателство. Ето защо ще обсъждаме проблема главно с Парламента.
<P>
От една страна, съществува така нареченият макропруденциален надзор, извършван от Европейския съвет за системен риск, чиято цел е предотвратяването на тежки кризи, гарантирането на финансова стабилност и намаляването на сътресенията във финансовата система. А, от друга страна, съществува така нареченият микропруденциален надзор, който считам, че в основата на въпроса на г-н Martin.
<P>
Това са трите европейски органа в областта на банковото дело, застраховането и борсите. Целта на надзора е по-задълбочен надзор, простете ми за повторението, и намаляване на сътресенията в отделните финансови субекти, като така се осигурява защита на техните клиенти.
<P>
Съветът, както казах, окончателно одобри обща позиция по този въпрос. Първо, през октомври миналата година Съветът даде политическо одобрение и политическо доверие на макронадзора, а през декември - на микронадзора и на целия законодателeн пакет. Вече споменах, че всичко това подлежи на обикновената законодателна процедура и следователно зависи от споразумението между Парламента и Съвета.
<P>
Трите комисии следва да започнат да функционират. Бихме искали директивите да се приемат, ако е възможно, дори през първата половина на мандата на испанското председателство, но при всички положения да са в действие не по-късно от края на 2010 г. Това е целта на Съвета.
<P>
Следователно очакваме плодотворно сътрудничество с Европейския парламент, за да направим тази важна стъпка напред към завършек, която според мен е от исторически характер и съответства на подходите, възникнали извън Европа от Г-20, тъй като в Съединените щати се подготвя подобен законопроект. Считаме, че това е едно от предизвикателствата, които трябва да посрещнем, за да не допуснем нова криза, подобна на сегашната, която се зароди във финансовата система поради липсата на регламентация и безотговорността, както колегата каза по-рано, на някои ръководители във финансовата система.
<SPEAKER ID="312" NAME="Hans-Peter Martin" AFFILIATION="NI">
(DE) Благодаря Ви за това, което казахте, г-н Лопес Гаридо. Споменахте макронадзора, извършван от Европейския съвет за системен риск. Сигурно Ви е известно, че в това отношение има значителни критики, преди всичко поради броя на членовете на съвета, който отново е съставен по типичната европейска пропорционална схема. Считате ли, както мнозина други, че съществува опасност съветът да не работи ефективно?
<P>
Вторият проблем относно Европейския съвет за системен риск е, че той не е независим. Мислите ли, че по време на испанското председателство ще можете да направите крачка напред и да се опитате да гарантирате на съвета по-голяма независимост и да извършите подходящи подобрения по отношение на броя на членовете на съвета, защото едва ли ще е възможно той да работи що-годе ефективно при сегашното положение?
<SPEAKER ID="313" NAME="Диего Лопес Гаридо" LANGUAGE="ES">
Доколкото знам, има предложение от Комисията. Постигнато е съгласие, най-накрая беше постигнато съгласие, консенсус в Съвета, което не беше никак лесно. Шведското председателство и Комисията работиха упорито за постигане на съгласие в Съвета по икономически и финансови въпроси (Екофин) и то вече е факт. Сега е ред на Европейския парламент, който трябва да възприеме подхода, който Вие и други посочвате.
<P>
Тук е мястото да се постигне съгласие между двете сфери. Съществува консенсус на равнище на Съвета; ще видим дали ще успеем да постигнем консенсус и с Европейския парламент.
<P>
Мисля, че повдигнатите от Вас въпроси подлежат, като много други, на разискване и обсъждане и съм сигурен, че ще постигнем съгласие, защото между двата законодателни органа на Съюза - Съвета и Европейския парламент - то е абсолютно необходимо.
<SPEAKER ID="314" NAME="Seán Kelly" AFFILIATION="PPE">
(EN) Съгласно ли е испанското председателство да препоръча, в рамките на предлагания финансов надзор, най-добрите практики за ограничаване на заплатите на главните изпълнителни директори на основните банки и да ограничи гротескната практика с премиите, която подклажда много от проблемите и ни натопи в блатото, в което сме сега?
<SPEAKER ID="315" NAME="Nikolaos Chountis" AFFILIATION="GUE/NGL">
(EL) Г-жо председател, г-н Лопес Гаридо, искам да свържа въпроса за финансовия надзор, изпълняван от Европейския съюз, със спекулативните действия на взаимни фондове, включително и такива, действащи в Европейския съюз, в Лондон. В някои публикации се твърди, че управителите на фондовете предвиждат падане на еврото, смяна на гръцкото правителство, падане на цените на облигации, както и увеличаване на задълженията и дефицита, като по този начин стимулират вземането на заеми.
<P>
Следователно можете ли да ми кажете, какви конкретни мерки могат да се предприемат в защита на икономиките на държавите-членки на Европейския съюз от спекулативни атаки от страна на високорискови взаимни фондове, включително и фондове, действащи в Европейския съюз?
<SPEAKER ID="316" NAME="Диего Лопес Гаридо" LANGUAGE="ES">
Да, считам, че е напълно възможно да се обсъждат добрите практики по отношение на финансовите субекти. Ние започваме обсъждане, чиято основна тема са системите за финансов надзор и считам, че тук е идеалното място да работим в тази насока и да внесем някои от елементите, за които говорихте, г-н Kelly, дори като част от директивите.
<P>
Също така считам, че и предложението на втория оратор може да намери място в директивите, които ще можете да разисквате в тази зала, например във връзка с регламентирането на хедж фондовете, което е в рамките на обсъжданите изисквания към надзора или с това, което председателят на Съвета на Съюза спомена тук сутринта - изкореняването на зоните на "данъчен рай".
<P>
Всички предложени идеи имат свое място и ще се съчетаят добре с разискванията, които ще се провеждат в тази зала през следващите месеци относно реформата, както преди време Съветът я нарече, пълна и действителна реформа на надзора над финансовата система. Цялостна и важна реформа, в която ще намерят място всички въпроси, които повдигнахте.
<P>
Относно: Икономическата ситуация в Гърция и ролята на еврозоната
<P>
Посланията от неотдавнашната среща на върха във връзка сериозността на икономическата ситуация в Гърция, както и по отношение на оказването на подкрепа на държави, намиращи се в подобно положения, бяха противоречиви. Г-жа Меркел подчерта общата отговорност на всички държави от еврозоната за случващото се в дадена държава-членка, а г- н Райнфелд отбеляза, че проблемите на Гърция представляват "вътрешнодържавен проблем и следва да бъдат разрешени посредством вземане на решения на вътрешно равнище".
<P>
Как гледа председателството на солидарността между държавите-членки, по-специално на тези от еврозоната, в случай на опасност от фалит на дадена държава? Счита ли за уместно предоставянето на правителствата на гаранции и заеми от ЕЦБ (Европейска централна банка), за да бъдат избегнати спекулативните явления и неблагоприятните последици от евентуалното отслабване на капацитета на държавите-членки за вземане на заеми и поддържания по такъв начин порочен кръг на държавния дълг?
<P>
Счита ли, че освен наказателните и ограничителни мерки, предвидени от ПСР (Пакт за стабилност и растеж), са необходими по-ефективни превантивни проверки и мерки за увеличаване на заетостта и растежа в задлъжнелите държави-членки, преди да изпаднат в твърде тежко икономическо положения?
<SPEAKER ID="318" NAME="Диего Лопес Гаридо" LANGUAGE="ES">
В договорите за Европейския съюз има ясно разделяне на компетентностите. Икономическите политики на държавите-членки са от общ интерес за Съюза, но същевременно националните бюджети са в компетентностите на всяка държава-членка.
<P>
Като имаме предвид, че в 16 държави от Съюза се използва единна валута и се предвижда броят им да се увеличи, тъй като идеята за паричен съюз присъства още в Договора от Маастрихт като най-всеобхватната възможна цел, съществува, разбира се, необходимост държавите-членки да спазват правилата по отношение на своя бюджет, защото това оказва влияние върху икономиката и паричната система като цяло.
<P>
Поради това е необходимо да се избягва прекомерният публичен дефицит, което е от значение за функционирането на икономическия и паричен съюз, като трябва да признаем, че от двата по-развит е паричният, а не икономическият съюз.
<P>
Поради това в Пакта за стабилност, преди време в Договора от Маастрихт и днес в член 123 от Договора за функционирането на Европейския съюз се забранява такъв дефицит или отпускането на кредити за покриването му от Европейската централна банка и централните банки на държавите-членки, чиято валута е еврото. В договора се казва също, че нито Съюзът, нито държавите-членки ще носят или поемат отговорност за задълженията на централната власт или други органи на публичната власт на друга държава-членка.
<P>
Ето защо всяка държава-членка трябва да гарантира дълговите си задължения, Съветът заяви, че всички държави-членки трябва да направят това и вярва, че Гърция и другите държави-членки ще вземат необходимите решения за коригиране на дисбаланса в своите икономики, за да се съхрани здравината на техните национални стопанства и на финансовата среда.
<P>
Трябва да си припомним, че процедурите при прекомерен дефицит предвиждат, когато е оправдано, надзор над икономическата политика. Съветът ще обсъди положението в Гърция, да се надяваме, през февруари. Възможно е, макар и в зависимост от правото на инициатива на Комисията, тогава да се приемат препоръки и да се създадат стратегии, чрез които Европейският съюз да изрази заинтересоваността и ангажираността си с трудното положение и обстановка, в които вероятно се намират някои държави-членки.
<SPEAKER ID="319" NAME="Rodi Kratsa-Tsagaropoulou" AFFILIATION="PPE">
(EL) Г-жо председател, г-н Лопес Гаридо, Вие ни припомнихте за членовете от Договора, които уреждат процедурата при прекомерен дефицит. Парламентът е запознат с тези членове. Имам чувството обаче, че бихте могли да ми предоставите повече информация за онова, което имаше предвид г-н Сапатеро, когато говореше за солидарност в еврозоната, за солидарност в страните с конкретни финансови проблеми. Има ли възможност за разискване на евентуална по-добра финансова координация между центъра и регионите по отношение на субсидиите? Има ли възможност за евентуална по-добра фискална координация, за да се избегне фискалният и социален дъмпинг, който вече обременява Европейския съюз и води до конкретни последствия за някои страни? Можете ли да ми кажете повече за изложеното по-рано от Вас във връзка с онова, което г-н Сапатеро имаше предвид под солидарност?
<SPEAKER ID="320" NAME="Диего Лопес Гаридо" LANGUAGE="ES">
Европейският съюз е регион от света, в който солидарността намира много видима практическа проява. Например в случая с Гърция или с моята страна, Испания, спрямо нас беше проявена висока степен на солидарност от страна на Европейския съюз чрез европейските фондове и чрез структурните фондове, които са съществени елементи от европейската политика на солидарност, която ще продължи.
<P>
Те не могат да се сравнят с нищо друго по света. Това даде възможност за постигане на значителен напредък на много страни - нещо, което облагодетелства страните като цяло и успоредно с това доведе до разкриването на пазари. В същото време бяха преведени определени суми за модернизацията на един регион. Това е много ясен пример за солидарност. Това са средства, които следва да бъдат използвани правилно и които се следят от Европейския съюз, което е напълно логично. Следователно солидарността е налице.
<P>
Друга форма на солидарност можем да разграничим съвсем ясно в Договора. Споменахте специално Договора. Той въвежда задължението държавите-членки да съгласуват икономическите си политики, социалните си политики и политиките си по заетостта. Това е ясно формулирано в член 5 от Договора за функционирането на Европейския съюз, където също така е изразена солидарността на Европейския съюз - в съвместното обсъждане и съвместното приемане на цели за постигане на координирана икономическа политика.
<P>
Много от настоящите проблеми в различни европейски страни, които са следствие от кризата, не биха били толкова сериозни, ако много преди това беше налице процес на икономическо обединение, защото процесът на икономическо обединение беше прекратен. Постигнат беше напредък в изграждането на валутния съюз, но не и на икономическия съюз и тясното взаимодействие за съгласуване на икономическата политика в Европейския съюз не се получи, а, казано накратко, точно то следва да се осъществи. Това е, което в крайна сметка се предлага в Договора.
<P>
Стратегията "Европа 2020", целите, по които следва да постигнем съгласие относно инвестициите в образованието, специализацията и разделението на труда, както и борбата с изменението на климата, са също елементи, по които предстои договаряне и проява на солидарност. И в това отношение солидарността е много ясно изразена на континента, в Европейския съюз, който следва винаги да е възможно най-сплотен. Но, разбира се, това не e пречка в Договора напълно логично да се изисква и търсене на отговорност от държавите-членки за размера на дълга им или за взетите от тях кредити. Това е отговорност на всяка държава. Налице е обаче цялостна среда, обхващаща пазара, социалните политики, структурните политики, регионалните политики и в бъдеще, надявам се, съгласуването на икономическите и социалните политики, както и на политиките на заетостта, която е несъмнено среда, благоприятстваща солидарността.
<P>
Това е най-подходящата, най-задълбочената и ефективна форма на политика на солидарност в Съюза.
<SPEAKER ID="321" NAME="Janusz Władysław Zemke" AFFILIATION="S&amp;D">
(PL) Искам все пак да задам един въпрос, защото Вие, г-н министър, казахте, че въпросът за много сериозното положение в Гърция ще бъде повдигнат по време на срещата на Комисията през февруари тази година. Вярно е, че кризата в Гърция е много тежка, но всички добре знаем, че тя може, за нещастие, да се разпространи. Искам да попитам следното: отделно от форума на Комисията дали не трябва да започнете по-съществени разговори с Европейската централна банка? Считам, че и тя е важна структура, която следва да бъде по-активна в това отношение - във връзка с положението в Гърция.
<SPEAKER ID="322" NAME="Диего Лопес Гаридо" LANGUAGE="ES">
Считам, че всяка институция си има своя област на работа. Това е една от най-важните характеристики на структурата на Европейския икономически и валутен съюз и то тази, която буди доверие.
<P>
Вярно е, че Съветът ще обсъжда случая с Гърция, което е съвсем логично като се има предвид, че тя е една от държавите-членки на Съюза, и очевидно онова, което се случва в друга европейска страна, засяга всички ни. Влияе ни случващото се в страни извън Европа, та камо ли там, където има единен пазар и единна валута на 16 държави.
<P>
Логично е това да се разисква в границите, предвидени в Договора, и нещо повече - да се върши въз основа на бюджетна и икономическа стратегия, която се счита за подходяща предвид настоящите обстоятелства и която в този случай се препоръчва на Гърция, тъй като несъмнено стратегията ще е от полза за страната.
<P>
Европейската централна банка има свои собствени задължения съгласно Договора - задължения, свързани с финансовата стабилност и ценовата устойчивост, разглеждани от независима позиция. Независимостта на Европейската централна банка е основен принцип на Европейския съюз, който придава голяма надеждност на нашата икономическа и финансова система и на общата ни валута - еврото. Критерият за независимост следва да се спазва, тъй като той е фундаментален елемент на икономическия и валутен съюз, който приехме преди няколко години в Европейския съюз.
<SPEAKER ID="323" NAME="Председател">
Г-н министър, много Ви благодаря за участието в тази първа сесия с време за въпроси в рамките на Вашето председателство.
<P>
Въпросите, на които не беше отговорено поради липса на време, ще получат писмен отговор (вж. приложението).
<P>
Времето за въпроси приключи.
<P>
(Заседанието, прекъснато в 19,15 ч., се възобновява в 21,00 ч.)
