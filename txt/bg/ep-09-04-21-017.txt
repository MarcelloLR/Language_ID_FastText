<CHAPTER ID="017">
Общи правила за вътрешния пазар на електроенергия - Агенция за сътрудничество между енергийните регулатори - Достъп до мрежата за трансграничен обмен на електроенергия - Вътрешен пазар на природен газ - Условия за достъп до преносни мрежи за природен газ - Горивна ефективност: етикетиране на гуми - Енергийни характеристики на сградите (разискване)
<SPEAKER ID="075" NAME="Председател">
Следващата точка е общото разискване по следните въпроси:
<P>
препоръка за второ четене на г-жа Morgan, от името на комисията по промишленост, изследвания и енергетика, относно общата позиция на Съвета с оглед приемането на директива на Европейския парламент и на Съвета относно общите правила за вътрешния пазар на електроенергия и за отмяна на Директива 2003/54/ЕО (14539/2/2008 - C6-0024/2009 -;
<P>
препоръка за второ четене на г-н Chichester, от името на комисията по промишленост, изследвания и енергетика, относно общата позиция на Съвета с оглед приемане на регламент на Европейския парламент и на Съвета за създаването на Агенция за сътрудничество между енергийните регулатори (14541/1/2008 - C6-0020/2009 -;
<P>
препоръка за второ четене на г-н Vidal-Quadras, от името на комисията по промишленост, изследвания и енергетика, относно общата позицията на Съвета с оглед приемането на регламент на Европейския парламент и на Съвета относно условията за достъп до мрежата за трансграничен обмен на електроенергия и за отмяна на Регламент (ЕО) № 1228/2003 (14546/2/2008 - C6-0022/2009 -;
<P>
препоръка за второ четене на г-н Mussa, от името на комисията по промишленост, изследвания и енергетика, относно общата позиция на Съвета с оглед приемане на директива на Европейския парламент и на Съвета относно общите правила за вътрешния пазар на природен газ и за отмяна на Директива 2003/55/ЕО (14540/2/2008 - C6-0021/2009 -;
<P>
препоръка за второ четене на г-н Папаризов, от името на комисията по промишленост, изследвания и енергетика, относно общата позиция на Съвета с оглед приемането на регламент на Европейския парламент и на Съвета относно условията за достъп до преносни мрежи за природен газ и за отмяна на Регламент (ЕО) № 1775/2005 (14548/2/2008 - C6-0023/2009 -;
<P>
доклад на г-н Belet, от името на комисията по промишленост, изследвания и енергетика, относно предложението за директива на Европейския парламент и на Съвета относно етикетирането на гуми по отношение на горивната ефективност и други съществени параметри - C6-0411/2008 -;
<P>
доклад на г-жа Ţicău, от името на комисията по промишленост, изследвания и енергетика, относно предложението за директива на Европейския парламент и на Съвета относно енергийните характеристики на сградите (преработена) - C6-0413/2008 -.
<SPEAKER ID="076" NAME="Eluned Morgan" LANGUAGE="EN">
Г-жо председател, този енергиен пакет е кулминацията на години усърдна работа, като Парламентът може да бъде много горд от промените, които сега ще бъдат осъществени. По-специално следва да бъдем горди от факта, че потребителите на енергия в Европейския съюз сега за пръв път са поставени в центъра на разискването за енергетиката и въпросът за енергийната бедност сега се признава на европейско равнище. Разгледан е присъщият конфликт на интереси, който възниква, когато дружество притежава както преноса, така и производството на енергия като регулаторният режим, уреждащ енергийните пазари, е подсилен.
<P>
Директивата за електроенергията, по която бях докладчик, е част от пакет от пет мерки, които целят подобрения в начина, по който работят пазарите на електроенергия и газ на целия континент, за да се гарантира, че пазарите са по-добре интегрирани и работят по по-справедлив и по-малко дискриминационен начин.
<P>
Позволете ми да изкажа благодарност за силното сътрудничество от страна на другите докладчици по този пакет, както и от докладчиците в сянка, Комисията и чешкото председателство, за това че ни помогнаха да доведем до край това разискване, което понякога беше изпълнено с множество предизвикателства.
<P>
Законодателството съдържа множество нови мерки за защита на потребителите, включително такива, които да гарантират, че потребителите могат да сменят доставчиците в рамките на три седмици, осигуряването във всяка държава-членка на независима и надеждна система за жалби и правото на компенсации, ако нивата на услугата не са постигнати. Това законодателство също така гарантира, че до 2022 г. всяко домакинство в Европейския съюз ще бъде снабдено с така наречените "интелигентни електромери". Интелигентните електромери ще дадат възможност на потребителите да контролират по-добре своето енергопотребление и да повишат енергийната ефективност, като така помагат за намаляване на енергийните разходи и намаляване на въглеродните емисии.
<P>
По инициатива на Европейския парламент новото законодателство включва също специални защитни мерки за уязвими потребители на енергия, а въпросът за енергийната бедност сега за пръв път ще трябва да бъде приет съвсем сериозно.
<P>
Искам да попитам члена на Комисията Пиебалгс дали сега ще поеме ангажимент в бъдеще енергийната рамка на ЕС, която съдържа мерки за сигурност на доставките, устойчивостта и конкурентоспособността, да включва и четвърто направление - това на достъпността - към всички бъдещи предложения в областта на енергийната политика. Неотдавнашен доклад, изготвен с подкрепата на ЕС, направи заключението, че до 125 милиона граждани са засегнати от енергийна бедност. Държавите-членки сега трябва да предприемат подходящи мерки, които да предотвратят стотици - ако не и хиляди - жертви в най-бедните домакинства из целия континент. Също така ще станем свидетели на края на дискриминационно ценообразуване при авансовите електромери.
<P>
Най-спорната част от пакета беше съсредоточена върху това дали съществува необходимост от пълно отделяне на собствеността на енергийните пазари - с други думи, пълно разделяне на системите за пренос от тези за производство. Пазарната структура в някои държави-членки предопределя монополът, от който се ползват оператори на преносни системи, които притежават и средствата за производство на електроенергия, да не предлага никакъв стимул за насърчаването на участието на други играчи на пазара, като така се подкопава конкуренцията. Сега Парламентът прие компромис, който ще даде възможност да бъдат притежавани както преносът, така и производството, при условие че видим взаимен контрол и възпиране, които да гарантират премахването на присъщия конфликт на интереси, който възниква. Много от нас с неохота приеха компромиса, тъй като ние считаме, че перспективата е към отделяне на едро, а тези интегрирани дружества е много вероятно да се разделят независимо от тази директива.
<P>
Усилията на Комисията да оповести злоупотребите на някои дружества започва да дава резултати, като примерите включват фирми като E.ON и RWE, които се съгласиха да продадат своите преносни мрежи след антитръстови разследвания. Ние също така ще станем свидетели и на укрепване на националните регулаторни органи.
<P>
Искам да благодаря на всички за сътрудничеството и считам, че следва да се гордеем с направеното от нас за потребителите от ЕС.
<SPEAKER ID="077" NAME="Giles Chichester" LANGUAGE="EN">
Г-жо председател, надявам се този пакет да е пример по-скоро за това, че "на третия път ще стане", отколкото за "текуща работа". Според мен Агенцията за сътрудничество между енергийните регулатори занапред ще играе ключова роля за осъществяването на вътрешния пазар на газ и електроенергия, към който отдавна се стремим.
<P>
По време на тристранното обсъждане на преговорите за мен стана ясно, че подобренията, предложени от мен от името на Парламента, са от съществено значение за съществуването на справедливи и ефективни енергийни пазари. Моята цел е създаването на агенция, разполагаща с по-голяма независимост и повече правомощия за вземане на решения. И по-специално, ако тя трябва да допринася ефективно за развитието на единен, конкурентен енергиен пазар, Агенцията се нуждае от повече правомощия, за да се бори с трансгранични проблеми и да насърчава ефективното сътрудничество между операторите на преносни системи (ОПС) и националните регулаторни органи (НРО).
<P>
При наличието на повече правомощия обаче следва да има и по-висока степен на подотчетност и прозрачност. Имам предвид общовалидния принцип, че следва да увеличим степента на независимост на Агенцията, за да я направим както по-ефективна, така и заслужаваща повече доверие чрез прибавяне на още начини за нейното отчитане, по-специално пред Парламента. Считам, че това ще се случи.
<P>
Следва да кажа, че редица от ролите, които сме отредили на Агенцията, изглеждат по-скоро консултативни, отколкото конкретни. Опитахме да създадем възможности за новаторски регламент, като привлечем вниманието към области, в които е необходимо да се предприемат действия, но Агенцията не разполага със съответните правомощия, за да направи това.
<P>
Позволете ми, на първо място, да изтъкна нарасналия брой на форми на отчетност, който договорихме. Директорът на агенцията ще се явява пред съответната комисия на Парламента както преди своето назначаване, така и по време на неговия или нейния мандат, за да направи изявление и да отговаря на въпроси. Също така председателят на Съвета на регулаторите може да присъства на заседанията на съответната комисия и да направи отчет за работата на съвета. Парламентът получи правото да номинира двама от членовете на управителния съвет. Всичко това предоставя на Агенцията форум в публичното пространство, за да бъде чуто мнението й по избрани от нея въпроси.
<P>
Относно ролите, които споменах, считам, че: наблюдението на вътрешните пазари на газ и електроенергия; участието в разработването на мрежовите кодекси; приносът за прилагането на насоките относно трансевропейските енергийни мрежи; наблюдаването на напредъка в изпълнението на проекти за създаване на нов капацитет при междусистемните връзки; правото да взема решения за освобождаване от изискванията за инвестиции в инфраструктурата; наблюдаването на изпълнението на 10-годишните инвестиционни планове за мрежи; и правото да дава становища и препоръки на ОПС - заедно с други аспекти, които нямам време да изброявам, ще предоставят на Агенцията достатъчно възможности да предизвика промяна.
<P>
Накрая, внесохме изисквания за оптимизиранe на процеса на вземане на решения. Надявам се, че Агенцията ще се справи достойно с предизвикателствата, пред които я изправяме. Също така създадохме възможността Комисията да представи доклада си за работата на Агенцията и да направи предложения относно нови задачи и роли, които Агенцията може да изпълнява с оглед на натрупания опит.
<P>
Искам да благодаря на нашите колеги докладчици, на другите две институции, и по-специално на члена на Комисията за тяхната усилена и конструктивна работа за постигането на окончателния пакет от компромиси. Надявам се, че фактът, че съм поканен да се изкажа втори поред, а не пети, е безспорно признание за истинското значение и важността на предложението.
<SPEAKER ID="078" NAME="Alejo Vidal-Quadras" LANGUAGE="EN">
Г-жо председател, в началото искам да изкажи най-искрените си благодарности на докладчиците, докладчиците в сянка, на г-н члена на Комисия Пиебалгс и посланика Reinišová за отличното сътрудничество през първите три месеца на годината. Това сътрудничество е основният двигател за постигането на добрия резултат, който ще подложим на гласуване тази седмица. Преговорите бяха дълги, сложни и на моменти тежки, но считам, че успяхме да постигнем споразумение, което удовлетворява всички страни.
<P>
Що се отнася до целия пакет във вида, в който е договорен, Парламентът може да се гордее с окончателния текст. Безспорно е, че много силното споразумение на първо четене относно разделянето на собствеността даде на преговарящия екип голямо предимство по време на разговорите. Това ни позволи да постигнем много по-строга регулаторна рамка, по-специално в държави, в които действа моделът на независими оператори на преносни мрежи (ОПС), където ще бъдат разширени компетенциите на националните регулатори, които ще бъдат независими както от правителствата, така и от промишлеността. Новата роля ще намали риска от неконкурентно поведение, особено при обстоятелства, при които вертикално интегрирани дружества злоупотребяват с положението си, за да спрат инвестициите в нов капацитет.
<P>
Освен това е постигнато споразумение относно клаузата за прегледите, която ще ни позволи след няколко години да проверим дали всички модели отговарят на нашите цели за постигане на изцяло конкурентен и законово уреден пазар. Значително увеличихме и броя на разпоредбите относно защитата на потребителите във връзка с, наред с останалото, съдържащата се в сметките информация и по-добри условия за смяна на доставчиците.
<P>
И накрая, друг голям успех е въвеждането на нова разпоредба в клаузата относно трети страни, според която сертифицирането на ОПС от трета страна сега може и да бъде отказано, ако е застрашена сигурността на доставките в ЕС като цяло или в отделна държава-членка, различна от държавата, в която е внесена молбата за сертифициране.
<P>
По отношение на регламента за електроенергията, искам да изясня, че този регламент играе ключова роля, тъй като предоставя на държавите-членки необходимите средства за значително увеличаване на капацитета при междусистемните връзки в рамките на ЕС чрез разработването и утвърждаването на задължителни мрежови кодекси, които се прилагат от всички ОПС при обмен, като по този начин премахва една от основните физически бариери пред завършването на вътрешния пазар на електроенергия.
<P>
Текстът, по който е постигнато споразумение, също така засилва ролята на Агенцията за сътрудничеството между енергийните регулатори в този процес, в съответствие с първото четене в Европейския парламент. Трябва да призная, че Парламентът се надяваше да бъде създадена една много по-амбициозна агенция. Въпреки това разбираме, че това е само първата крачка в един дълъг процес на интегриране на регулаторните рамки.
<P>
Успяхме да включим нова разпоредба, според която Агенцията ще може да предлага основните критерии, които да бъдат включени в процеса на предоставяне на освобождавания за нови междусистемни връзки. Това е от особена важност в случая, тъй като това е една от основните пречки, пред която се изправят инвестиращите в нов капацитет, когато имат отношения с други държави-членки. Необходимостта да следват няколко различни регулаторни процедури понякога може да доведе до объркващи резултати и да отблъсне инвеститори - да вземем например проекта "Набуко".
<P>
Регламентът също така създава Европейска мрежа от оператори на преносни системи за електроенергия ("ЕМОПС за електроенергия") и й възлага определена роля - да отговаря за изготвянето на мрежовите кодекси, които трябва да бъдат предоставени на Агенцията, и да разработи координирани механизми за действие в извънредни ситуации, каквито са спиранията на доставките за целия Европейски съюз, на които бяхме подложени в близкото минало.
<P>
Искам в заключение да благодаря на целия технически екип, чиято работа ни позволи сега да разполагаме със споразумение, за което в самото начало на преговорите на моменти губехме надеждата, че може да бъде постигнато.
<SPEAKER ID="079" NAME="Antonio Mussa" LANGUAGE="IT">
Г-жо председател, госпожи и господа, искам да благодаря на чешкото председателство, Комисията, г-жа Niebler, в качеството й на председател на комисията по промишленост, изследвания и енергетика, на моите колеги докладчици по енергийния пакет, на докладчиците в сянка и на секретариата на комисията, включително на всички длъжностни лица, за тяхното съдействие и за демонстрираните от тях умения в процеса на работа по тази тема.
<P>
Всички ние можем и следва да се гордеем с резултата, който постигнахме. Аз определено се гордея, като си помисля за свършената от мен работа, откакто "наследих" директивата на вътрешния пазар на природен газ, при наличието на проблеми, за които нямаше лесно решение. Щастлив съм, че моят втори мандат като член на ЕП съвпадна със заключителния етап на този пакет, който според мен е един от най-важните въпроси, разглеждани през настоящия мандат, и освен това ще бъде от полза за нашия електорат, гражданите на Европа.
<P>
Директивата за природния газ, която ще влезе в сила от 2011 г., внася съществени новости в сектора: един от важните резултати, който следва да бъде изтъкнат, е фактът, че е постигнато включването на опцията за независим оператор на преносна мрежа. Това ще отвори пазарите и ще гарантира, че има реален напредък в посока на изграждането на система, която действително ще позволи на Европейския съюз да говори в един глас по въпросите на енергетиката. Системата на независими оператори на преносни мрежи е истинската новост в пакета и именно това е областта, за която може да се каже, че Европейският парламент постигна най-добър резултат.
<P>
Новата директива за природния газ придава голямо значение на органите, регулиращи газовия сектор, и на Агенцията. Директивата легитимира органите във възложената им роля, по-специално в държавите, където те трябва да започнат дейността си от нулата. Поради това от ключово значение е фактът, че посочихме ролята и отговорностите на тези органи и им предоставихме широки пълномощия, тъй като те имат трудната задача да контролират общия енергиен пазар.
<P>
Друг детайл, който беше прибавен в етапа на тристранните разговори, е освобождаването от общите правила на т.нар. "затворени" системи, като например летища, болници, гари, промишлени обекти и др., които, поради своето специфично естество на индивидуалните им характеристики, са обект на по-преференциална система. Това е пример за вниманието, което проявява новата директива спрямо нуждите на европейските граждани.
<P>
Според мен, именно европейските граждани са тези, които наистина ще имат полза от настоящата директива, тъй като чрез използването на "интелигентни" електромери те ще имат достъп до цялата информация, свързана с техните сметки, и ще могат да се възползват от най-доброто предложение на пазара и да изберат своя доставчик въз основа на най-добрата цена, защото, макар и да е вярно, че ще бъдат необходими няколко години, за да видим ефекта от настоящата либерализация, все пак не може да се отрече, че навлизането на нови оператори на пазара ще доведе до спад на цените и по-благоприятни пазарни условия за гражданите на ЕС.
<P>
Друг важен елемент е приемането на европейска система от преносни мрежи, която ще гарантира на европейските граждани сигурност на доставките от природен газ. Всичко това зависи и от укрепването и създаването на нова инфраструктура от рода на съоръжения за регазификация и съхранение, която ще бъде движещата сила зад третия пакет. Следователно това, което е необходимо, е отварянето на един конкурентен пазар, гарантирането на дългосрочни инвестиции и договори с фирми от сектора, особено в новите държави-членки, където създаването на нова инфраструктура ще позволи и разрешаването на отдавна съществуващи проблеми, свързани с енергийната зависимост.
<P>
Защитата на по-силно уязвимите потребители е взета предвид като на националните и регионални органи е предоставена възможността да гарантират техните доставки от природен газ в най-критичните моменти. Успешният край при изготвянето на настоящата директива за природния газ и на енергийния пакет като цяло още веднъж подчертава ролята на ЕС и неговите институции като действащи от името на европейските граждани.
<SPEAKER ID="080" NAME="Атанас Папаризов">
докладчик. - Уважаема госпожо председател, уважаеми господин комисар, на първо място бих искал да изразя своето удовлетворение, че бе постигнато съгласие между Европейския парламент и Съвета по Третия енергиен пакет, включително по Регламента по условията за достъп до газопреносните мрежи, по който съм докладчик. Бих искал да отбележа приноса на чешкото председателство и активната подкрепа на Европейската комисия за намиране на общи решения.
<P>
В областта на достъпа до газопреносните мрежи, целите на Третия енергиен пакет са постигнати. Създадена е основата за изграждането на общ европейски енергиен пазар, основаващ се на правила, детайлно разписани в мрежови кодекси със задължителен характер. Увеличени са възможностите за развитие на регионалното сътрудничество, където наред с европейската мрежа на операторите на преносни системи и националните регулатори, съществена стимулираща роля ще има и Агенцията за сътрудничество между енергийните регулатори.
<P>
Значително се повишава сигурността на доставките и се стимулира изграждането на нова инфраструктура чрез разработването от европейската мрежа на операторите на десетгодишен мрежов инвестиционен план, чието изпълнение се контролира от националните регулатори и се наблюдава от Агенцията. Дава се възможност на всички участници на пазара чрез ясно разписани процедури да участват в разработването на мрежовите кодекси и да предлагат тяхното изменение, в случай че практиката покаже такава необходимост. Засилват се условия за конкуренция между доставчиците чрез по-стриктни правила относно информацията и прозрачността на дейността на преносните оператори.
<P>
Бих искал особено да благодаря на участниците в преговорите за подкрепата за предложенията, които направих по отношение на десетгодишния инвестиционен план и на развитието на регионалните инициативи за сътрудничество. Освен това съм удовлетворен, че в резултат на проведените преговори бе постигнат по-добър баланс между правомощията на европейската мрежа на операторите на преносни системи, на Агенцията за сътрудничество между националните регулатори и на Европейската комисия с цел осигуряване изграждането на функциониращ, ефективен и конкурентен пазар.
<P>
Специално бих искал да подчертая, че работата по петте законодателни акта от Третия енергиен пакет се осъществяваше в тясна взаимовръзка. Така бе създадена обща рамка, където отделните елементи се допълват и усилват един друг. Бих желал да отбележа значимия резултат от активната съвместна дейност с моите колеги докладчици - г-жа Eluned Morgan, господата Mussa, Vidal-Quadras и Chichester. Отправям своите благодарности към докладчиците в сянка, които на всички етапи на преговорите допринасяха с конструктивни и много полезни предложения. Специално благодаря и на председателя на комисията ITRE и на неговия секретариат.
<P>
Уважаема госпожо председател, 2009 година започна с прекъсването на доставките на газ за България и Словения, с рязкото им намаляване за други държави от Централна и Източна Европа. Считам, че на основа на Третия енергиен пакет, неочакваните предложения от Европейската комисия за даване на ново съдържание на Директивата за сигурността на доставките на газ, както и чрез проектите за свързване на газопреносните мрежи, подкрепени от Плана за икономическо възстановяване, в края на 2008 година Европейският съюз ще бъде готов да противодейства с повече материални възможности и с по-голяма солидарност на евентуални нарушения на доставките. Постигнатите резултати ми дават основание да призова всички колеги да подкрепят на второ четене представения ви общ текст със Съвета.
<SPEAKER ID="081" NAME="Ivo Belet" LANGUAGE="NL">
Въпреки неудачното решение етикетирането на гуми по отношение на горивната ефективност да бъде поставено в днешния дневен ред между електроенергията и природния газ, ние обсъждаме важни и доста конкретни мерки, които са от непосредствена значение за всеки потребител, всеки водач - на практика за повечето от нас в Европа.
<P>
Това е конкретна мярка, която ще струва малко или нищо и която значително ще допринесе за постигане на нашите амбициозни цели по отношение на климата. Автомобилните гуми - не съм сигурен дали сте наясно с това - са причина за 20 % до 30 % от общия разход на гориво на автомобила. Поради това е логично, че в тази област съществува огромен потенциал за енергийна ефективност и спестяване.
<P>
Какви са конкретните стъпки, които възнамеряваме да предприемем? Ще се опитаме да насърчим всички водачи на автомобили, което означава почти всички хора, от сега нататък да следят за енергийната ефективност и шумовите емисии на гумите Няма да задължаваме никого, само ще информираме хората, както правим в момента с хладилниците например посредством лесно разбираем етикет или стикер. Кой би искал да се движи с автомобил с гуми от клас "B" или "C", ако може да използва и щадяща околната среда версия от клас "A"? Освен това гума от клас "A" e в по-голяма степен икономически ефективна в дългосрочен план. Това се нарича чиста печалба, печели потребителят и, преди всичко, печели околната среда.
<P>
Искам да ви назова едно число: оценка на въздействието показа потенциал за спестяване в размер до 1,5 млн. тона въглероден диоксид. Това се равнява на премахването на емисиите от въглероден диоксид на почти 1 млн. леки автомобили от европейските пътища. Щом тази мярка набере скорост, емисиите от въглероден диоксид на 1 млн. леки автомобили ще бъдат елиминирани - доста впечатляващо.
<P>
Производителите на гуми също ще спечелят, разбира се. Излишно е да казвам - това се подразбира - че проведохме консултации с представители на сектора, когато предложихме тази мярка. Естествено няма смисъл да се налага ново законодателство на един сектор, който е доста сериозно засегнат от кризата в автомобилния сектор, ако това включва допълнителни разходи и бюрокрация. Това са силни аргументи и този факт не може просто да бъде пренебрегнат. Директивата относно етикетирането е от полза и за производителите на качествени автомобилни гуми. Ето защо придаваме толкова голяма важност на това да се следи за нейното прилагане, което е от ключово значение за създаването на равнопоставени условия, с разликата, че е на високо равнище.
<P>
Не е необходимо да се споменава, че ползата за околната среда никога не следва да бъде за сметка на безопасността, и поради тази причина внесохме изменения в тази насока. Разбира се, безопасността остава наш водещ приоритет, когато става дума за автомобилни гуми.
<P>
Следва да добавя кратък коментар относно критерия за шумови емисии. Той също е включен, тъй като, както знаете, шумовото замърсяване е едно от проклятията на нашето време. Поради това аз горещо приветствам в тази връзка факта, че включихме предпазлив и изпълним критерий с цел да продължим да намаляваме шумовото замърсяване, но, както вече споменах, никога за сметка на безопасността на автомобила и гумите.
<P>
Следва да завърша изказването си с няколко думи относно сроковете. Според мен постигнахме амбициозен, но все пак разумен компромис. Разбира се, разчитаме на производителите на автомобилни гуми, както беше и в случая с емисиите на въглероден диоксид на автомобилите, да пуснат много по-скоро на пазара продукти, които ще изпълняват най-строгите екологични стандарти.
<SPEAKER ID="082" NAME="Silvia-Adriana Ţicău" LANGUAGE="RO">
Г-н член на Комисията, госпожи и господа, сградите изразходват 40 % от първичната енергия и произвеждат 40 % от емисиите на парникови газове. Поради това спешното прилагане на мерки за подобряване на енергийните характеристики на сградите е най-надеждният, най-бързият и свързаният с най-малко разходи начин за намаляване на емисиите от парникови газове. Подобряването на енергийните характеристики на сградите обаче предлага също така огромен потенциал за икономическото възстановяване на ЕС чрез създаването на над 250 000 нови работни места, чрез инвестициите, необходими за популяризиране на възобновяемите енергийни източници и ефективните в енергийно отношение сгради, и, не на последно място, чрез подобряване на качеството на живот на европейските граждани, посредством намаляване на разходите им за комунални услуги.
<P>
Новото предложение на Комисията за изменение на съществуващата директива предвижда: премахването на границата от 1000 м2; определянето на някои минимални изисквания по отношение на енергийните характеристики на сградите и започването на процес на сближаване на минималните изисквания, установени на национално ниво; популяризирането на сгради, които произвеждат на място количество енергия от възобновяеми източници, равно на изразходваната първична енергия; и финансирането от публични средства само на сгради, които отговарят на минималните изисквания по отношение на енергийните характеристики.
<P>
Парламентът внесе следните важни изменения: разширяване на обхвата на директивата, за да бъдат включени системите за централно отопление и охлаждане; засилване на ролята и стандартизиране на формата на сертификатите за енергийните характеристики на сградите; изработване на обща методология за определяне на минималните изисквания по отношение на енергийните характеристики; прилагане в случай на препоръки от публични институции, съдържащи се в сертификата за енергийна ефективност през периода на неговата валидност, на нови разпоредби относно предоставянето на информация на потребителите и обучението на одитори и експерти; както и издаването от 2019 г. на разрешителни за строеж на сгради, произвеждащи на място енергия от възобновяеми източници в количества, не по-малки от количествата енергия, произведена от конвенционални източници, заедно с въвеждането на нови разпоредби за инспектиране на системите за отопление или охлаждане.
<P>
Приканвам моите колеги да посетят изложбата, посветена на сгради от този тип - сгради с нулево нетно потребление - която се провежда в Европейския парламент и е организирана съвместно със Световния фонд за дива природа (WWF).
<P>
Въпреки че директивата относно енергийните характеристики на сградите е в сила от 2002 г., нейното прилагане в отделните държави-членки до момента не е задоволително. Държавите-членки посочиха недостига на средства като основна пречка за правилното прилагане на директивата. Поради тази причина Европейският парламент предложи: мерките за подобряване на енергийните характеристики на сградите да бъдат финансирани от Европейския фонд за регионално развитие; да бъде създаден Европейски фонд за енергийна ефективност на сградите; да бъдат популяризирани възобновяемите енергийни източници с участието на Европейската инвестиционна банка (ЕИБ), Европейската комисия и държавите-членки; възможността да се ползва намалена ставка на ДДС за услуги и продукти, свързани с подобряване на енергийните характеристики на сградите; разработването на национални програми, които помагат за увеличаване на енергийната ефективност на сградите чрез заимстване на финансови инструменти и някои специфични данъчни мерки.
<P>
Не на последно място, искам да благодаря на докладчиците в сянка, техническия екип на комисията по промишленост, изследвания и енергетика, както и на екипа по Обща външна политика и политика на сигурност (ОВППС) в споменатата комисия, с който работих изключително добре. Очаквам с интерес изказванията на моите колеги.
<SPEAKER ID="083" NAME="Андрис Пиебалгс" LANGUAGE="EN">
Г-жо председател, не е лесно в рамките на пет минути Комисията да отговори на седем отлични доклада, но не следва да пропускам възможността да благодаря на всички докладчици - г-жа Morgan, г-жа Ţicău, г-н Chichester, г-н Vidal-Quadras, г-н Mussa, г-н Папаризов и г-н Belet - както и на всички докладчици в сянка. Също така искам да благодаря на г-жа Niebler, която наистина положи сериозни усилия, за да ни даде възможност да разгледаме този доклад в много малък интервал от време.
<P>
Ще започна с вътрешния енергиен пазар, защото преди две години започнахме с една амбициозна цел: да създадем наистина конкурентен и действителен европейски енергиен пазар в интерес на гражданите на Европейския съюз. Средството за постигането на тази цел е третият пакет относно вътрешния енергиен пазар, който засяга природния газ и електроенергията.
<P>
Днес сме близо до приемането на пакета, следователно и до постигането на целта. Тристранните разговори завършиха с успех, след като беше постигнат компромис. Комисията напълно подкрепя този компромис. Ако бъде приет утре в пленарна зала, той ще предостави на Европейския съюз ясната нормативна рамка, необходима за гарантирането на правилното функциониране на вътрешния пазар и за насърчаването на така нужните инвестиции.
<P>
На първо място, той ще улесни трансграничната търговия с енергия чрез създаването на Агенция за сътрудничество между националните енергийни регулатори, която ще има правомощията да взема решения със задължителен характер, за да допълни дейността на националните регулатори. Това гарантира правилното разглеждане на трансграничните въпроси и позволява на Европейския съюз да развие истинска европейска мрежа.
<P>
На второ място, новото законодателство ще насърчава трансграничното и регионално сътрудничество и инвестициите чрез нова Европейска мрежа от оператори на преносни системи. Мрежовите оператори в ЕС ще си сътрудничат и ще разработват мрежови кодекси и стандарти за сигурност, и освен това ще планират и координират инвестициите, необходими на равнище ЕС.
<P>
На трето място, законодателството ще осигури по-ефективен правен надзор от страна на националните регулатори, който ще бъде независим в много по-голяма степен и ще разполага с всички необходими средства.
<P>
Четвърто, то гарантира ефективно отделяне на производството и преноса на енергия, така че да премахне всякакви конфликти на интереси, да насърчава инвестициите в мрежата и да предотврати дискриминационно поведение.
<P>
Законодателството също така ще осигури по-голяма прозрачност, с което ще гарантира равен достъп до информацията, като ще направи ценообразуването по-прозрачно, ще повиши доверието в пазара и ще помогне да се избегне всяка възможност за манипулиране и какъвто и да е вид манипулиране на пазара.
<P>
Тук не става дума само за осигуряване на правилно функциониращ пазар, а в по-общ план да се гарантира, че ЕС е способен да се справи с предизвикателствата, пред които сме изправени в областта на енергетиката, изменението на климата, нарасналата зависимост от вноса, сигурността на доставките, конкурентоспособността в световен мащаб.
<P>
По-специално, функциониращият вътрешен пазар е един от ключовите елементи в усилията на ЕС да се бори срещу изменението на климата. Ако няма конкурентен пазар на електроенергия, дадена схема за търговия с емисии никога не ще може да функционира правилно, а намеренията ни по отношение на енергията от възобновяеми източници няма да се увенчаят с успех.
<P>
Постигнатият компромис също така балансира добре между позициите на Парламента и на Съвета. Докладчиците вече ви представиха основните елементи, по отношение на които постигнатият политически компромис укрепва общата позиция, приета от Съвета през януари 2009 г.
<P>
Искам да изтъкна няколко въпроса от ключово значение.
<P>
Призивът на Парламента за по-голяма защита на потребителя и борбата срещу енергийната бедност сега е съхранен в законодателни текстове. Осигуряват се "интелигентни" електромери, които позволяват на потребителите да получават прецизна информация относно консумираната от тях енергия и стимулират енергийната ефективност, като целта е да бъдат обхванати 80 % от потребителите до 2020 г. Правомощията и независимостта на националните регулатори са засилени, както и правомощията на Агенцията, а правилата относно ефективното отделяне са направени по-ефикасни.
<P>
Най-важното е, че ставаме свидетели на развитие по места. Много дружества преструктурираха своята дейност и начина, по който се отнасят към мрежите и потребителите. Днес на изложението в Хановер видях, че има сериозен напредък по отношение на "интелигентните" електромери и дружествата възприемат тези решения.
<P>
Енергийната ефективност определено е една от ключовите политики на европейската политика в областта на енергетиката. Секторът на строителството все още разполага със сериозен потенциал за по-нататъшно подобряване на енергийната си ефективност, като в същото време създава нови работни места и стимулира растежа.
<P>
Горещо благодаря на Парламента за неговата подкрепа по отношение на предложението на Комисията за преработка на директивата относно енергийните характеристики на сградите. Обсъжданията и предложенията показват, че Парламентът споделя целите на тази политика и иска да подобри значително настоящите характеристики. Това не е лесна област, тъй като тя се характеризира с голяма степен на субсидиарност, така че трябва да постигнем добър баланс. Директивата осигурява рамка за подобряване на енергийните характеристики на сградите в ЕС.
<P>
Изясняват се много аспекти, като например критериите относно метода на оптимални разходи, изискванията относно механизмите за контрол и много определения, което засилва ефекта от директивата.
<P>
Съществува и въпросът за инструментите за финансиране, които са от голямо значение за насърчаването на мерките за енергийна ефективност, но с тях трябва да се занимаем в съответните закони и инициативи. Следователно директивата за строителството е ограничена по отношение на това, което може да направи във връзка с финансовите и фискални въпроси.
<P>
Високоефективните сгради, независимо дали ги наричаме сгради с нулево потребление на енергия или сгради от следващо поколение, са нов елемент, включен в директивата от Комисията.
<P>
Много важно е тази разпоредба да бъде формулирана амбициозно, но и реалистично, както и да разполага с известна гъвкавост, като се има предвид разнообразието от климатични и икономически условия в ЕС. Уеднаквени изисквания от типа на сгради с нулево потребление на енергия всъщност няма да изпълняват това условие и поради това ще бъдат излишни.
<P>
Хармонизирането е от ключово значение за вътрешния пазара. Напълно подкрепям желанието на Парламента да разполагаме с единна методология за изчисляване на равнищата на оптимални разходи на изискванията. Въпреки това предписването на обща методология за изчисляване на енергийните характеристики само по себе си може да бъде контрапродуктивно, като ще предизвика забавяне на прилагането на директивата с няколко години, поради сложността на строителните кодекси на държавите-членки.
<P>
Следователно това е сложно и трудно законодателство, но аз много разчитам на Парламента да засили този правен инструмент.
<P>
Докладчикът също така се изказа относно автомобилните гуми, които могат да играят съществена роля за намаляването на енергийната интензивност и емисиите на автомобилните превози. Комбинираното въздействие на това предложение и на законодателството относно типовото одобрение на гумите следва да доведе до спестяване на гориво в размер на около 5 % от общия разход на автомобилния парк на ЕС до 2020 г. Предложението ще осигури на потребителите стандартизирана информация относно горивната ефективност. Също така то ще предостави информация относно сцеплението с влажна повърхност, което е друг ключов показател по отношение на гумите, и външния шум при търкаляне. По този начин етикетите ще насочат пазара в посока на гуми с по-добри показатели, като в същото време ще се избегне опасността подобренията в един аспект да бъдат постигнати за сметка на други аспекти.
<P>
Докладът, който ще бъде подложен на гласуване тази седмица, ще добави някои съществени подобрения към първоначалното предложение, като например замяната на директива с регламент, което ще намали разходите по транспонирането и ще гарантира, че за всички ще важи една и съща дата за прилагането на етикета. Включването на зимните гуми в обхвата на етикета, при приемането на специално класифициране възможно най-скоро, също ще бъде от полза за онези, които шофират в условия на лед или сняг.
<P>
Важно е да намерим най-добрия начин за поставяне на етикета. По този въпрос има някои спорове. Много ще се радваме да подкрепите нашето предложение за прибавяне на етикета към стикерите, които понастоящем се доставят с всяка гума и посочват нейните размери, индекса за капацитет на натоварване и др.
<P>
Считам, че с това законодателство наистина постигнахме забележителен напредък във връзка с досието относно енергията, и, което е най-важното, то се радва на подкрепата на гражданите и промишлеността. Докато бяхме на изложението в Хановер станахме свидетели на огромен интерес към енергийната ефективност от страна на промишлеността не само в областите, в които създадохме законодателни актове, но и в други промишлени отрасли като различни устройства, използвани за крайно потребление и за производство на инструменти за различни видове промишленост.
<P>
Енергийна ефективност, енергия и Европа: с тези ключови думи може да се опише постигнатото с това законодателство. Искам да благодаря на всички, които участваха по един или друг начин, и особено на всички членове на Европейския парламент, които го подкрепиха.
<P>
Като извинение накрая ще заявя, че можех да получа още пет минути, но ще използвам само още една минута, когато ми дадат думата за втори път. Благодаря ви, че ми позволихте да довърша това изказване.
<SPEAKER ID="084" NAME="Rebecca Harms" LANGUAGE="DE">
Г-жо председател, г-н Пиебалгс, благодаря Ви за концентрираното изказване. Считам, че най-добрият начин, по който можем да измерим постигнатия от нас напредък, е по това, което си поставихме като цел в началото на обсъждането. Спомням си, че ситуацията в началото беше такава, че г-жа Kroes представи анализ, който показа, че въпреки няколкото пакета за либерализиране на европейско равнище, пазарната мощ се съсредоточава в ръцете на все по-малко и по-малко заинтересовани лица - големи енергийни дружества - във все повече държави-членки на ЕС, или, с други думи, концентрацията в енергийния сектор се увеличава по отношение на електроенергията, както и по отношение на природния газ. Поради това бях много доволна в началото на разискването, че и Комисията, а след това и Европейският парламент заявиха, че най-ефективното средство за борба срещу тази концентрация - особено в сектора на електроенергията - е разделянето на производството и мрежата.
<P>
Днес мога да се обзаложа с Вас, че без това разделяне - както препоръчвахте Вие първоначално - няма да успеем да осигурим никаква реална защита за потребителите от своеволни цени на енергийния пазар. Също така съм готова да се обзаложа, че Парламентът ще обсъди това средство отново в обозримо бъдеще, защото това, което решаваме сега, няма да бъде достатъчно да пречупи тази мощ и господстващото положение на някои големи енергийни дружества. То няма да е достатъчно да попречи цените на електроенергията и природния газ да растат все повече въпреки непрекъснато увеличаващите се печалби в сектора на енергетиката. Всъщност то няма да бъде достатъчно да осигури прозрачността и защитата на потребителите, които бяха обещани тук от мнозина добронамерени членове на Парламента.
<P>
Трябва да призная, че същите тези членове на ЕП се бориха много упорито в тази насока. Въпреки това трябва да кажа също, че тези, които постигнаха успех тук, са големите дружества и някои от държавите-членки, а не далновидните европейски политици. Надявам се, че ще приемете облога и след четири години ще обсъдим следващите стъпки в посока на либерализиране и наистина ще говорим за отделяне на собствеността.
<SPEAKER ID="085" NAME="Gunnar Hökmark" LANGUAGE="EN">
Г-жо председател, искам да благодаря на г-жа Morgan за нейния доклад относно пазарите на електроенергия. Като докладчик в сянка за мен беше удоволствие да работя с нея и считам, че е справедливо да се каже, че успяхме да постигнем либерализиране на енергийните пазари. Най-малкото, направихме някои важни стъпки, с което отворихме пазара. Струва ми се и справедливо да се каже, че докладът относно електроенергията изигра водеща роля в процеса, който обсъждаме тук днес.
<P>
Считам, че е важно да заявя, че това контрастира с действията в различни държави, които искат да имат по-защитени граници по отношение на енергийните пазари. В Швеция имаме разискване, в което определени хора желаят да има някакъв вид протекционизъм по отношение на износа на електроенергия. Но това ще затрудни и унищожи всичко, което можем да постигнем чрез отворен пазар на електроенергия
<P>
Именно чрез отваряне на пазарите можем да направим нещо по отношение на изменението на климата и да използваме по най-добрия начин възобновяемите източници и ядрената енергия. Също така можем да гарантираме, че имаме добро предлагане на енергия в целия Съюз, като обвържем държавите и пазарите заедно. Считам, че стъпките, които правим с този пакет за енергийните пазари, следва да бъдат възприети като важни. Въпреки че предстои да бъдат предприети и други стъпки, ние дадохме своя принос за енергийната сигурност на Европа и в борбата срещу изменението на климата.
<SPEAKER ID="086" NAME="Edit Herczog" LANGUAGE="EN">
Г-жо председател, целта на третия енергиен пакет е да бъдат сложени "юзди" на сектора, за да бъде осигурена повече сигурност и прозрачност, както и устойчива и достъпна енергия за всички европейски граждани и предприятия. Неговата идея е да приемем енергийните предизвикателства, пред които сме изправени; да намалим зависимостта на държавите-членки от отделни държави доставчици; да имаме по-доволни клиенти и потребители; да избегнем изкривявания на пазара, особено между държавите, които произвеждат евтино, и тези, които искат да купуват евтино, които не са непременно едни и същи; да привличаме инвеститори в областта на енергетиката.
<P>
Европейската агенция ще трябва да играе ключова роля и, както заяви колегата докладчик г-н Chichester, преборихме се за силна и независима Агенция и успяхме да засилим ролята на Европейския парламент, за да отговорим на целите, които споменах по-горе. Мисля, че беше чудесно да работим заедно. Донякъде е жалко, че приключваме с този енергиен пакет.
<SPEAKER ID="087" NAME="Anne Laperrouze" LANGUAGE="FR">
Г-жо председател, г-н член на Комисията, госпожи и господа. През септември 2007 г. Европейската комисия представи своя трети енергиен пакет във връзка с функционирането на вътрешния пазар. Много бързо разискванията започнаха да се съсредоточават върху важния, макар и не изключителен по своето значение въпрос за разделяне на дейностите по производството и преноса на енергия.
<P>
Въпросът за собствеността върху мрежата, който според мен не беше разгледан в достатъчна степен на първо четене, като че ли е възприет по-сериозно. Едновременното съществуване на различни мнения, включително скандалният "трети начин", сега подобрен и изяснен, ми се струва нещо добро - логично твърдение, като се има предвид, че бях един от авторите на изменението.
<P>
За щастие обаче да се обобщи съдържание на третия пакет като отделяне на собствеността ще бъде грешка. Постигнатият напредък е истински: повече права за потребителите, повече власт за регулаторите, повече сътрудничество между регулаторите, 10-годишни инвестиционни планове, повече прозрачност за улесняване развитието на възобновяемите източници, повече техническо сътрудничество между мрежовите оператори, както и средства за по-добро потребление, каквито са "интелигентните" електромери.
<P>
Това е още една крачка в посока към европейска солидарност. Клаузата за "трета страна", макар да изглежда по-малко сензационна от варианта, изготвен първоначално от Комисията, изрично заявява, че дадена държава-членка има право да откаже да сертифицира оператор, ако това ще застраши сигурността на снабдяването й с енергия или сигурността на друга държава-членка.
<P>
Може би все пак съжалявам за нещо по отношение на Агенцията за сътрудничество между енергийните регулатори: нашето желание беше да бъде създадена силна, независима агенция, която е в състояние да взема решения без подкрепата на Парламента. Оказахме се изправени пред позорното решение "Мерони". Нека не се заблуждаваме: изработването на истинска европейска енергийна политика занапред ще изисква още опити за сближаване, по-специално на институционално ниво.
<P>
Сигурността на доставките, борбата срещу изменението на климата, регулирането на пазарите: всички тези цели следва да бъдат преследвани с прагматичен, а не догматичен подход.
<P>
Това, което очакват европейските граждани, не е прилагането на икономически теории, а конкретно доказателство, че отварянето на пазарите ще им бъде от полза, като им даде свободата да избират своите доставчици, както и разумни, стабилни и предсказуеми цени.
<P>
Благодарна съм на колегите, на г-н члена на Комисията, както и на Съвета за конструктивните усилия.
<SPEAKER ID="088" NAME="Zbigniew Krzysztof Kuźmiuk" LANGUAGE="PL">
Г-жо председател, г-н член на Комисията. Изказвайки се в разискването, от името на групата на Съюза за Европа на нациите, искам да привлека вниманието ви към четири точки.
<P>
На първо място, следва да разглеждаме положително решенията, които имат за цел да разделят производството и продажбата на електроенергия и природен газ от техния пренос. Това следва да позволи конкуренция между производителите на енергийни източници, а чрез това и намаляване на цените на услугите
<P>
Второ, важно е, че държавите-членки, които са задължени да въведат разделянето на производството на енергия от преноса й, могат да възприемат един от трите модела за осъществяването му: възможно най-голямо разделение на собствеността, предаване на управлението на мрежата на независим оператор и възможността за запазване на интегрирани производство и пренос на енергия, но само ако са изпълнени условията, които гарантират, че тези два елемента от дейността на практика ще функционират независимо.
<P>
На трето място, решенията по отношение на засилване на позицията на потребителя на пазара на електроенергия и природен газ заслужава да бъдат изтъкнати, особено възможността да бъде сменен доставчикът на енергия в рамките на не повече от три седмици, без да възникват никакви допълнителни такси.
<P>
Четвърто и последно, заслужават също така да бъдат отбелязани специално решенията, които имат социално измерение, изискващи от държавите-членки да оказват съдействие на онези потребители на електроенергия и природен газ, които не могат да плащат сметките си.
<SPEAKER ID="089" NAME="Claude Turmes" LANGUAGE="EN">
Г-жо председател, на първо място, относно доклада Ţicău - "зелените" ще гласуват за него: той има "зелен" елемент и благодаря на целия екип, който преговаряше.
<P>
Искам да използвам няколкото секунди, с които разполагам, по темата за вътрешните пазари. Вече е ясно тази вечер, че ни е необходим четвърти пакет относно либерализирането с пет точки в него: първо, отделяне на собствеността по отношение на тръбопроводи и мрежи; второ, достъп до съхранението на електроенергия и газ; трето, повече правомощия за Агенцията на ЕС за сътрудничество между енергийните регулатори; четвърто, публична собственост върху енергийните борси, защото, в противен случай, те никога няма да функционират; и, на пето място, нуждаем се от специален закон за картелите относно инфраструктурно базираните икономики.
<P>
Въпреки че Eluned Morgan се бори с всички сили в името на потребителите, те могат само да спечелят, когато пазарът на едро започне да действа. "Енел" поглъща "Ендеса", "RWE" поглъща "Nuon", а "Ватенфал" поглъща "Есент". В крайна сметка ще се окаже, че има 10 мегадружества, които изобщо не се интересуват нито от околната среда, нито от потребителите. Това ще бъде картел и за да се изправим срещу този картел се нуждаем от по строги закони. В този смисъл тази вечер търпим загуба, зад която стоят г-н Reul, г-жа Niebler и други като тях. Това е голяма победа за енергийните олигополи и загуба за потребителите в Европа.
<SPEAKER ID="090" NAME="Vladimír Remek" LANGUAGE="CS">
Госпожи и господа, не е възможно да се обхване целият енергиен пакет в кратък период от време. Въпреки това искам, на първо място, да благодаря на всички, които участваха в изготвянето на документите пред нас. И все пак - нека бъдем реалисти - резултатът все още е далеч от идеала. Въпреки всичко считам, че беше невъзможно да се постигне повече в този момент. Фактът, че настоящият състав на Парламента се приближава до края на своя мандат, несъмнено допринесе за това. Аз лично искам да говоря най-вече за документа, представен от г-н Chichester, относно създаването на Агенция за сътрудничество между енергийните регулатори. Подобно на докладчика в сянка, се застъпвам, наред с другите неща, за идеята, че Агенцията следва да допринася за създаването на регионални пазари. В същото време не е възможно да бъдат осъществени още полезни планове, като например създаването на наднационален паневропейски регулатор.
<P>
Настоявам и да бъде потвърдено първоначалното предложение на Комисията за запазване на принципа за "един член, един глас" по отношение на вземането на решения в Съвета на европейските енергийни регулатори. Това е много важно за малките държави-членки на ЕС. Опитът, главно на големите държави като Франция и Германия, да прокарат т.нар. "претегляне" на гласовете, ще ощети малките държави. Например принципът "един член, един глас" дава на Чешката република и други държави по-добра възможност да се противопоставят на опитите на някои големи мрежови оператори да доминират на пазара. В тази връзка се радвам, че усилията ми не са напразни, и считам това за успех на чешкото председателство.
<P>
Не всичко, което е свързано с Агенцията за сътрудничество между енергийните регулатори, беше доведено до край. Например въпросът за нейното седалище остава отворен. Лично аз ще се радвам, ако Агенцията може да бъде в Словакия, която проявява интерес. Най-малко приемливото решение обаче ще бъде т.нар. "временна опция", при която Агенцията ще остане в Брюксел, където вече се намират много други агенции, включително такива, които първоначално трябваше да се установят там само временно.
<SPEAKER ID="091" NAME="Jim Allister" AFFILIATION="NI">
(ЕN) Г-жо председател, от време на време чувах да сочат единния пазар на електроенергия на остров Ирландия като пример за подобни концепции в действие. Ако се съди по това, което е най-важно за потребителите - а именно цената - съм длъжен да кажа, че единният пазар на електроенергия в Ирландия не може да бъде определен като успех. Когато министър Додс сложи неговото начало, той обеща спестяванията в резултат на по-високата ефективност и засилената конкуренция да помогнат за свеждане до минимум на цените на едро на електроенергията като огромна част от ползите щяха да бъдат за потребителя. Сега това звучи по-скоро кухо, не на последно място, за потребителите в Северна Ирландия, които са в галерията за посетители и слушат това обсъждане.
<P>
Според мен, част от проблема се дължи на неефективния регулаторен процес, който е прекалено ориентиран към нуждите на промишлеността и прекалено толерантен спрямо задържащите се високи цени, въпреки че цената на петрола спадна драстично. Предварителното купуване на най-високите пазарни цени, плащането на космически цени днес почти не предизвикват реакция от страна на регулатора, което оставя притиснатите в ъгъла потребители без помощта, която той следва да им предоставя.
<SPEAKER ID="092" NAME="Herbert Reul" AFFILIATION="PPE-DE">
(DE) Г-жо председател, г-н член на Комисията, госпожи и господа, приехме, че искаме да гарантираме, че гражданите ще получат повече сигурност на доставките по отношение на енергията, че ще имат достатъчно енергия и ще бъдат в състояние да купуват енергия на разумни цени. Не постигнахме обаче съгласие по въпроса за инструментите, с които можем да постигнем това по най-добрия начин.
<P>
Въпреки това днес разполагаме с резултат, с който можем да се гордеем, който е конструктивен и дискриминационен, защото въпросът е доста сложен по същество и не съществува прост отговор. Решението е, че трябва да осигурим инвестирането на повече средства в енергийния сектор, в мрежи, в междусистемни връзки и нова електроцентрали. Това е много важно съображение и трябва да бъде предоставен необходимият за целта капитал.
<P>
От друга страна, трябва да гарантираме, че дружествата, доставящи енергия, са наблюдавани и че е създадена истинска конкуренция. Считам, че беше вярното решение да бъдат одобрени различни модели за организацията на предприятията, като в същото време се гарантира, че разполагаме с ефективно наблюдение, силна Агенция и солидно сътрудничество между регулаторните органи, и се гарантира, че дружествата не могат просто да вършат каквото си поискат. Фактът, че има възможност да бъдат изготвени напълно различни разпоредби - включително специално съобразени с дадени национални особености - е умно решение. Ако бъде използвано правилно, то може да се окаже решение, което не зависи от бъдещи промени и ще ни придвижи значително напред. Нещо повече - и това е абсолютна истина - по време на този процес и обсъжданията, които проведохме в държавите-членки, вече можем да видим как се случват промените. Положението вече не е такова, каквото беше в началото на проучването, провеждано от Комисията. Данните и фактите сега са много по-различни и вече постигнахме значителен напредък, но това, което предстои да приемем, ще ни придвижи още една крачка по-напред.
<SPEAKER ID="093" NAME="Norbert Glante" AFFILIATION="PSE">
(DE) Г-жо председател, г-н член на Комисията, госпожи и господа, вече заявих в по-тесен кръг, че разискването относно енергийния пакет не е непременно въпрос на черно или бяло, на ляво или дясно. То обаче е изпълнено с идеология. Виждаме това и днес. Искам да се обзаложа с колегата от Германия, г-н Harms, че след четири години няма да внасяме четвърти пакет, а ще се справяме с инструментите, с които разполагаме: регулиране на пазара, улесняване на достъпа до мрежите - все неща, които вече са прилагани с успех във Федерална република Германия. Може да се видят положителни примери. Подкрепям идеята просто да поддържаме нещата такива, каквито са, и да използваме инструментите, които са ни дадени, като гарантираме, че те са прилагани.
<P>
На второ място, искам да защитя идеята новосъздадената Агенция за сътрудничество между националните регулатори да получи и използва определени пълномощия и да прилага най-добрата практика от държавите-членки. Ако това стане, аз нямам съмнения, че ще постигнем добър резултат.
<SPEAKER ID="094" NAME="Leopold Józef Rutowicz" AFFILIATION="UEN">
(PL) Г-жо председател, разискването на енергийния пакет относно вътрешния пазар на електроенергия и природен газ е много необходимо. За да функционират добре, регламентите следва да предоставят отговори на някои въпроси, включително следният: ще има ли занапред един общ енергиен пазар в ЕС или ще трябва да координираме националните пазари? Каква форма на енергия ще осигури през следващите 30 години стабилни и достатъчни доставки на енергия на сравнително ниски цени, защото това е важно за икономиката и гражданите на ЕС? Кои източници на енергия възможно най-добре ще ограничат парниковия ефект и ще намалят разходите за неговото контролиране?
<P>
За съжаление предприетите към днешна дата действия в тази област не са прозрачни и убедителни, което може да донесе неблагоприятни резултати за гражданите и икономиката през следващите 15 години.
<SPEAKER ID="095" NAME="Jerzy Buzek" AFFILIATION="PPE-DE">
(PL) Г-жо председател, третият енергиен пакет първоначално, и преди всичко, имаше за цел да служи на клиентите на континента. Това е постигнато - клиентът преди всичко. Въпреки това беше необходимо да се вземат предвид основните интереси на производителите на енергия. Бяхме изправени пред два важни проблема.
<P>
На първо място, сигурността на доставките - и това беше постигнато. Според мен, в сравнение с първия и втория пакет, е постигнат значителен напредък. Създаването на общ пазар на енергия се превръща във факт, а принципът на солидарността днес е налице. Също така можем, ако това се налага от нашите нужди за сигурност, да инвестираме извън границите на ЕС.
<P>
На второ място, принципът на откритата конкуренция на европейския енергиен пазар. Това не е постигнато напълно и може да се наложи да помислим за други, по-конкретни решения. Въпреки това от сега нататък трябва да гарантираме, че условията на европейския пазар за инвеститори от трети страни са същите, а не по-добри, каквито са за инвеститори от държавите-членки, и че енергийните ни концерни могат да се конкурират на общо основание и да инвестират свободно извън Европейския съюз.
<P>
Искам да подчертая, че третият пакет е важно политическо събитие не само в техническо и икономическо отношение, и наистина следва да признаем, че той представлява огромен успех за Европейския съюз.
<SPEAKER ID="096" NAME="Hannes Swoboda" AFFILIATION="PSE">
(DE) Г-жо председател, струва ми се, че в този случай - бях докладчик в сянка от името на групата относно газовия сектор - е намерен компромис, който можем да приемем и за останалите сектори, защото не гледахме на пазара от идеологическа гледна точка, а разсъждавахме практично. Общ европейски пазар означава, преди всичко, че даваме на националните регулатори повече възможности, повече правомощия и че създаваме общи европейски критерии, така че да няма нито един регулатор, който да взема напълно различни решения спрямо останалите, и не сме в ситуация, в която някой зависи от правителството, а останалите - не, имаме и Европейска агенция, която в сътрудничество с Комисията наистина може да работи в посока на създаване на европейски пазар.
<P>
Вторият много важен аспект е фактът, че е засилена ролята на потребителя, нещо, което по принцип е отразено в няколко разпоредби, макар че предпочитам да го видя на повече места. Става дума за това, потребителите да имат възможности и права и да намерим прозрачност в този важен сектор на предлагането. И двете условия са изпълнени и поради това аз гласувам в подкрепа на пакета.
<SPEAKER ID="097" NAME="Inese Vaidere" AFFILIATION="UEN">
(LV) Г-н член на Комисията, госпожи и господа, последната зима много ярко показа до каква степен сме зависими от вноса на газ и как тази зависимост се използва като инструмент на външната политика. Поради това искам да подчертая по-специално необходимостта да разработим възможно най-бързо обединен, отворен и ефективен вътрешен пазар на природен газ в Европейския съюз, като изработим кодекс от нормативни документи по отношение на мрежата, за да гарантираме прозрачен трансграничен достъп до мрежи за доставки, да позволим дългосрочното планиране и развитие. Дългосрочният план следва да включва както мрежи за доставка на газ, така и регионални междусистемни връзки. Трябва да бъдат направени подобрения в нормативните документи, за да се гарантира недискриминиращ достъп до инфраструктурата. В същото време, искам да наблегна особено на необходимостта за диверсификация на източниците на енергия посредством разработването на истински стимули за по-широко въвеждане на енергията от възобновяеми източници. Тъй като на сградите се падат 40 % от общия разход на енергия в Европейския съюз, акцентирането върху енергията от възобновяеми източници в сградите е от първостепенно значение за тяхната енергийна ефективност, икономичност и изолация. Мерките на Европейския съюз, на националните и местни правителства, както и финансовите стимули, трябва да бъдат обвързани в единна система. Благодаря ви.
<SPEAKER ID="098" NAME="Ján Hudacký" AFFILIATION="PPE-DE">
(SK) Преди да продължа с редица аспекти на доклада, искам да благодаря на докладчика, г-жа Ţicău, и на останалите докладчици в сянка за тяхното съдействие при съставянето на доклада.
<P>
От интерес за мен и за моята политическа група по отношение на този доклад беше да бъдат осигурени добри предварителни условия за бързо окончателно споразумение между Комисията, Съвета и Парламента относно практическите мерки за подобряване на енергийните характеристики на сградите в различните държави-членки.
<P>
В тази връзка трябва да заявя, че бях критично настроен спрямо някои от предложенията, които допринасят за натрупването на безполезни бюрократични мерки и прекалено амбициозни задължителни цели за отделните държави-членки и които при окончателния анализ сериозно ще възпрепятстват практическото прилагане на толкова необходими проекти. Съществен аспект на доклада е споразумението относно единна хармонизирана методология за изчисляване на най-ефективните от гледна точка на разходите енергийни характеристики, което формира основата за държавите-членки да определят минималните си стандарти и което също така отчита регионалните различия в климата.
<P>
Накрая, искам също така да спомена аспекта на финансовата подкрепа, която е от ключово значение за прилагането на мерките за подобряване на енергийните характеристики в различните държави-членки. Съгласен съм с предложението за основаване на европейски фонд в сътрудничество с Европейската инвестиционна банка, който ще създаде условия за генериране на финансови ресурси за основаване на национални или регионални фондове чрез т.нар "ефект на лоста". Аплодирам също така предложението да се насърчи по-доброто използване на Структурния фонд с цел подобряване на енергийните характеристики в различните държави-членки.
<P>
В заключение искам да изтъкна един много важен факт, който е свързан с бързия и внимателен преглед на мерките за подобряване на енергийните характеристики в отделните държави-членки. Съживяването на сектора за енергийни характеристики на сградите, освен за впечатляващо намаляване....
<P>
(Председателят отнема думата на оратора)
<SPEAKER ID="099" NAME="Reino Paasilinna" AFFILIATION="PSE">
(FI) Г-жо председател, искам специално да благодаря на докладчиците, които си говорят ето там. Етапът, до който стигнахме, е важен. Вървим по правилния път, макар че, както вече беше казано, днес нищо не е достатъчно. Предстои ни много работа.
<P>
"Интелигентни" електромери, необходимостта от осъществима и отворена енергийна система, необходимостта от истинска конкуренция: това са думите и фразите, които считаме за важни. Същото важи и за правата на потребителите. Енергийната бедност се превърна в сериозен проблем. Цената на енергията нараства, тя е скъпа стока, ето защо правата на хората трябва да бъдат гарантирани. Поради тази причина с настоящия законодателен пакет даваме на енергията статут на обществена услуга. По отношение на моята група, групата на социалистите в Европейския парламент, това показва, че защитаваме интересите на потребителите и затова правим пазара възможно най-прозрачен. Нека да продължаваме да вървим напред по този път. Благодаря ви.
<P>
(Ръкопляскания)
<SPEAKER ID="100" NAME="Neena Gill" AFFILIATION="PSE">
(EN) Г-жо председател, още в самото начало на преговорите относно доклада Belet разбрахме, че всички заинтересовани лица - като се започне с производителите на гуми и се стигне до лобиращите за екологията - до голяма степен приемат необходимостта от това законодателство. Искам да поздравя докладчика за начина, по който се справи специално с този доклад, както и за начина, по който работеше с докладчиците в сянка.
<P>
Считам, че настоящото законодателство е необходимо точно в този момент. То ще даде импулс на автомобилната промишленост в много трудно време. Наскоро посетих завода на "Мишлен" в Стоук и производствените бази на "Ягуар" и "Ленд Роувър" в моя избирателен район, където видях как изследванията и разработването на "зелени" технологии до голяма степен вече са факт. Всяка подкрепа, която получава промишлеността по време на спада, трябва да е насочена към изискванията за приспособяване към екологичните предизвикателства.
<P>
Законодателство от този тип ще гарантира, че нашите производители ще станат световни лидери в технологията, от която толкова спешно се нуждаем. Това предложение е печелившо във всяко отношение, защото ще помогне и на потребителите, като осигури така необходимата яснота. Гумите не са евтини, но въпреки това повечето частни купувачи са принудени да купуват еднакви продукти. Настоящата информация ще помогне да се придвижим в посока към продукти, които намаляват емисиите и шумовото замърсяване. Чрез настоящото предложение можем да стимулираме наистина конкурентен пазар на по-екологични стоки.
<SPEAKER ID="101" NAME="Dragoş Florin David" AFFILIATION="PPE-DE">
(RO) Г-н член на Комисията, първата полза, на която ще се радват потребителите при новата структура на свободния пазар, произхожда от самата същност на концепцията за демокрация. Говоря за свободата. Ефективно действащи пазари, които предлагат на новите участници възможността да осигуряват енергийни услуги за гражданите, ще бъдат полезна алтернатива за потребителите. Всъщност тяхната роля ще се промени от пасивни бенефициери на услуга към активни участници на пазара. Те ще могат например да сменят доставчика си, ако качеството на услугите е лошо, ако има прекъсване на доставките на електроенергия или ако цените са прекалено високи. Свободата да избираш ще позволи на потребителите да участват активно в битката срещу изменението на климата, тъй като те ще могат да избират доставчици, които предлагат възобновяема енергия с ниски въглеродни емисии. Новият пакет от мерки ще доведе до по-ниски цени, новаторски продукти и повишаване на качеството на услугите. Друг начин, по който гражданите ще спечелят след дерегулирането на енергийния сектор, е от сигурността на доставките на енергия. Приветствам включването в новото законодателство на специални мерки за защита на уязвимите потребители.
<SPEAKER ID="102" NAME="Romana Jordan Cizelj" AFFILIATION="PPE-DE">
(SL) Европейският парламент с право постави потребителите в центъра на преговорите, защото това, от което се нуждае вътрешният пазар, са потребители с повече права и с достъп до ясна информация. Потребителите трябва да имат възможността да избират своя доставчик на услуги, поради което се нуждаят и от "интелигентни" електромери.
<P>
Радвам се, че постигнахме споразумение по това широкообхватно и много взискателно в професионално отношение досие. Въпреки това считам, че договореният компромис относно отделянето на собствеността все още позволява съществени организационни различия между пазарите на електроенергия и газ в отделните държави-членки. Също така се надявам, че с помощта на механизмите и разпоредбите, съдържащи се в настоящия пакет, като например по-голямата независимост за националните регулатори, ще успеем да преодолеем тези различия и отново да утвърдим единния пазар на електроенергия и газ.
<SPEAKER ID="103" NAME="Czesław Adam Siekierski" AFFILIATION="PPE-DE">
(PL) Г-жо председател, общите и координирани инвестиции в енергийната инфраструктура са от ключово значение за успеха на начинания от рода на създаването на единно енергийно пространство. Важна задача е увеличаването на производствения капацитет на европейските електроцентрали и разработването на трансграничната мрежа. В същото време не следва да забравяме опазването на околната среда и насоките за климатичния и енергиен пакет. Друго предизвикателство, което възниква в процеса на хармонизиране на енергийния пазар на ЕС, е въпросът за гарантиране на сигурността на доставките на енергийни източници, идващи от държави извън ЕС.
<P>
По икономически съображения, както и от съображения за сигурност, е необходимо да се стремим към диверсифициране на доставките и увеличаване на усилията за разработване на европейска енергийна система. На последно място, съществуват опасения, че отварянето на енергийния пазар изцяло за конкуренция може да бъде опасно за най-бедните в ЕС, които често не са в състояние да плащат редовно сметките си. Струва си на този етап да обсъдим евентуални инструменти, които ще гарантират, че няма да бъде спряно електричеството за такива хора.
<SPEAKER ID="104" NAME="Илияна Малинова Йотова" AFFILIATION="PSE">
Госпожо председател, бях докладчик в сянка за газовия пазар от страна на Комисията за вътрешен пазар и защита на потребителите. Считам, че всички ще се съгласите, че най-голямото постижение по отношение на Третия енергиен пакет е защитата на европейските потребители и граждани. За първи път такива текстове бяха ясно записани. Искам да обърна специално внимание върху определението за енергийна бедност и невъзможността за прекъсване на доставките, за възможността безплатно да се сменят доставчиците, за леснодостъпните и прозрачни договори. Бъдещето на това законодателство, обаче, е в още по-големите гаранции за потребителите, защитни мерки за уязвимите хора, по-голяма прозрачност и сравнимост на договорните отношения. Следващия основен въпрос пред нас европейските депутати ще бъде за цените и мерките за тяхната регулация в условията на все по-голямото им покачване. Считам, че това законодателство ще продължи занапред в тази посока.
<SPEAKER ID="105" NAME="Paul Rübig" AFFILIATION="PPE-DE">
(DE) Г-жо председател, г-н член на Комисията, искам да ви поздравя по-специално за настоящия пакет. Той представлява голяма крачка напред за гражданите в Европа. Всички вие ще почувствате ефекта в собствените си портфейли и собствените си банкови сметки. Също така това е голяма крачка напред за малките и средни предприятия, защото те трябва да станат по-конкурентоспособни, особено сега, по време на икономическата и финансова криза. Такъв тип енергиен пакет е правилният подход за справяне с проблема.
<P>
Фактът, че ще имаме европейски регулатор, който да помага отношението към предприятията от всяка държава-членка да бъде еднакво в останалите 26 държави-членки, и това, че доставчиците на енергия на останалите 26 пазара ще имат нови възможности, е важен аспект от настоящия регламент, който води до създаването на напълно нови възможности.
<P>
Във връзка със законодателството относно "пасивните" и "активни"” сгради искам също така да кажа, че се надявам голямото ни внимание спрямо ефективността на сградите да доведе до създаването на нови работни места в тази област занапред.
<SPEAKER ID="106" NAME="Председател">
Г-н Stolojan, тъй като участвахте толкова активно в настоящото разискване, макар да Ви казах, че броят на изказванията е надхвърлен, считам, че Вашето отговорно отношение и Вашето присъствие следва да бъдат възнаградени, и така, по изключение, ви давам думата за една минута.
<SPEAKER ID="107" NAME="Theodor Dumitru Stolojan" AFFILIATION="PPE-DE">
(RO) Г-жо председател, искам да поздравя всички докладчици за отличната им работа. Убеден съм, че всички се питаме защо все още не разполагаме с единен пазар на електроенергия или с единен пазар на природен газ. Считам, че сега е моментът всяка държава-членка, която още не е изпълнила разпоредбите на европейската директива, да го направи.
<P>
На второ място, приветствам решението за създаване на Агенция за сътрудничество между енергийните регулатори и искам да уведомя Европейския парламент, че Румъния кандидатства да приеме на територията си Агенцията.
<SPEAKER ID="108" NAME="Андрис Пиебалгс" LANGUAGE="EN">
Г-жо председател, обещавам, че това изказване ще бъде много кратко. Доволен съм от пакета, който предстои да бъде приет. Не съществува идеално законодателство. Това е законодателство, което се приема чрез разискване и с компромиси. В началото бяхме силно разединени по въпроса, но в крайна сметка Съветът прие предложението на практика единодушно.
<P>
В парламентарната комисия по промишленост, изследвания и енергетика имаше огромно мнозинство в подкрепа на компромиса. Това означава, че сме се справили.
<P>
Знам, че сега предстои много работа по отношение на прилагането, последващите мерки и нуждите на Агенцията, но ние наистина осигурихме на гражданите основните инструменти.
<P>
Много ви благодаря за свършената работа. Наистина можем да се гордеем с нея.
<SPEAKER ID="109" NAME="Eluned Morgan">
докладчик. - Г-жо председател, искам отново да благодаря на колегите за тяхното съдействие. Също така искам да благодаря на Bethan Roberts и René Tammist, които ми помогнаха много при изготвянето на този доклад.
<P>
Това е моята "лебедова песен" след 15 години в Европейския парламент и съм щастлива, че постигнахме толкова съществено подобрение на енергийния пазар, от името на европейската общественост. Той съвсем не е съвършен, но определено е крачка напред.
<P>
Считам, че енергийната криза ще се изостри още повече в идните години, поради което осигуряването на необходимата пазарна рамка и създаването на необходимите стимули за необходимите инвестиции е от решаващо значение. Необходими са ни инвестиции в пазарите в размер на около 1 трилион евро, за да предотвратим "изгасването на светлините" в бъдеще.
<P>
Но има и страшно много други неща, които трябва да бъдат направени. Знаете, че в Европейския съюз има 12 държави, в които едно дружество владее 70 % от пазара на електроенергия. В момента имаме най-лошото от двата свята. Мислим, че имаме конкуренция, но в действителност съществува огромната власт на много големи дружества, господстващи на определени пазари. Ще са необходими действия от страна на националните регулаторни органи и органите за конкуренцията, за да се гарантира, че няма да продължим в тази посока.
<P>
В бъдеще истинското предизвикателство ще бъде прилагането. Нека да не забравяме, че вече съществуват много закони на ЕС в областта на енергийните пазари, и именно защото тези закони не се спазваха, се наложи преразглеждането на този закон. Дали ще ни е необходим четвърти пакет или не ще зависи от това дали Комисията ще гарантира прилагането и добрия контрол на тези нови закони от националните регулаторни органи и органите за конкуренцията. Затова нека видим някакви действия от страна на Комисията, както и от националните регулаторни органи.
<SPEAKER ID="110" NAME="Giles Chichester" LANGUAGE="EN">
Г-жо председател, може ли първо да предам, че колегата г-н Vidal-Quadras поднася извиненията си. Той не може да използва своето време за изказване, тъй като има неотложен ангажимент на друго място, но ме помоли да кажа - което е много любезно от негова страна - че и двамата сме съгласни аз да говоря от името на нашата група.
<P>
Искам да посоча един-два въпроса, които възникнаха по време на разискването. Първият е за колегата, който изрази опасения, че в крайна сметка ще се окажем изправени пред концентрация на властта в ръцете на много малък брой дружества за комунални услуги. Ако това се случи, Комисията разполага с правомощия съгласно правилата за конкуренцията, за да се занимае с въпроса. Имаме прецеденти в други части на света, включително в Съединените американски щати, където са се борили с "окопали се" монополи или господстващи пазарни сили. Така че това е последната надежда, ако настоящото законодателство се провали.
<P>
Следва ли да се върнем за четвърти пакет? Трябва да припомня на г-н члена на Комисията, че го призовах да бъде предпазлив, когато се захваща с третия пакет; че ще е по-добре да се изчака и да се види какво е постигнал вторият пакет, след като е бил приложен. Считам, че сега трябва да дадем време за транспониране на настоящия пакет: да го приложим и да видим как работи преди да решим дали е необходимо да се прави нещо.
<P>
Трябва да кажа, че разочарованието ми от липсата на успехи при борбата ни за отделяне на собствеността е компенсирано от моя оптимизъм относно възможността Агенцията да използва творческите правомощията, които й дадохме, за да се справи със ситуацията, и искам да благодаря на другия колега, който иска повече правомощия за енергийните регулатори.
<P>
Пазарните сили вече се движат в тази посока. Две германски дружества за комунални услуги се лишават от своите преносни системи, защото осъзнаха, че е по-изгодно да постъпят по този начин.
<P>
На последно място, може ли отново да назова аргументите в полза на конкуренцията? Тя означава повече ползи и по-добри услуги за потребителите, както и по-ефективно използване на ресурсите. Ето защо е добре това да бъде направено.
<SPEAKER ID="111" NAME="Antonio Mussa" LANGUAGE="IT">
Г-жо председател, госпожи и господа, от това общо разискване се зароди едно много силно усещане: огромно задоволство от това, че сме създали, под формата на този трети пакет от комисията по промишленост, изследвания и енергетика, един пакет, който е важен за европейските граждани. Естествено това няма да бъде последният пакет, защото, както знаете, има огромен стремеж към използването на алтернативни източници на енергия, като например възобновяемите източници на енергия и ядрената енергия. През следващите 10, 15 или 20 години обаче той несъмнено ще обезпечи търсенето и нуждите от енергия, както и ще обезпечи и, разбира се, ще защити потребителите, особено най-уязвимите от тях.
<P>
Считам, че г-жа Morgan, аз самият и всички останали участващи членове на ЕП изиграхме съществена роля за защитата на уязвимите потребители, като предоставихме значителни пълномощия както на националните, така и на регионалните органи, които по време на криза може да правят промени - не казвам, че могат да предоставят безплатна енергия - но те несъмнено ще могат да правят промени и да позволят непрекъснати доставки на енергия.
<P>
Другият въпрос с ключово значение е следният: че населението на Европа не подозира за всичко, което направихме в Комисията, Съвета и Парламента по този пакет, който е от решаващо значение за потребителите на енергия - видяхте какво се случи през последната зима. Според мен няма нищо по-лошо от това да оставиш тези, които имат полза от голям проект, в неведение за това. Считам, че задачата, с която следва да бъдат натоварени Комисията, Съветът и Парламентът, дори още преди да се захванем с прилагането на настоящия пакет, е да кажем на потребителите, че пакетът съществува, да им кажем какво е направено за тях, от тяхно име и, нека го кажа още веднъж, за тях.
<SPEAKER ID="112" NAME="Атанас Папаризов">
докладчик. - Г-жо председател, подобно на моите колеги бих искал да кажа, че, макар да не е съвършен, третият енергиен пакет е много добра основа за разработването на общия пазар, особено на газ, и за засилване на сигурността по отношение на газа.
<P>
За страни като моята, която е малка държава в Европейския съюз, постигането на споразумение относно отделянето на собствеността е много важно, защото ни дава увереност, че все пак можем да гарантираме енергийната си сигурност в контекста на целия пакет от подобрени правила, прозрачност, клаузата за трета страна и всички останали компоненти на пакета, които ще ни дадат възможността да поставим въпроса за енергийната сигурност на преден план.
<P>
Пакетът също така дава на потребителите увереност, че могат да търсят правата си, и създава по-добра конкурентна рамка за развитието на енергийните пазари и за тяхното ефикасно функциониране. Настоящият пакет е зависим от прилагането, както Eluned Morgan току-що каза, и аз не считам, че четвъртият пакет е решение на проблема. По-скоро решението е точното прилагане и солидарността сред държавите-членки при създаването на пазара, особено чрез разработването на нови инициативи за регионално сътрудничество, особено за държавите, които са най-уязвими по отношение на енергийните доставки и за държавите, които за момента са част от енергийни острови.
<SPEAKER ID="113" NAME="Ivo Belet" LANGUAGE="NL">
Във връзка с етикетирането на енергийно ефективни автомобилни гуми, мярка, която в крайна сметка се озова в настоящия пакет, следва да добавя няколко думи относно разходите. Това е мярка, която почти няма да доведе до разходи за производителите на гуми, следователно и за потребителите. Разходите за производителите са оценени на по-малко от 0,01 евро на гума, което е пренебрежимо малко, в случай че някой се е чувствал склонен да изкаже някаква критика. Всички допълнителни разходи, произтичащи от закупуването на ефективни в енергийно отношение автомобилни гуми, според изчисленията ще бъдат компенсирани в рамките на осем месеца. Това е моментът, в който както водачът на автомобила, така и околната среда ще започнат да усещат истинските ползи.
<P>
След като казах това, искам да изтъкна факта, че е от решаващо значение мярката да бъде прилагана еднакво във всички държави-членки и също така спрямо всички производители в ЕС и извън него. Това е причината, поради която предпочитаме да има регламент вместо директива.
<P>
В заключение, осъзнаваме, че макар все още да има различия в мненията сред някои групи в Парламента по редица аспекти, ние се надяваме, че тази мярка ще бъде подкрепена с голямо мнозинство утре. Когато наберем скорост, чрез тази проста мярка ще можем да спестим количество емисии на въглероден диоксид, равняващо се на премахването на 1 милион пътнически автомобили. Следователно не е необходимо да казвам, че следва да въведем тази мярка възможно най-скоро.
<P>
Следва да приключа с няколко думи на благодарност към докладчиците в сянка, г-жа Chambris от Европейската комисия и г-н Sousa de Jesus от групата на Европейската народна партия (Християндемократи) и Европейските демократи, за нашите отлични работни отношения.
<SPEAKER ID="114" NAME="Silvia-Adriana Ţicău" LANGUAGE="RO">
Госпожи и господа, предложението за изменение на директивата за енергийните характеристики на сградите е една от най-важните мерки, които Парламентът е приемал, по отношение както на повишаването на качеството на живота на европейските граждани, така и на стимулирането на икономическото възстановяване на ЕС. Гражданите на Европа очакват действия и конкретни решения на проблемите си и на изключително специфичните си нужди.
<P>
Аз лично считам, че увеличаването на 15 % на дела от Европейския фонд за регионално развитие, който може да бъде използван от държавите-членки за финансиране на мерки по енергийните характеристики на жилищни сгради, е наложително. Това ще предложи на държавите-членки по-голяма гъвкавост и възможност да използват средносрочния преглед догодина относно използването на структурните фондове така, че да могат наново да дефинират операционните програми в съответствие с него с цел да постигнат по-добро усвояване на структурните фондове.
<P>
Искам да изтъкна, че настоящата директива има много голям потенциал за създаване на нови работни места: приблизително 500 000 работни места може да бъдат създадени на европейско ниво, което ще има съществени последици за регионалните и национални пазари на труда.
<P>
Г-н член на Комисията, надявам се, че ще продължите да подкрепяте директивата, включително въвеждането на минимален дял от Европейския фонд за регионално развитие, предназначен за енергийната ефективност на сградите, поне в бъдеще. Искам да благодаря още веднъж на докладчиците в сянка и служителите от комисията по промишленост, изследвания и енергетика, както и на колегите докладчици, които ни подкрепяха и с които се радвах на отлично сътрудничество.
<SPEAKER ID="115" NAME="Председател">
Разискването приключи.
<P>
Гласуването ще се проведе в сряда, 22 април 2009 г.
<P>
Гласуването на доклада на г-жа Ţicău ще се проведе в четвъртък, 23 април 2009 г.
<P>
Писмени изявления (член 142)
<SPEAKER ID="116" NAME="Adam Gierek  " LANGUAGE="PL">
Сравнително неотдавна пренасянето в жилище, построено от бетонни панели, беше считано от милиони хора за издигане по социалната стълба и подобрение на стандарта на живот. Евтината енергия водеше дотам, че никой не се притесняваше за разходите за отопление.
<P>
Днес почти 100 млн. души живеят в панелни сгради. Искам да призова Европейската комисия да предостави значителна помощ от фондовете на Европейския съюз за модернизирането на тези сгради и цели жилищни комплекси, особено в Централна и Източна Европа. Следва да бъдат осигурени средства за тази цел като част от средносрочния преглед на финансовата рамка за периода 2007-2013 г. Съществуващите ограничения относно разходите за жилища в размер на 3 % от средствата, предоставяни от Европейския фонд за регионално развитие (ЕФРР), са определено прекалено строги.
<P>
Широкомащабното модернизиране и саниране на панелните сгради и жилищни комплекси в ЕС ще намали разходите за отопление, ще повиши стандарта на живот, ще създаде десетки хиляди работни места и ще намали потреблението на енергия. Това ще доведе направо до намаляване на емисиите на парникови газове в степен, която ще ни приближи до една от целите на "3x20".
<P>
Подкрепата за модернизирането на съществуващите панелни сгради следва да бъде една от задачите на Европейския парламент през новия мандат. Търсенето на този тип услуги може да изиграе голяма роля за преодоляването на настоящата икономическа криза и безработицата, както и в борбата срещу бедността.
<SPEAKER ID="999" NAME="Louis Grech  " LANGUAGE="EN">
Енергийните разходи нарастват с обезпокоителни темпове, като допринасят за непрекъснато увеличаване на свързаната с енергията бедност в ЕС. Въпреки това пазарната цена на енергията е само едната страна на проблема. За потребителите съществува значителна допълнителна финансова тежест поради неефективност и изкривявания на енергийния пазар. Например в Малта потребителите и стопанските субекти станаха свидетели на прекалено голямо нарастване на техните сметки за енергия, когато цената на петрола достигна най-високата си стойност, но нямаше намаляване дори и когато цената на петрола спадна с повече от 50 процента. Това, от което се нуждаем, е обща политика на ЕС за защита на потребителите и малките и средни предприятия от злоупотребите с цените, извършвани от дружества за комунални услуги. Едно от възможните решения може да бъде национален независим регулатор, който ще създаде необходимите проверки и балансиращи средства срещу всякакви злоупотреби или непрозрачно поведение от страна на частни търговци и/или държавни предприятия по отношение на каквито и да било повишения на цените на комуналните услуги като газ, електроенергия, вода, летищни такси и други.
<P>
Това следва да бъде приложено чрез подобряване на съществуващото законодателство на ЕС и особено на директивите, включващи защита на потребителите, за да се гарантират:
<P>
по-добри стандарти за прозрачност и рационалност по отношение на увеличенията на цените, както и по-добър достъп и информация относно правата на потребителите.
<P>
по-ниски разходи и по-малко бюрокрация за потребителите, които имат реални основания да искат обезщетение.
<SPEAKER ID="117" NAME="András Gyürk" LANGUAGE="HU">
Според нас е от голямо значение, че Европейският съюз вече може да приеме третия енергиен пакет на второ четене. Новият регламент може да засили конкуренцията на пазара на електроенергия и газ в ЕС. Въпреки това не можем да продължим с приемането на предложението, без да споменем, че окончателният вариант на регламента загуби много по отношение на своята амбициозност в сравнение с първоначалното предложение на Комисията.
<P>
По време на преговорите по пакета въпросът за разделянето на производството и системните оператори предизвика най-разгорещените разисквания. Окончателният резултат от това ще има ключово въздействие върху структурата на енергийния пазар на ЕС. Според мен компромисът, договорен от държавите-членки, няма да доведе до прозрачен регламент в тази област, като се има предвид, че държавите-членки могат също така да прилагат три различни модела на разделяне. Това ще доведе и до големи различия и раздробяване на енергийния пазар в ЕС.
<P>
В същото време приветствам факта, че компромисът на Съвета отразява многобройните предложения на Парламента по отношение на защитата на потребителите. Мерки като възможността за смяна на доставчиците в рамките на три седмици, по-подробна информация в сметките и опростяването на процедурите за изплащане на обезщетения ще направи ползите от дерегулирането на пазара осезаеми за по-голям брой граждани. Друго важно развитие по въпроса е, че новият регламент ще затрудни трети страни в опитите им да закупуват енергия. Благодарение и на този факт предстоящото приемане на енергийния пакет ще отбележи важна крачка по пътя към създаването на обща енергийна политика на ЕС.
<SPEAKER ID="118" NAME="Zita Pleštinská  " LANGUAGE="SK">
Цената и надеждността на доставките на енергия са ключов фактор не само по отношение на конкурентоспособността на ЕС, но и в особена степен за благоденствието на неговите граждани. Поради тази причина Европейският парламент постави потребителите в центъра на третия си енергиен пакет. За да може потребителите да се възползват от това важно законодателство, Парламентът преразгледа и подобри директивата относно енергийните характеристики на сградите, на които се падат около 40 % от потреблението на енергия в ЕС.
<P>
Проектантите и строителните инспектори ще получат необходимите насоки от настоящата директива. Отдавам голямо значение на метода за изчисляване на най-голямата ефективност от гледна точка на разходите и определянето на минимални изисквания по отношение на енергийната ефективност спрямо структурните компоненти на топлинната изолация и услугите в дадена сграда, както и прилагането на изчисленията спрямо новите и съществуващите сгради. Целите за сгради с нулево нетно потребление на енергия представляват съществена част от преработената директива.
<P>
Приветствам създаването на Европейски фонд за енергийна ефективност и енергия от възобновяеми източници, който да подпомага прилагането на настоящата директива. До момента ограничено използване на структурните фондове е разрешено във връзка с енергийните характеристики на сградите само в новите 12 държави-членки на ЕС. Сега обхватът на тази възможност е разширен по отношение на всички държави-членки. В същото време максималният дял от средствата на ЕФРР в тези проекти е увеличен от 3 % на 15 %.
<P>
За да се осигури успешното прилагане на директивата, от решаващо значение е държавите-членки да проведат консултации с представители на местните и регионални органи по всички аспекти, възникващи от директивата, както и с организации за защита на потребителите.
<SPEAKER ID="998" NAME="Katrin Saks  " LANGUAGE="ET">
Искам да благодаря на докладчиците, които работиха по проектите за енергийния пакет, особено на г-жа Morgan, която свърши много важна работа в областта на защитата на потребителите. Особено съм доволна, че новият пакет също така обръща внимание на въпроса за енергийната бедност. Държавите-членки, които още не са направили това, включително моята родна страна, Естония, следва да подготвят план за държавни мерки за борба срещу енергийната бедност, за да бъде намален броят на хората, които страдат от нея. Това е особено важно в настоящата икономическа обстановка. Има сериозна необходимост да се предприемат действия по този въпрос в Естония, защото сметките за отопление нараснаха значително през последните години. Пряка подкрепа за потребителите в по-неблагоприятно положение, каквато се предоставя в Обединеното кралство, е една от важните мерки, макар че енергийната ефективност на сградите също може да бъде подобрена, като това ще бъде особено ефикасно в Естония.
<SPEAKER ID="997" NAME="Andrzej Jan Szejna  " LANGUAGE="PL">
Европа е изправена пред много предизвикателства във връзка с кратко-, средно- и дългосрочното предлагане и търсене на енергия.
<P>
Ние, Европейската общност, си поставихме много амбициозна задача. До 2020 г. предстои да намалим емисиите на парникови газове и потреблението на енергия с 20 %.
<P>
Във връзка с това считам, че следва да обърнем особено внимание на въпроса за енергийните характеристики на сградите, тъй като на тях се пада 40 % от общото ни потребление на енергия.
<P>
Казвайки това, искам да изразя подкрепата си за докладчика. Мисля, че следва да организираме информационна кампания с цел да запознаем гражданите с възможността да спестят пари чрез изолирането на сградите и следва също така да призовем правителствата на всички държави от Общността да предоставят на разположение субсидии за тази инициатива. Трябва да съставим списък с еднакви минимални стандарти за изолация на сградите в целия ЕС.
<P>
Също така подкрепям по-широкото използване на структурните фондове да включва действията, свързани с енергийната ефективност на сградите във всички държави от Общността, както и увеличаване на средствата, които могат да бъдат разпределяни от ЕФРР за проекти в тази област - от 3 % на 15 %.
