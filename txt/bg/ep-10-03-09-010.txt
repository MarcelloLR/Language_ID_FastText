<CHAPTER ID="010">
Време за въпроси към председателя на Комисията
<SPEAKER ID="227" NAME="Председател">
Следващата точка е времето за въпроси към председателя на Комисията.
<SPEAKER ID="228" NAME="Joseph Daul" LANGUAGE="FR">
Г-н председател, г-н Барозу, ако моята група и повечето от присъстващите тук работиха неуморно с години в полза на Договора от Лисабон и той влезе в сила - и вече е в сила повече от три месеца - всичко това беше направено, за да може Европа да има политика, достойна за името си на международната сцена.
<P>
В правилната посока ли сме в това отношение? Задавам този въпрос на Вас, г-н председател. Как можем да гарантираме, че мненията на 500 милиона европейци се чуват силно и ясно? Те искат това от години и е крайно време Европа да защити идеалите и ценностите си на най-високо равнище.
<P>
И накрая, Службата за външна дейност, която се предвижда в Договора от Лисабон, следва да бъде създадена през следващите седмици и месеци и Парламентът възнамерява да участва активно в нейното създаване.
<P>
Като бюджетен орган със същите права като Съвета Европейският парламент във всеки случай ще има правомощия за съвместно вземане на решения както относно изменението на Правилника за персонала за съответните длъжностни лица, така и на финансовия регламент.
<P>
Г-н председател, моята група придава особено значение на изискването Европейската служба за външна дейност да носи пълна политическа и бюджетна отговорност. Ще се радвам да чуя становището Ви по този въпрос.
<SPEAKER ID="229" NAME="Жозе Мануел Барозу" LANGUAGE="FR">
Г-н Daul, както знаете, създаването на Европейската служба за външна дейност е много важна новост в Договора от Лисабон. Службата ще играе съществена роля, подкрепяйки върховния представител в задачата му за гарантиране на съгласуваността на общата външна политика и политиката за сигурност (ОВППС). Целта е укрепване на Съюза, като се позволи на държавите-членки да участват по-активно и все повече да обединяват индивидуалните си понастоящем усилия по отношение на ОВППС. Следователно не става въпрос за възлагане на европейски правомощия в междуправителствена рамка, а точно обратното.
<P>
Както знаете, Комисията трябва да одобри решението на Съвета за създаване на службата. В четвъртък ще проведем специално заседание на колегията по този въпрос. Що се отнася до мен, аз подкрепям идеята за една силна служба, истинска европейска служба, която ще представлява инструмент за стратегическа координация и важна връзка между държавите-членки и европейските институции в областта на външната политика.
<P>
За да изпълни мисията си, службата трябва да намери полагащото й се място в архитектурата на Европейския съюз под ръководството на върховния представител, който като заместник-председател на Комисията е изцяло отговорен пред Парламента и отговаря за координацията на другите аспекти на външната дейност на Съюза в рамките на Комисията.
<SPEAKER ID="230" NAME="Martin Schulz" LANGUAGE="DE">
Г-н председател, г-н Барозу, кризата с еврото беше предизвикана от предоставянето на неверни данни от страна на Гърция. Искам да Ви попитам дали можете да потвърдите, че нито Вие, нито отделите на Комисията в даден момент вече не сте били наясно с действителните данни, преди гръцкото правителство да представи най-актуалните данни за бюджетния си дефицит.
<P>
Второ, можете ли да потвърдите, че генералният директор на Евростат, г-н Радемахер, е изразил сериозни опасния относно данните, предоставяни от Атина, още през 2004 и 2005 г.? Какво направихте, за да помогнете на Евростат да събере данните?
<P>
Трето, вярно ли е, че одитори от Евростат са Ви уведомили, че имат сериозни съмнения по отношение на предоставените от Атина данни?
<SPEAKER ID="231" NAME="Жозе Мануел Барозу" LANGUAGE="EN">
Г-н Schulz, именно защото имахме съмнения относно гръцките данни - през последните пет години членът на Комисията г-н Алмуния работи по документите с голяма компетентност, голяма безпристрастност и голяма обективност - ние не само повдигнахме въпроса няколко пъти пред гръцките органи, но всъщност представихме на Съвета регламент, с който да се предложи Евростат да получи правомощия за одит. За съжаление, той беше отхвърлен от държавите-членки. Те не пожелаха да предоставят на Евростат и на Европейската комисия по-големи правомощия за задълбочена проверка на гръцките национални сметки.
<P>
Много съм доволен да ви съобщя, че първото решение на новата Комисия беше да предложи този регламент отново и мога да ви кажа, че поне някои от държавите, които гласуваха против регламента, вече ме уведомиха, че този път ще гласуват за повече прозрачност.
<SPEAKER ID="232" NAME="Martin Schulz" LANGUAGE="DE">
Разбирам. Г-н Алмуния беше компетентният член на Комисията. Аз обаче попитах за намесата от Ваша страна, така че бихте ли ни казали отново какво направихте лично Вие?
<P>
Правилно ли Ви разбрах, г-н Барозу, че виновни за гръцката криза са държавите-членки, тъй като не са приели Вашите предложения? Бихте ли ни казали за кои правителствени ръководители на кои държави-членки става въпрос?
<SPEAKER ID="233" NAME="Жозе Мануел Барозу" LANGUAGE="EN">
Първо, ако ме питате за вина - аз не използвам тази дума - преди всичко тя е на гръцките органи, които не спазиха условията на Пакта за стабилност и растеж. Именно поради това имаме огромен проблем.
<P>
По отношение на Комисията, членът на Комисията Алмуния, с пълната ми подкрепа и подкрепата на цялата колегия, изпълняваше задачите си по изключително компетентен начин. Въпросът за гръцките сметки беше обсъждан няколко пъти на заседания на еврозоната.
<P>
Що се отнася до държавите-членки, които гласуваха против въпроса, не мога да Ви кажа, без да проверя точно кои са те, но зная например, че Германия гласува против и също така Германия ме уведоми, че този път ще гласува в подкрепа на предложението.
<SPEAKER ID="234" NAME="Guy Verhofstadt" LANGUAGE="FR">
Г-н председател, понастоящем има широко единомислие относно необходимостта от силно икономическо управление в рамките на Европейския съюз. Това само по себе си е огромна промяна от последните години.
<P>
Във връзка с това миналата неделя г-н Шойбле отбеляза, че подкрепя създаването на Европейски валутен фонд, както и други предложения и становища, като например създаването на Европейска агенция за дългове, еврооблигации и дори Европейска агенция за кредитен рейтинг.
<P>
Според говорител на Комисията, г-н Барозу, сега нещата се развиват бързо. Имам три съвсем конкретни въпроса. Първо, вярно ли е, че понастоящем Комисията работи по предложение за създаване на Европейски валутен фонд? Второ, вярно ли е, както отбелязва г-жа Меркел - и аз също имам съмнения по този въпрос - че това налага изменение на договора? Трето, ще се съгласите ли също, че този фонд няма да бъде нещо по-различно от първа стъпка към създаването на истинска европейска хазна, която ни е необходима едновременно с икономическия и валутен съюз?
<SPEAKER ID="235" NAME="Жозе Мануел Барозу" LANGUAGE="EN">
Първо, по отношение на предложението за създаване на Европейски валутен фонд (ЕВФ), идеята беше предложена от министъра на финансите на Германия, без да бъдат представени подробности за тази институция. Тя обаче изглежда представлява интересна тема в настоящото разискване относно еврозоната. ЕВФ обаче е по-дългосрочно предложение, което може наистина да наложи изменение на договора.
<P>
Това, по което работим, е подготовката на някои инициативи за подобряване на координацията на икономическата политика и наблюдението на държавите. На този етап не можем да ви кажем точно какъв ще бъде форматът на това.
<P>
Разбира се, както казахте, по принцип подкрепяме всичко, което води към разширено икономическо управление, но трябва да преценим точните детайли и да направим предложението в подходящия момент.
<P>
С оглед на това ЕВФ не може да реши неотложния проблем на Гърция. Това е отделен въпрос, който изисква повече анализ, и то в по-дългосрочен план.
<SPEAKER ID="236" NAME="Guy Verhofstadt" LANGUAGE="FR">
Първо искам да благодаря на председателя на Комисията за неговия отговор. Съгласен съм с мнението му, че фондът като такъв не може да реши всички проблеми веднага. Поради това искам различните възможности да бъдат поставени за обсъждане по време на разискванията на Комисията.
<P>
Става въпрос за Европейския валутен фонд, който е дългосрочен проект, става въпрос за еврооблигациите, друга идея, която, разбира се, може да помогне при решаването на гръцкия проблем; налице е идеята на председателя на еврогрупата за Европейска агенция за кредитен рейтинг, която е изключително важна, ако не искаме да бъдем винаги зависими от чуждестранни агенции за кредитен рейтинг; и също така става въпрос и за идеята за Европейска агенция за дългове.
<P>
Поради това искам да обединим всички тези идеи, за да достигнем до една съгласувана идея, която идва от Комисията, а не от една или друга държава-членка.
<SPEAKER ID="237" NAME="Жозе Мануел Барозу" LANGUAGE="FR">
Причината, поради която не искаме да прибързваме, е именно да избегнем това, което се случва в момента - ситуация, в която всеки предлага различна идея и понякога има две различни идеи от едно и също правителство. Искаме да се подготвим и както членът на Комисията Рен вече заяви публично, ние сме в процес на изготвяне на съобщение относно подобрена координация на икономическата политика и наблюдение на държавите на равнището на еврозоната и евентуално на общото равнище на Европейския съюз.
<P>
Това подготвяме в момента, като не можем да представяме ново предложение всеки ден. Работим обективно и отговорно по въпроса и по този начин могат да бъдат постигнати най-добрите резултати.
<SPEAKER ID="238" NAME="Rebecca Harms" LANGUAGE="DE">
Предвид факта, че понастоящем в Европейския съюз няма истински пазар и няма необходимост от отглеждане на генетично модифицирани картофи за производство на нишесте - съществуват техни алтернативни варианти - искам да Ви попитам защо оказахте толкова голям натиск за получаване на одобрение на генетично модифицираните картофи Амфлора (Amflora) по много кратка и бърза процедура. Тъй като това не е необходимо, искам обяснение защо насърчихте новия член на Комисията, отговарящ за здравеопазването, просто да пренебрегне опасенията на Световната здравна организация по отношение на изпитванията с фуражи и защо не изчакахте Европейският орган за безопасност на храните (ЕОБХ) да представи новите насоки, които е разработил специално за целите на оценката на цялостния риск за биоразнообразието и биосферата, който пораждат генетично модифицираните организми (ГМО), и защо, мимоходом, също така увеличихте границата за замърсяване на картофи за фураж и храна на 0,9%. Според мен това е рискована стратегия, която нашите граждани изобщо няма да счетат за приемлива.
<SPEAKER ID="239" NAME="Председател">
И аз искам да благодаря на членовете на Парламента. Разбрахме вашия протест. Благодаря ви много.
<SPEAKER ID="240" NAME="Жозе Мануел Барозу" LANGUAGE="EN">
Комисията прие единодушно решение да продължи с разрешаването на този ГМО в съответствие с разпоредбите на европейското право. Имаме институционално устройство, което трябва да зачитаме, и беше необходимо да възприемем позицията: "да" или "не".
<P>
Измина доста време от внасянето на заявлението и това се дължи на факта, че разрешаването беше подложено на задълбочена проверка от страна на Европейския орган за безопасност на храните (ЕОБХ), нашата независима агенция в областта на сигурността на храните. Искахме всички опасения, свързани с евентуалното наличие на маркерен ген за антибиотична резистентност, да бъдат оценени всеобхватно.
<P>
След обширен и пълен преглед на задържаните документи стана ясно, че няма нови научни аспекти, които заслужават по-нататъшна оценка, въз основа на становището на нашата компетентна агенция, която е независима от Комисията.
<P>
Поради това считаме, че всички научни аспекти бяха разгледани изцяло.
<P>
Всъщност очаквах поздравителни думи от вас...
<P>
(Протести)
<P>
...тъй като съобщих, че Комисията възнамерява да предложи на държавите-членки да се предостави избор дали искат или не искат да отглеждат ГМО.
<P>
Мисля, че това е разумна позиция, като се има предвид, че сред държавите-членки съществуват значителни различия - някои силно подкрепят това, други са категорично против.
<SPEAKER ID="241" NAME="Rebecca Harms" LANGUAGE="DE">
Първо, г-н Барозу, все още не съм получила отговор на въпроса за необходимостта от тези генетично модифицирани картофи, чието предназначение е просто осигуряване на нишесте за промишлени цели. Съществуват алтернативни възможности, тогава защо да поемаме риска?
<P>
Второ, има граница на замърсяване. Защо изведнъж тя беше променена на 0,9%? Досега говорихме за границата на откриване във връзка с това, и по-конкретно по отношение на фуража и храните, и в случая с картофите с антибиотична резистентност считам, че това е подход, съдържащ голям риск. Нищо не казахте по този въпрос.
<P>
Също така искам да знам дали в близко бъдеще планирате да издавате други одобрения без наличието на насоки и препоръки от ЕОБХ - например за внос на ориз или царевица.
<P>
(Ръкопляскания)
<SPEAKER ID="242" NAME="Жозе Мануел Барозу" LANGUAGE="EN">
Съдейки по ентусиазма на Вашата група - и искам да Ви поздравя за неговото изразяване - имате силна позиция против ГМО. Това е ясно. Имате това право. Аз нямам позиция в подкрепа или против. Тя зависи от становището, което ми се предоставя от експертите на ЕОБХ. Нямам предубеждения в подкрепа или против ГМО.
<P>
Комисията има позиция, която да следва по тези въпроси. Няма как Комисията да провежда идеологически обсъждания за всеки ГМО и за това как да постъпва по отношение на всеки от тях. Комисията възприема позиция основана на независимата оценка, която ни се предоставя, не защото ГМО е необходим, но ако няма доказателство, че той създава риск за общественото здраве или околната среда, се чувстваме задължени да го приемем, също в съответствие със задълженията, които имаме в рамките на СТО, ако няма нещо, което да ни възпира - от научна гледна точка - да го направим.
<P>
(Протести)
<P>
Въпреки това спазваме съвестно принципа на субсидиарност в Европейския съюз.
<P>
(Председателят отнема думата на оратора)
<SPEAKER ID="243" NAME="Ivo Strejček" LANGUAGE="CS">
Г-н председател, искам да Ви уверя, че ще представя по-обикновена тема от генетично модифицираните организми. Според мен е правилно и подходящо настоящата икономическа криза да се обсъжда в Европейския парламент и съм напълно уверен, че гражданите на Европейския съюз и държавите-членки определено се интересуват много повече от заетостта и работните места, отколкото от генетично модифицираните картофи.
<P>
От една страна, ораторите, които се изказват в залата, защитават съществуването на голямо, централно, силно правителство, а от друга страна - сега говоря като европейски консерватор - считаме, че силните правителства не създават възможности за работа. Предприятията са тези, които създават възможности за работа.
<P>
Искам да Ви задам три конкретни въпроса: първо, каква степен на независимост предоставя Европейската комисия на отделните държави-членки да решават икономическите проблеми? Второ, можете ли да обещаете значително намаляване на европейското законодателство, което забавя съществено икономическия растеж? Трето, съгласен ли сте с нас, че по-ниската степен на регулиране, на централизиран контрол и на хармонизация понастоящем е най-добрият подход за решаване на икономическите проблеми на Европейския съюз?
<SPEAKER ID="244" NAME="Жозе Мануел Барозу" LANGUAGE="EN">
Първо, напълно зачитаме разнообразието на нашите държави-членки. По тази причина подчертаваме това много ясно в стратегията "ЕС 2020" и засягаме въпроса за разнообразието по много прецизен начин с инструменти като политиките за социално и икономическо сближаване.
<P>
Факт е, че нашите държави-членки не са еднакви. Същевременно се нуждаем - както беше отбелязано по-рано - от по-силно икономическо управление, тъй като слабата координация в еврозоната и в целия Европейския съюз не е полезна. Ако държавите-членки определят тези политики самостоятелно, те със сигурност няма да имат възможностите за обсъждания на равна основа например във връзка с големите предизвикателства, пред които сме изправени понастоящем в света по отношение на Съединените щати или на Китай. Поради това е необходимо да имаме общ подход, но освен това същевременно да разработваме специфични мерки за различните държави-членки.
<P>
По отношение на въпроса за административната тежест, това беше много важна тема в моята програма. Считаме, че следва да продължим да обмисляме прагматично в кои области е необходимо европейско законодателство и да избягваме законодателството, когато просто няма нужда от него.
<SPEAKER ID="245" NAME="Lothar Bisky" LANGUAGE="DE">
Г-н Барозу, миналата седмица представихте Вашето предложение за икономическа стратегия. То съдържа важни цели. Сега Съветът наложи на Гърция строга програма, която според мен прави невъзможно постигането на тези цели, когато една държава има 3% от брутния вътрешен продукт на ЕС. Въпреки това продължавате да държите на неуспешния Пакт за стабилност и растеж. Същевременно няколко държави-членки призовават за Европейски валутен фонд или дори за икономическо управление.
<P>
Имам следните въпроси. Ще преразгледате ли Вашето предложение "ЕС 2020" отново, за да включите идеята за валутен фонд и икономическо управление, така че да започне преустановяване на дъмпинга на данъците и трудовите възнаграждения и на господстващата идеология за конкуренция? Ще предприемете ли мерки веднага, заедно с държавите-членки, за забрана на спекулациите с евро от страна на самите банки, които неотдавна бяха спасени от финансови затруднения, използвайки парите на данъкоплатците?
<SPEAKER ID="246" NAME="Жозе Мануел Барозу" LANGUAGE="EN">
По отношение на положението на Гърция, считаме, че тя е предприела необходимите мерки за намаляване на държавния дефицит тази година. Тези мерки показват решимостта на гръцкото правителство да преодолее своите структурни проблеми.
<P>
Същевременно ние правим това, което е необходимо за обезпечаване на финансовата стабилност на еврозоната като цяло. Комисията работи активно с държавите-членки от еврозоната, за да създаде механизъм, който Гърция би могла да използва в случай на необходимост. Този механизъм ще бъде съобразен с действащия Договор от Лисабон, по-специално с условието за "без съвместно поемане на финансова отговорност". Той ще съдържа строги условия.
<P>
Комисията е готова да предложи европейска рамка за координирана помощ, която ще изисква подкрепата на държавите-членки от еврозоната. Това мога да ви кажа за Гърция и за реакцията ни по отношение на стабилността на еврозоната.
<P>
По отношение на предложенията за стратегията "ЕС 2020", не виждаме необходимост да ги променяме. Представихме тези предложения. Сега ще бъдат обсъдени от Европейския съвет и от Парламента и се надяваме, че това ще бъде много ползотворно обсъждане.
<SPEAKER ID="247" NAME="Lothar Bisky" LANGUAGE="DE">
Не съм напълно удовлетворен. Въпросът е, че парите на данъкоплатците се използват за спекулации срещу гръцката държава. Известна част от парите на данъкоплатците идва от германски банки и също така се предоставя като заем от германски банки. И макар че многократно ни се повтаря, че ще се предприемат някакви мерки, всъщност не се случва нищо. Поради това съм доста разочарован, че е направено твърде малко, просто за да се забранят някои неща в Европейския съюз, така че спекулациите да се прекрати веднъж завинаги и да можем да се концентрираме истински върху растежа и заетостта.
<SPEAKER ID="248" NAME="Жозе Мануел Барозу" LANGUAGE="EN">
По отношение на спекулациите, нека бъдем ясни, че настоящите проблеми в Гърция не бяха причинени от спекулации. Те бяха причинени предимно от прекомерни разходи и неспазване на европейската рамка от гледна точка на Пакта за стабилност и растеж, а именно прекомерният дълг, но след това може да се случи така, че спекулантите действат срещу суверенния дълг на тази държава.
<P>
Това също показва важността на основната реформа на пазара на деривати и целесъобразността на действията, които вече са предприети от Комисията. На 20 октомври 2009 г. Комисията започна програма за действие с цел постигане на ефективни, стабилни пазари на деривати. Законодателните предложения, които членът на Комисията Барние ще представи преди лятото, както и тези, които засягат директивата относно злоупотребите на пазара, които г-н Барние ще представи преди края на годината, ще увеличат прозрачността на пазара и ще ограничат рисковете.
<P>
Освен тази системна реакция е необходимо ново ad hoc обмисляне на суаповете за кредитно неизпълнение по държавен дълг, а проблемът с "голите " практики изисква специално внимание във връзка с това. Не е оправдано да се купуват застраховки и неясни намеси за рискове на чисто спекулативна основа. В краткосрочен план трябва да постигнем необходимата координация, за да гарантираме, че държавите-членки действат координирано, особено по отношение на "голите" практики. Във връзка с това Комисията ще проучи задълбочено целесъобразността на забраняването на чисто спекулативните "голи" продажби на суапове за кредитно неизпълнение по суверенен дълг.
<P>
Същевременно ще се стремим към международна координация. Тъй като тези пазари са непрозрачни, ще представим въпроса на срещата на Г-20 и освен това трябва да включим някои от тези въпроси в нашите двустранни контакти, по-конкретно със Съединените щати.
<SPEAKER ID="249" NAME="Niki Tzavela" LANGUAGE="EL">
Г-н председател, много се радвам, че дочакахте моя въпрос. Преди всичко ми позволете като гръцки член на Европейския парламент да заявя, че Гърция ще се справи. Времената на изпитания, които преживяваме в момента и за които сме отговорни, са много добра проверка за устойчивост и дисциплина за Гърция.
<P>
Радвам се, че споменахте Г-20 като група, на която ще представите въпроса за суаповете. Освен от собствените си грешки Гърция беше засегната сериозно от пазарни спекулации.
<P>
Възнамерявате ли, и бих искала да представите въпроса на срещата на Г-20, да въведете инициативи за приемане на ясни правила, уреждащи откритите, "голи" продажби и суаповете за кредитно неизпълнение?
<SPEAKER ID="250" NAME="Жозе Мануел Барозу" LANGUAGE="EN">
Както казах по-рано, основният проблем с Гърция - това е важно да се каже- идва от прекомерния дълг. Вярно е, че вероятно е имало и спекулативни удари, но това е така, защото са видели възможност във връзка с това.
<P>
Сега трябва да подкрепим Гърция, като тя вече оповести много важни мерки. Ние напълно подкрепяме тези мерки. Същевременно трябва да обърнем внимание на по-общия въпрос. Вече споменах, че ще проучим задълбочено целесъобразността на забраняването на чисто спекулативните "голи" продажби на суаповете за кредитно неизпълнение по суверенен дълг. Въпросът за прозрачността между регулаторите - особено по отношение на достъпа до информация за тези практики - следва също да бъде поставен на срещата на Г-20 и на други форуми, както и на двустранно равнище.
<P>
Миналия петък членът на Комисията Барние организира в Брюксел среща с националните регулатори, именно за да се установи какво знаем за действията на някои от тези спекуланти срещу суверенния дълг. Необходимо е да продължим със задълбочен анализ на пазарите на суапове за кредитно неизпълнение, за да определим по-добре как функционират тези пазари и дали са обект на съмнителни практики. При необходимост Комисията също ще използва правомощията си в областта на конкуренцията по този въпрос.
<SPEAKER ID="251" NAME="Niki Tzavela" LANGUAGE="EL">
Г-н председател, има ли график за всичко това, за механизма за борба срещу спекулациите? Кажете ни дали има някакъв график, за да знам дали ще имаме някаква подкрепа от този механизъм, когато предприемем заемане на средства на международния пазар.
<SPEAKER ID="252" NAME="Жозе Мануел Барозу" LANGUAGE="EN">
Вече отбелязах това, но пак ще повторя.
<P>
Членът на Комисията Барние ще представи някои законодателни предложения по отношение на директивата за дериватите преди лятото, а също и законодателно предложение преди края на годината по отношение на директивата за злоупотребите на пазара. Считаме, че тези предложения ще увеличат прозрачността на пазара и ще ограничат рисковете.
<P>
Възнамеряваме да представим въпроса за суаповете за кредитно неизпълнение на срещата на Г-20 през юни.
<SPEAKER ID="253" NAME="Daniël van der Stoep" AFFILIATION="NI">
(NL) Г-н председател, г-н Барозу, откритостта и прозрачността са основни ценности във всяка самоуважаваща се демокрация. Ако гражданите не разполагат със средства за наблюдение на разходите на администрацията, това може да доведе до условия за алчност и лично облагодетелстване. Видяхме пример за това миналата година в Обединеното кралство. Според сведения в нидерландския печат председателят Барозу е обявил сума от 730 000 евро за 2009 г. Това е не само смешно голяма сума, но също и още едно забележително постижение: способността да бъдат обявени 2 000 евро на ден. Възхищавам Ви се, г-н Барозу.
<P>
Погледнато сериозно, демократичният контрол над обявяваните суми, разбира се, е в плачевно състояние. Един вътрешен одит и няколко предварително одобрени лица могат да положат своя печат за одобрение. Настоявам сегашната Комисия, и по-специално г-н Барозу, да изоставят конспиративното мълчание и да публикуват данните си открито и прозрачно в интернет, за да могат да ги видят всички европейски граждани. Ще се радвам да получа Вашия отговор във връзка с това.
<SPEAKER ID="254" NAME="Жозе Мануел Барозу" LANGUAGE="EN">
В известна степен съм изненадан от подобни коментари.
<P>
Всъщност така наречените представителни разходи са разходи, направени в служба на Европейския съюз, а именно, мои пътувания и пътувания на другите членове на Комисията.
<P>
Всъщност, ако сравните тези суми с това, което изразходват правителствата или държавните, или правителствените ръководители, ще установите, че тези суми са много малки.
<P>
Бюджетът на Комисията се определя ежегодно от бюджетния орган. Вие сте част от него и бюджетът стои непроменен от пет години, като е коригиран единствено съобразно инфлацията.
<P>
По отношение на разходите, считаме, че те са разумни и пропорционални на общественото благо, което се опитват да обслужват. Разбира се, ние прилагаме пълна прозрачност. Предоставяме на бюджетния орган и на Сметната палата цялата информация, която изискват от нас.
<SPEAKER ID="255" NAME="Daniël van der Stoep" AFFILIATION="NI">
(NL) Председателят Барозу твърди, че Парламентът има достъп до декларираните данни, но, разбира се, това е нелепо. Тук всичко се случва при затворени врати, всичко остава скрито. Ако председателят Барозу искрено иска да се отчита, той просто ще публикува разходните документи, а ако не иска, следва просто да бъде откровен и да го каже. Г-н Барозу, ако просто сте спазвали всички правила, не мога да разбера защо не сте публикували Вашите разходни документи в интернет, освен ако не се страхувате от това как ще реагира обществеността. Просто ги направете обществено достояние.
<SPEAKER ID="256" NAME="Жозе Мануел Барозу" LANGUAGE="EN">
В системата на закони ние зачитаме принципите на правовата държава и анализирането на намеренията на хората е най-малкото несправедливо. Не можете да приписвате на мен или на Комисията умисъл в зачитането на принципите на правовата държава. Повтарям, според мен трябва да разграничаваме задълженията на Европейската комисия - или на всеки публичен орган - по отношение на принципите на правовата държава и поддаването на демагогски нападения срещу европейските институции.
<P>
Европейската комисия, Европейският парламент и европейските институции като цяло имат най-високите стандарти по отношение на прозрачността. Поради това не приемам подобно несериозно критикуване, което е популистко и демагогско.
<SPEAKER ID="257" NAME="Председател">
Завършихме първия кръг от въпроси, които бяха свободни въпроси по различни теми. Сега ще се съсредоточим върху темата за прилагането на новия договор и основните права.
<SPEAKER ID="258" NAME="Alf Svensson" AFFILIATION="PPE">
(SV) Г-н председател, надявам се, че не се отклонявам от въпросите, които ще бъдат повдигнати сега. Напълно съм убеден, че г-н Барозу и аз сме единодушни, че зачитането на гражданските свободи и правата на човека е най-важното нещо в Европейския съюз и в контактите между ЕС и другите държави. Факт е, че ЕС предоставя помощ на Еритрея и в бюджета са определени 122 млн. евро за Еритрея за периода 2009-2013 г.
<P>
Не искам от председателя на Комисията да знае за какво са използвани тези средства, но си заслужава да чуем отношението на г-н Барозу към държавата Еритрея. Много често, когато се говори за държави с тоталитарно управление, Еритрея не се споменава; вместо това се споменават редица други държави. Ето защо би било полезно да чуем становището на г-н Барозу конкретно по отношение на държавата Еритрея.
<SPEAKER ID="259" NAME="Жозе Мануел Барозу" LANGUAGE="EN">
Благодаря Ви за признанието, че Комисията защитава основните права. Разбира се, ние ги защитаваме не само в Европейския съюз, но също и във външните ни отношения.
<P>
Това не означава, че можем да имаме отношения само с държави, които зачитат основните права. За съжаление, по света има много държави, които не зачитат основните права, и ние трябва да поддържаме отношения с тези държави.
<P>
Случаят с Еритрея поражда загриженост по отношение на зачитането на основните права в тази държава и също поради изключително трудното положение, в което съществува държавата. Според някои коментатори тя може да се счита за държава в упадък - държава, в която не действат принципите на правовата държава поради граждански конфликт и широкоразпространено насилие. Има много райони в страната, в които дори органите не могат да упражняват легитимните си демократични правомощия.
<P>
Всъщност ние следим много отблизо положението във всички държави, които могат да създават проблем за зачитането на основните права.
<SPEAKER ID="260" NAME="Artur Zasada" AFFILIATION="PPE">
(PL) Във връзка с днешното разискване искам да насоча вниманието към въпроса за скенерите на европейските летища.
<P>
Една от най-очевидните роли на европейската полиция е да защитава живота, здравето и основните свободи на гражданите на Европейския съюз. Поради това не трябва, в замяна на измамното чувство за сигурност, така лесно да изоставяме зачитането на достойнството, правото на лична неприкосновеност и защита на личните данни на гражданите на Общността.
<P>
Имам впечатлението, че ситуацията със скенерите много прилича на ситуацията, която имахме по време на епидемията от свински грип. Действайки под натиск, вложихме големи суми за ваксини, което, както знаем сега, беше нерационално и неоправдано. Според мен скенерите са твърде неефективно лекарство, за което се правят опити да се намери подходяща болест.
<P>
Г-н Барозу, искам да чуя ясно Вашето становище по този въпрос. Вие подкрепяте ли скенерите, или сте против тях?
<SPEAKER ID="261" NAME="Жозе Мануел Барозу" LANGUAGE="EN">
Аз ще ги подкрепя, ако държавите-членки са съгласни, тъй като според мен следва да има възможност за хармонизиране на правилата за сигурност и безопасност на нашите летища.
<P>
Това, което се случва сега, е че някои от нашите държави-членки въвеждат скенери за тяло на своите летища. Други не го правят. Както знаете, преди известно време Комисията представи предложение за скенери за тяло, което беше отхвърлено.
<P>
Това, разбира се, поражда известна загриженост, но ние следва да се опитаме да постигнем, ако е възможно, единна позиция по отношение на използването на каквито и да е устройства за сигурност на европейските летища.
<P>
Ако това не стане, ще съществува известна дискриминация в оценката на сигурността на нашите летища.
<SPEAKER ID="262" NAME="Derek Vaughan" AFFILIATION="S&amp;D">
(EN) Договорът зачита правата на местните органи и региони в цяла Европа и това ще бъде важен фактор, когато започнете обсъждания например относно бъдещето на политиката за сближаване. Чудя се дали можете да ни уверите, че когато започнете тези обсъждания - например по петия доклад относно сближаването - ще проведете обсъжданията относно бъдещето на политиката за сближаване с местните органи и региони - и, разбира се, с Парламента.
<SPEAKER ID="263" NAME="Жозе Мануел Барозу" LANGUAGE="EN">
Това не е въпрос за основните права, но, разбира се, ние ще обсъдим тези теми с местните и регионалните органи.
<P>
Знаете колко е важно за нас социалното, икономическото и териториалното сближаване. Това сега е признато и в Договора от Лисабон като една от целите на Европейския съюз. В новата стратегия "ЕС 2020", която представих преди известно време, отбелязахме ясно, че сближаването ще остане основен елемент в нашите предложения и искаме в винаги да се обръща внимание на него в бъдещите политики. Това е част от нашия диалог с регионалните и политическите органи.
<P>
Също така в документа, който посочих току-що, отбелязах необходимостта да се извършат консултации например с Комитета на регионите.
<SPEAKER ID="264" NAME="Catherine Stihler" AFFILIATION="S&amp;D">
(EN) Искам да представя случай, свързан с основните права. Неотдавна посетих основното училище "Cairneyhill Primary School" край Дънфърмлин в Шотландия и ме заговори момче на име Дъглас, което искаше да постави за разглеждане случая на момиче от Еритрея на име Рима Андмариам. Това има връзка с казаното от първия оратор по отношение на Еритрея.
<P>
Семейството на Рима е било преследвано и убито в Еритрея заради това, че са християни. Преследването на християни в Еритрея е тема, с която зная, че сте запознат. Рима е успяла да избяга в Италия и след това в Глазгоу, Шотландия, където Алисън и Робърт Суинфин са я приели и са се грижили за нея като за собствена дъщеря.
<P>
Сега Рима е на 17 години. Тя е изправена пред депортиране обратно в Италия, където първо е поискала убежище, и ние правим всички възможно, за да представим случая на Рима на вниманието на всички, които могат да й помогнат. Тя трябва да остане под любящите грижи на Алисън и Робърт.
<P>
С нейния случай се занимават организации на гражданското общество, организации за правата на човека и църкви в цяла Шотландия. Вчера той дори беше споменат в предаването на радио Шотландия "Мисъл за деня" (Thought for the Day). Какво може да направи Комисията, за да защити основните права на Рима?
<SPEAKER ID="265" NAME="Жозе Мануел Барозу" LANGUAGE="EN">
Съжалявам, но не съм запознат с този конкретен случай в Шотландия.
<P>
Искам да направя обща забележка. В тези политически разисквания не можете да очаквате председателят на Комисията, дори той да е сравнително трудолюбив човек, да е запознат с всички подобни случаи - които са изключително чувствителни и много сериозни - които се случват в Европа.
<P>
Разбира се, мога да Ви уверя в нашата загриженост и да изразя нашата солидарност с всеки човек, който счита, че неговите права на човека се нарушават, но по отношение на конкретния случай нямам достатъчно информация. Ще се радвам много обаче да Ви отговоря в писмена форма на въпроса, който зададохте току-що.
<SPEAKER ID="266" NAME="Sonia Alfano" AFFILIATION="ALDE">
(IT) Г-н председател, госпожи и господа, говоря от името на групата на Алианса на либералите и демократите за Европа, моята политическа група. На 5 март президентът на Италианската република, Джорджо Наполитано, подписа разяснителен декрет-закон, известен също като декретът-закон "спасителен списък".
<P>
Всъщност този декрет позволява правилата да бъдат променяни след започването на предизборната кампания. На уебсайта на президентството (Quirinal Palace) самият Джорджо Наполитано заявява, че за разлика от проекта на декрет, който му е предложен от правителството на напрегната среща в четвъртък вечер, според него текстът, изготвен в последствие от Министерството на вътрешните работи и министър-председателя, не съдържа явни недостатъци от противоконституционен характер.
<P>
Член 87, параграф 5 от италианската конституция предвижда президентът на Италианската република да постановява закони и да издава декрети с действието на законови и подзаконови разпоредби. Президентът на републиката в никакъв случай не може да участва в изготвянето на процедури и декрети-закони. Предшественикът на президента на републиката, Карло Адзелио Чампи, счита, че това е неправомерно нарушаване на нашата демократична система. Ясно е, че правителството прави това, което конституцията забранява. Този декрет, г-н председател, променя правилата за предизборна надпревара, която вече е започнала, и позволява на тези, които са нарушили закона, да участват в изборите, след като се допускат отново до предизборната надпревара.
<P>
Чудя се защо Парламентът е винаги готов да възприеме позиция срещу държави, които нарушават законите, но не признава, че сред 27-те държави-членки има такава, която нарушава законите.
<P>
(Председателят отнема думата на оратора)
<SPEAKER ID="267" NAME="Жозе Мануел Барозу" LANGUAGE="FR">
Г-жо Alfano, отново казвам, моля Ви, не ме карайте да обсъждам въпроси, свързани с вътрешната политика. Комисията има отговорности по отношение на основните права, когато европейското право се прилага или от европейските институции, или от държавите-членки.
<P>
Изглежда в случая, който посочихте, не става въпрос за прилагане на правото на Европейския съюз. От това, което разбрах от Вашето изказване, това е типичен проблем, засягащ вътрешнополитически спор, може би с измерение, свързано с правото или принципите на правовата държава, но Европейската комисия не може да се намесва в конфликти между различни политически сили или политически личности в никоя от нашите държави-членки.
<SPEAKER ID="268" NAME="Ulrike Lunacek" AFFILIATION="Verts/ALE">
(DE) Г-н председател, г-н Барозу, Хартата за основните права засега е единственият международен документ, който забранява дискриминацията въз основа на сексуалната ориентация. Европа дори се гордее в други части на света с факта, че е постигнала това и там биха желали същото са себе си.
<P>
В рамките на Европейския съюз съществува проблемът, че три държави, а именно Обединеното кралство, Полша и Чешката република не считат Хартата за основните права за част от тяхната европейска законодателна система. Много ми е интересно да разбера какво прави Комисията - какво възнамерявате да направите - за прилагането на основните права на лесбийките, хомосексуалните мъже, бисексуалните и транссексуалните лица във всички части на ЕС, за да стане ясно, че хомофобията и дискриминацията на основание на сексуалната ориентация вече не са допустими не само в областта на заетостта, където, разбира се, вече има директива, но във всички области, за да могат хората да живеят и избират своите сексуални отношения, без да се страхуват.
<SPEAKER ID="269" NAME="Жозе Мануел Барозу" LANGUAGE="EN">
Зададохте два въпроса. Не зная дали мога да отговоря на тях в рамките на една минута.
<P>
Първо, по отношение на дискриминацията на основание на сексуалната ориентация, знаете, че предишната Комисия предложи директива срещу всички форми на дискриминация, включително на основание на сексуалната ориентация в области извън заетостта. Ангажирани сме да гарантираме, че европейското законодателство и мерките на държавите-членки за изпълнение, са изцяло съобразени със забраната за дискриминацията на основание на сексуалната ориентация. Тези принципи за недискриминация, както знаете и отбелязахте, са заложени в Хартата на Европейския съюз за основните права.
<P>
Що се отнася до Полша и Обединеното кралство, протоколът разяснява прилагането на Хартата по отношение на законите и инициативните действия в Полша и в Обединеното кралство и нейната юридическа сила в посочените държави-членки.
<P>
По-специално, в него се посочва, че Хартата не разширява компетентността на Съда на Европейския съюз или на който и да е съд или трибунал в Полша или Обединеното кралство за установяване дали законовите или подзаконовите актове или инициативните разпоредби, практики или действия от страна на посочените държави-членки са несъвместими с основните права, свободи и принципи, които тя утвърждава.
<P>
Следователно остава да видим как Съдът ще тълкува протокола на тези две държави-членки.
<SPEAKER ID="270" NAME="Ashley Fox" AFFILIATION="ECR">
(EN) Г-н Барозу, много държави по света имат много добре формулирани декларации за правата в своите конституции. Много малко от тях обаче предоставят истинска защита на своите граждани. Съгласен ли сте, че това, което е важно, не е структурата на защитата на правата, а по-скоро начинът за осъществяване на тази защита?
<P>
В Обединеното кралство след три месеца ще се проведат общи избори. Ако бъде избрана, Консервативната партия ще отмени Закона за правата на човека и ще го замени с наша собствена декларация за правата. Това ще означава, че Европейската конвенция за правата на човека вече няма да се прилага пряко в националното право на Обединеното кралство.
<P>
(Възклицание в залата: "Не можете да направите това!")
<P>
Г-н Барозу, ще обясните ли в каква степен в плановете ЕС да подпише Европейската конвенция за правата на човека ще бъдат взети под внимание различните позиции на държавите-членки?
<P>
Също така моята партия ще изиска изменение в договора, с което да се гарантира, че Хартата за основните права не засяга Обединеното кралство. Как ще гарантирате, че ЕС няма да се намесва в правото на Обединеното кралство на неучастие в структурите, в които не желаем да участваме?
<SPEAKER ID="271" NAME="Жозе Мануел Барозу" LANGUAGE="EN">
Отчасти вече отговорих на въпроса, докато отговарях на предишния въпрос.
<P>
Обединеното кралство и други държави имат протокол относно Хартата на основните права. То има това право. Той беше договорен и има междуправителствен договор, който признава това.
<P>
Въпреки това, разбира се, предпочитам всички държави-членки да приемат Хартата за основните права, тъй като според мен тя е основен ориентир за всички политики на Европейския съюз.
<P>
Освен това на този етап сме готови да се присъединим към Европейската конвенция за правата на човека. Това ще завърши системата на Европейския съюз за защита на основните права.
<P>
Със сигурност много уважавам Обединеното кралство като демокрация и държава, зачитаща на принципите на правовата държава. Всъщност тя е една от държавите, която през вековете е дала изключително важен принос за демокрацията. Поради това наистина много съжалявам, че Обединеното кралство не иска да бъде с всички свои партньори на водеща позиция за това въпросът за правата на човека да бъде не само на национално равнище, но също и като европейски проект.
<SPEAKER ID="272" NAME="Ilda Figueiredo" AFFILIATION="GUE/NGL">
(PT) Г-н председател, г-н председател на Комисията, правата на жените и правото на достоен живот са основни права на човека, които трябва да бъдат насърчавани от Европейския съюз.
<P>
По тази причина с оглед на явните различия, които продължават и дори се задълбочават, включително разликата в заплащането на мъжете и жените, бедността и несигурната заетост - все проблеми, които засягат предимно жените - не е достатъчно да се публикува Харта за правата на жените, която е доста неясна и неточна и която не беше предшествана от обсъждания с организации на жените или със самия Парламент.
<P>
Поради това питам дали Европейската комисия е готова да постави като приоритет такива въпроси за защитата на правата на жените чрез конкретни мерки, по-специално чрез разработването на нова стратегия за равенство, която самият Парламент изготвя; доклад, който, надявам се, ще бъде взет под внимание.
<SPEAKER ID="273" NAME="Жозе Мануел Барозу" LANGUAGE="PT">
Миналия петък с члена на Комисията Рединг представих Харта на правата на жените, която потвърждава ангажираността на Комисията към равенството на половете и също така потвърждава желанието ни за работа и постигане на напредък в тази област.
<P>
През септември хартата, която обявихме сега, ще бъде последвана от нова стратегия за равенство на половете. Това ще ни осигури обща и сравнително широкообхватна рамка за действие от страна на Комисията по отношение на напредъка в равенството между мъжете и жените в областите, които моята колега спомена току-що, като се започне със заетостта и се стигне до другите начини, чрез които е важно да се осигури и гарантира това равенство.
<P>
Хартата не възникна случайно. Тя се появи и по повод на отбелязването на 15-та годишнина на Платформата за действие от Пекин и беше създадена след много консултации, които проведох, особено с групата от членове на Парламента, която работи за каузата на жените. Всъщност утре сутринта ще имам друга подобна среща. Всяка година имам най-малко по една среща с членовете на Парламента, които са превърнали това в един от най-важните си приоритети.
<SPEAKER ID="274" NAME="John Bufton" AFFILIATION="EFD">
(EN) Г-н Барозу, въпросът, който искам да повдигна днес, засяга финансовото положение в Гърция. Член 121 от Договора за Лисабон за първи път се използва за стимулиране на структурните реформи в тази държава. Добрите хора в Гърция сега се оказват притиснати от две страни, тъй като става много ясно, че Вие ръководите събитията в държавата, а не избраното от тях правителство.
<P>
Това означава ли, че след като изпратихте Ваши длъжностни лица да намерят решение за финансовото положение на Гърция, сега към Вас може да се обръщаме не само като председател на Комисията, но също и като ръководител на Гърция? Ако мерките, които Вашите длъжностни лица въвеждат в Гърция, не са успешни, имате ли алтернативен план. Ако имате, представлява ли той излизането на Гърция от еврозоната? И накрая, възнамерявате ли да изпратите Ваши длъжностни лица в други държави, които преживяват финансови затруднения, например Португалия, Испания и Италия?
<SPEAKER ID="275" NAME="Председател">
Г-н Bufton, темата ни е прилагането на новия договор и зачитането на основните права, така че моля да се придържате към тази тема.
<P>
Г-н Барозу, имате ли готовност да отговорите?
<SPEAKER ID="276" NAME="Жозе Мануел Барозу" LANGUAGE="EN">
Г-н председател, опитвам се винаги да съм готов за исканията на членовете на Парламента.
<P>
Въпросът Ви, уважаеми колега, следва от предположение, което не е правилно, а именно, че Гърция има проблеми, защото е в еврозоната. Всъщност има държави извън еврозоната, които имат подобни проблеми - в някои случаи дори по-сериозни - както в Европейския съюз, така и извън него. Позволете ми да Ви припомня например тежкото положение в Исландия, която сега иска да се присъедини към Европейския съюз, именно защото се надява един ден също да се присъедини към еврозоната.
<P>
Така че е напълно погрешно да се мисли, че проблемите в Гърция се дължат на това, че Гърция е в еврозоната. Причината за сегашните й затруднения е именно, че Гърция не спази правилата на Пакта за стабилност и растеж. Разбира се, тя ще трябва да плати цена за трудното приспособяване, което се налага да предприеме.
<SPEAKER ID="277" NAME="Andreas Mölzer" AFFILIATION="NI">
(DE) Г-н Барозу, искам да задам въпрос, свързан с проблема със съхраняването на данни, тъй като в началото на месеца Федералният конституционен съд на Германия отмени общото съхраняване на далекосъобщителни данни. Степента, в която неограничаваното и неконтролирано съхранение на данни или достъпът до данни са съвместими с основните права, остава под съмнение. В Парламента казахме ясно "не" на споразумението SWIFT. Според мен Директивата на ЕС за запазване на данните вероятно също трябва да бъде оценена от гледна точка на списъка на основните права, който се съдържа в Договора от Лисабон. Вие, или Комисията, възнамерявате ли да извършите преразглеждане в това отношение, за да бъде проверено каква е връзката на списъка на основните права със съхраняването на данни?
<SPEAKER ID="278" NAME="Жозе Мануел Барозу" LANGUAGE="EN">
Защитата на личните данни е основно право, изрично признато с член 8 от Хартата на Европейския съюз за основните права.
<P>
Благодарение на Договора от Лисабон сега можем да създадем всеобхватна и съгласувана рамка за защитата на личните данни. Тя е изключително важна за защитата на личната неприкосновеност на нашите граждани, за гарантиране на общ подход към всички дейности за обработка на данни в Европейския съюз и, разбира се, Парламентът ще участва изцяло в реформата на действащата правна рамка, тъй като процедурата за съвместно вземане на решения се прилага и по отношение на областите от бившия трети стълб.
<P>
Трябва също да гарантираме, че основните права на европейските граждани продължават да бъдат защитени, когато личните данни напускат границите на Съюза. Във връзка с това споразумението между Европейския съюз и Съединените щати относно защитата на личните данни на лицата може да бъде важно и ние работим в тази посока.
<P>
Понастоящем провеждаме консултации с цел гарантиране на прозрачност и получаване на становищата на заинтересованите страни и гражданите.
<P>
Комисията възнамерява да внесе проект на препоръка за упълномощаване провеждането на преговори със Съединените щати.
<SPEAKER ID="279" NAME="Sarah Ludford" AFFILIATION="ALDE">
(EN) През последното десетилетие международното сътрудничество за борба срещу тероризма беше затруднено поради съображения, свързани с правата на човека, включително в практиките на администрацията на САЩ.
<P>
Надявахме се, че с администрацията на г-н Обама това ще остане в миналото. За съжаление, научаваме, че несправедливите военни комисии и задържанията при неясни условия без процес продължават, въпреки закриването на Гуантанамо.
<P>
Тези нарушения на международните и националните правни норми правят проектите за трансатлантически обмен на данни дори по-трудно осъществими, отколкото ако това не беше така.
<P>
Какви изявления отправя Комисията към администрацията на САЩ в защита на справедливите процеси, както и предупреждения, че тяхната липса ще бъде пречка за сътрудничеството? Надявам се, че в наши дни, за разлика от миналото, няма опасност Европейският съюз или неговите държави-членки да участват в сериозни нарушения на основните права в борбата срещу тероризма.
<SPEAKER ID="280" NAME="Жозе Мануел Барозу" LANGUAGE="EN">
Горд съм, че Европейският съюз, доколкото си спомням, първи повдигна пред президент на Съединените щати - бивш президент - въпроса за необходимостта от зачитане на основните права и принципите на правовата държава и в борбата срещу тероризма, именно по отношение на въпроса за Гуантанамо. Лично аз и тогавашният председател на Съвета, г-н Шюсел - тогавашният министър-председател на Австрия - повдигнахме въпроса. Въпросът винаги е бил тема за диалог с нашите американски партньори. Можете да бъдете уверени, че това ще бъде първостепенен приоритет в дневния ред.
<P>
По отношение на защитата на данните считаме, че следва да работим със Съединените щати за създаване на рамка. Споменах това в предходния отговор. Същевременно е необходимо да имаме рамка за съвместна борба с тероризма. Поради това въпросът е да намерим правилния начин за удовлетворяване на две важни потребности: необходимостта от свобода и зачитане на защитата на данните, но също и необходимостта от сигурност, тъй като без сигурност няма възможност за свобода.
<SPEAKER ID="281" NAME="Lena Kolarska-Bobińska" AFFILIATION="PPE">
(EN) Г-н председател, един от основните въпроси в новия Договор от Лисабон е разширената роля на Европейския съюз в света.
<P>
С тази нова разширена външна политика ние като Съюз трябва да бъдем по-активни в насърчаването и защитата на правата на човека и основните права в трети държави.
<P>
Какво възнамерявате да направите Вие и г-жа Аштън за укрепване на политиката на ЕС за насърчаване на демокрацията? Второ, ще подкрепите ли по-голямото финансиране за Европейския инструмент за демокрация и права на човка в следващия бюджет?
<P>
Правата на човека изглежда винаги заемат второ или трето място в нашите диалози. Мисля, че е необходимо да изразходваме повече време и средства за насърчаване на демокрацията и създаване на истински европейски фонд за демокрация. Искам да чуя Вашето становище по тези въпроси.
<SPEAKER ID="282" NAME="Жозе Мануел Барозу" LANGUAGE="EN">
Разпоредбите на Договора действат за насърчаване на правата на човека в целия свят. Европейският съюз прие насоки по въпросите на правата на човека, простиращи се от смъртната присъда до предотвратяването на тормоза и подкрепата на защитниците на правата на човека.
<P>
Съгласно тези насоки Европейският съюз осъществява широк кръг от действия, включващи публични декларации или дипломатически ходове и наблюдение на процеси. Аз самият съм повдигал въпроса за правата на човека на срещи на върха с държавни или правителствени ръководители на трети държави. Съвсем неотдавна на срещата на върха с Мароко миналата седмица повдигнахме въпроса за основните права.
<P>
Европейският съюз е установил около 40 диалога в областта на правата на човека с държави партньори по света, които служат като форуми, посветени на обширни обсъждания по този въпрос. В рамките на Европейския инструмент за демокрация и права на човека Комисията предвижда около 150 млн. евро всяка година за подкрепа на неправителствени организации в областта на правата на човека в целия свят. Опитваме се да включваме клауза за правата на човека във всяко рамково споразумение, което сключваме с трети държави.
<SPEAKER ID="283" NAME="Simon Busuttil" AFFILIATION="PPE">
(MT) Един от основните принципи е свободата на движение. Във връзка с продължаващия проблем между Либия и Швейцария, г-н председател, стотици граждани и работници на Европейския съюз са възпрепятствани от влизане в Либия за работа. Въпросът ми е: какво прави Европейската комисия, за да намери спешно решение на този проблем? Също така, счита ли председателят на Европейската комисия, че е приемливо една държава, а именно Швейцария, да взема едностранно решение, което засяга всички граждани от шенгенското пространство, по-конкретно, работници, на които се налага да влязат в Либия, за да спечелят средства за препитание?
<SPEAKER ID="284" NAME="Жозе Мануел Барозу" LANGUAGE="EN">
Много сме разтревожени от този случай. Членът на Комисията Малмстрьом вече заяви, че преустановяването от страна на Либия на издаването на визи за граждани от шенгенското пространство е непропорционална мярка. Освен това положението не съответства на положителната тенденция в отношенията между Либия и Европейския съюз.
<P>
Полагат се активни дипломатически усилия за намиране на решение на кризата. Един от двамата швейцарски граждани вече напусна Либия. Това е положителна стъпка.
<P>
Министрите на външните работи и на правосъдието от Европейския съюз обсъдиха въпроса съответно на 22 и 25 февруари и подкрепиха продължаването на дипломатическите усилия.
<P>
Стичам, че е изключително важно да поддържаме открит диалог и да полагаме усилия за взаимно разбиране на позициите на другата страна с цел възможно най-бързо намиране на решение.
<SPEAKER ID="285" NAME="Olle Ludvigsson" AFFILIATION="S&amp;D">
(SV) Г-н председател, ратификацията на Договора от Лисабон утвърди зачитането на основните права на човека и правата на профсъюзите. Решенията на Съда на Европейските общности през последните години обаче показват, че съществува необходимост от допълнителна защита на основните права на профсъюзите. В делата "Лавал", "Рюферт", "Викинг" и "Люксембург" Съдът сериозно подцени стойността на правата на профсъюзите.
<P>
Тези решения направиха невъзможно гарантирането на еднаквото третиране на работниците, независимо от тяхната националност. Профсъюзите вече не могат да гарантират еднакво заплащане и еднакви условия на труд за командировани работници както за местни работници. Поради това аз също приветствам обещанието, дадено от г-н Барозу в Парламента преди повторното му избиране за председател на Комисията.
<P>
Въпросът ми към г-н Барозу сега е следният: кога можем да очакваме Комисията да внесе законодателно предложение за преодоляване на проблемите, които възникнаха след решенията на Съда на Европейския съюз? Може ли председателят на Комисията да ни предостави тази информация още днес?
<SPEAKER ID="286" NAME="Жозе Мануел Барозу" LANGUAGE="EN">
Когато решенията бяха оповестени публично, ние изразихме нашата позиция много ясно. Самият аз и членът на Комисията Шпидла, който отговаряше за заетостта и социалните въпроси, заявихме ясно, че според нас тези решения не може да поставят под съмнение основните права като правото на стачкуване, правото на профсъюзи и конкретните особености на някои механизми за трудови отношения в нашите държави.
<P>
Работим по някои предложения за преодоляване на проблема. Опасявам се, че не мога да Ви съобщя конкретна дата сега, тъй като не очаквах този въпрос. Мога да Ви кажа обаче, както казах и преди при избирането на настоящата Комисия - и членът на Комисията, отговарящ за тези въпроси също го каза - че това е проблем, който ще преодолеем скоро.
<SPEAKER ID="287" NAME="Bogusław Liberadzki" AFFILIATION="S&amp;D">
(PL) Г-н Барозу, искам да задам въпрос за основните права и новия договор, включително външната дейност. Според проучване, извършено от комисията за бюджетен контрол, 43% от финансовите операции са били грешни. Новият договор и новите решения във връзка с нашата работа за постигане на зачитане на основните права по света ще допринесат ли за радикално намаляване на степента на грешките в подготовката, изпълнението и отчитането на бюджета? Следва да подчертая факта, че 43% е приблизителното равнище на финансовите грешки.
<SPEAKER ID="288" NAME="Жозе Мануел Барозу" LANGUAGE="EN">
Както знаете, през годините сме работили за намаляване на финансовите грешки в отчетите на Европейския съюз. За много от тези грешки, както знаете, са отговорни държавите-членки при изпълнението на много европейски програми.
<P>
Окуражен съм от неотдавнашното становище, представено от Европейката сметна палата, в което беше признат постигнатия до момента напредък, но считам, че не следва да изпитваме самодоволство в това отношение. Готови сме да работим за намаляване на всички видове грешки в изпълнението на бюджета на Европейския съюз.
<SPEAKER ID="289" NAME="David Casa" AFFILIATION="PPE">
(MT) Договорът предвижда принципи за защитата на основните права на човека и държавите, които искат да станат членове на Европейския съюз, трябва да гарантират съответствие с изискванията на Европейския съюз, както направи Малта и както направиха другите държави, които получиха членство по същото време. По отношение на Турция, не мисли ли председателят, че все още е необходимо тя да направи твърде много в областта на правата на човека? Освен това какво прави Комисията, за да се гарантира, че преди да се подобрява положението на икономиката в Турция и преди да се поставят каквито и да е други изисквания, на първо място и преди всичко се обръща внимание на основните права на човека? Аз вече считам тези въпроси за приоритет, но за мое съжаление те не съществуват в Турция.
<SPEAKER ID="290" NAME="Жозе Мануел Барозу" LANGUAGE="EN">
Ако говорим откровено, не бих казал "не съществуват". Турция постигна напредък по отношение на принципите на правовата държава. Ние обаче не считаме, че тя вече отговаря - по отношение на стандарта си на зачитане на основните права и принципите на правовата държава - на европейските стандарти. Именно това е част от работата, която извършваме с Турция през годините.
<P>
Всяка година, тъй като Турция е страна кандидатка за присъединяване към Европейския съюз, Комисията оценява по много обективен начин извършените от Турция реформи по отношение на принципите на правовата държава и всички въпроси, свързани с основните права.
<P>
За да бъдем справедливи, в някои области имаше напредък. Има други области, в които изискваме повече усилия от турските органи.
<P>
Мисля, че поддържането на диалога - и всъщност преговорите - за присъединяване на Турция, са действително правилният начин за постигане на напредък по отношение на зачитането на основните права и по-общо, на принципите на правовата държава и демократичните реформи в Турция.
<SPEAKER ID="291" NAME="Председател">
Г-н Барозу, благодаря Ви много за изключително интересното разискване. За четвърти път имахме време за въпроси на пленарно заседание. Следващият път ще бъде след един месец на следващата месечна сесия в Страсбург.
<P>
С това разглеждането на тази точка от дневния ред приключва.
<SPEAKER ID="293" NAME="David-Maria Sassoli" AFFILIATION="S&amp;D">
(IT) Г-жо председател, госпожи и господа, преди малко в залата беше направено безобидно на пръв поглед, но всъщност възмутително изказване срещу президента на Италианската република. Считам, че Бюрото на Парламента не следва да позволява на хората да повдигат национални политически въпроси в залата, особено когато става въпрос за институционални и политически въпроси от голямо значение.
<P>
Припомням на Вас - и на всички колеги - че Италианската република не се продава и че президентът на републиката, Джорджо Наполитано, е пазителят на Италианската конституция. От името на италианските представители в групата на Прогресивния алианс на социалистите и демократите в Европейския парламент, призовавам Бюрото да бъде по-бдително по отношение на разискваните теми и изказванията, които се правят.
<P>
Съжалявам, че председателят г-н Buzek не се намеси, за да прекрати изказването, с което беше нападнат президента на републиката, който посети Парламента само преди една седмица.
<P>
(Ръкопляскания)
<SPEAKER ID="294" NAME="Председател">
Както коментарът, който посочихте, така и Вашите изявления ще бъдат включени в протокола и ще се опитам да взема под внимание Вашите искания по време на разискванията на точката от дневния ред под моето председателство. Надявам се да успея да направя това.
