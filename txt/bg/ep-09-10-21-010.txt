<CHAPTER ID="010">
Време за въпроси (въпроси към Съвета) 
<SPEAKER ID="262" NAME="Председател">
Следващата точка е време за въпроси (B7-0212/2009).
<P>
Внесени са следните въпроси към Съвета.
<P>

<P>
Относно: Права на човека в Куба
<P>
Как оценява Съветът актуалното състояние на правата на човека в Куба, по-специално що се отнася до политическите затворници, и разполага ли с информация относно условията на задържане на кубинския лекар д-р Darsi Ferrer и на задържания заедно с него Alfredo Dominquez, които, доколкото е известно, са затворени в крайно нечовешки условия?
<SPEAKER ID="264" NAME="Сесилия Малмстрьом" LANGUAGE="EN">
Готова съм естествено да се прехвърля от въпроса за САЩ към Куба и г-н Posselt по един много сериозен въпрос, така че благодаря Ви за въпроса, г-н Posselt.
<P>
Съветът продължава да бъде много загрижен за състоянието на правата на човека в Куба, и по-специално за липсата на напредък по отношение на гражданските и политическите права. Народът на Куба не разполага със свобода на словото и свобода на събранията. Няма свободен печат. Достъпът до информация, включително и интернет, остава ограничен. Ограниченията на свободата на движение на гражданите във и извън Куба не са се променили. Понастоящем има 208 политически затворници в Куба. Тази цифра е намаляла от 2 034 през 2007 г., но повечето затворници са били освободени заради изтичане на присъдата им. Мисиите на държавите-членки в Хавана внимателно следят списъка с политически затворници и имат специална работна група по правата на човека, където се обсъждат важните дела.
<P>
Условията в затворите, според защитниците на правата на човека и свидетелските показания на политическите затворници и техните семейства, са далеч по-лоши от минималните стандартни правила на Организацията на обединените нации за отношението към лицата, лишени от свобода. Някои затворници са в много лошо здравословно състояние според семействата им и нямат достъп до подходящо медицинско обслужване. Налице са редица доклади за жестоко и унизително третиране, включително побой на лишените от свобода, отказ на подходящо медицинско обслужване и психологически натиск. При все това обаче няма данни за образуване на наказателно производство за малтретиране срещу надзиратели или служители на полицията.
<P>
Кубинското правителство отрича съществуването на политически затворници и за съжаление продължава да не позволява международни проверки от независими организации за правата на човека. Подходът на Съвета към Куба беше изложен в общата позиция от 1996 г., която от тогава се разглежда от Съвета веднъж годишно. През октомври 2008 г. Европейският съюз и Куба се споразумяха за възобновяване на всеобхватен политически диалог. Този диалог, в съответствие с политиките на Европейския съюз, не само включва кубинските органи, но също и гражданското общество и демократическата опозиция. Съветът отделя специално внимание на принципите на демокрация, правата на човека и основните свободи в годишната оценка на общата позиция през 2009 г.
<P>
В заключенията от юни тази година дадохме ясно да се разбере, че тези въпроси ще продължат да бъдат сред основните приоритети на Европейския съюз в отношенията му с Куба. Съветът най-вече призова кубинското правителство да освободи безусловно всички политически затворници, включително онези, които бяха задържани през 2003 г., и изразихме нашата загриженост за лишените от свобода и здравословното им състояние.
<P>
Освен това Съветът призова кубинските органи да осигурят незабавен достъп на международните хуманитарни организации до кубинските затвори. От началото на политическия диалог с Куба миналата година Европейският съюз повдигаше въпроса за политическите затворници на всяка една среща. Както беше посочено в последните заключения на Съвета, правата на човека трябва винаги да бъдат разглеждани на тези посещения на високо равнище и, когато това е уместно, срещите с мирната демократична опозиция ще бъдат част от тези посещения.
<P>
Съветът реши да проведе диалог с Куба, защото това дава възможност за обсъждане на открити въпроси от общ интерес и загриженост, включително състоянието на правата на човека, но оставаме сериозно загрижени за положението в Куба и ще продължим да следим отделните случаи, най-вече на затворниците със сериозни здравословни проблеми.
<P>
По отношение на конкретното положение на един от затворниците, споменат от уважаемия член на Парламента, Европейският съюз проведе шествие за солидарност по инициатива на шведското председателство в Хавана през август. Шествието се проведе, за да покаже на семейството на арестувания д-р Darsi Ferrer, че Съюзът е загрижен, че кубинските органи не се придържат към националното наказателно процесуално право. По същия начин делото на другия затворник, Alfredo Domínguez, също бива наблюдавано от председателството, а въпросът се повдига в рамките на диалога с Куба, като поддържаме и връзка с неговото семейство.
<SPEAKER ID="265" NAME="Bernd Posselt" AFFILIATION="PPE">
(DE) Г-жо председател, искам да благодаря на г-жа Малмстрьом за отличния й, изчерпателен отговор.
<P>
Г-н Brechtmann от Международната комисия по правата на човека ми даде подробна информация за условията в затворите. Искам да попитам дали Съветът може да се опита да разследва условията, в които се държат отделните затворници, и как оценява напредъка на Куба във връзка с отношенията с Европейския съюз?
<SPEAKER ID="266" NAME="Сесилия Малмстрьом" LANGUAGE="EN">
Официално ние нямаме достъп до тази информация, но посредством международни организации, неправителствени организации, контакти, политически партии и т. н получаваме информация - която е доста непоследователна - за положението на политическите затворници. Знаем, че в някои случаи здравословното им състояние е много сериозно. Опитваме се да поддържаме връзка със семействата им и неправителствените организации, за да подобрим положението, но, разбира се, един от проблемите е, че разполагаме с твърде малко конкретна и потвърдена информация.
<P>
Друг проблем е, че много голяма част от затворниците са лишени от свобода без образувано наказателно производство и без да бъдат обвинени в нещо. Това противоречи на кубинските закони. Те имат правото да знаят защо са лишени от свобода и в какво са обвинени - основно право на човека във всички общества, което обаче не съществува в Куба, както знаем.
<P>
Диалогът с Куба естествено е изпълнен с трудности, но смятаме, че на този етап е важно да имаме диалог в съответствие с нашето решение, защото той ни дава възможност да се опитаме да поддържаме връзка с органите, да бъдем много стриктни и строги в критиката си, но също така да поддържаме и връзка с гражданското общество и мирните дисиденти. Опитваме се да го направим и на този етап това е подход, който смятаме, че работи. Не очаквам никаква сериозна промяна в тази връзка в обозримото бъдеще.
<SPEAKER ID="267" NAME="Nikolaos Chountis" AFFILIATION="GUE/NGL">
(EL) Г-жо председател, г-жо министър, тъй като смятам, че в областта на правата на човека, понеже това са въпросите, повдигнати от г-н Posselt във въпроса му, ние можем да си сътрудничим по-добре с държави, с които имаме политически и дипломатически отношения, както и финансови транзакции, е учудващо, че Европейският съюз и държавите-членки поддържат пасивна до отрицателна позиция към логичното и постоянно искане от страна на Република Куба за вдигане на ембаргото от страна на САЩ.
<P>
Затова и моят въпрос е как председателството разглежда проблема и как смятате, че въпросът трябва да бъде разгледан от държавите-членки предвид факта, че, както всички знаем, Куба внесе предложение пред Общото събрание на Организацията на обединените нации на 28-и октомври за премахване на ембаргото от САЩ?
<SPEAKER ID="268" NAME="Krisztina Morvai" AFFILIATION="NI">
(EN) Ето ме, мирен дисидент от една от държавите-членки на Европейския съюз, Унгария. Искам да помоля за съвета ви. Как можем да постигнем същото ниво на интерес към състоянието на правата на човека в Унгария, както направихте за състоянието на правата на човека в Куба?
<P>
В Унгария, от есента на 2006 г. насам, имаше масово полицейско насилие срещу мирни демонстранти, а много политически затворници бяха измъчвани в затвора.
<P>
Искам да помоля кубинските политици да преговарят от наше име въз основа на всички...
<P>
(Председателят отнема думата на оратора)
<SPEAKER ID="269" NAME="Председател">
Съжалявам, но времето Ви за изказвания е 30 секунди, а въпросът е за правата на човека в Куба.
<SPEAKER ID="270" NAME="Сесилия Малмстрьом" LANGUAGE="EN">
Целият Европейски съюз на няколко пъти заяви, че сме против ембаргото на САЩ, и смятаме, че то не спомага за намиране на бъдещо решение по отношение на Куба.
<P>
Европейският съюз също така заяви, че сме готови да влезем в по-тясно сътрудничество с Куба, включително и по отношение на търговията, в зависимост от техния напредък по отношение на правата на човека.
<P>
На този етап обаче, предвид липсата на напредък по отношение на правата на човека, зачитането на демокрацията и броят на политическите затворници, не е възможно да постигнем напредък при това положение. Зависи от кубинските органи да демонстрират дали искат тези отношения с нас да покажат конкретен напредък. За съжаление, напредъкът засега е минимален.
<SPEAKER ID="271" NAME="Председател">
Ще съм благодарна, ако членовете на Парламента спазват правилата на времето за въпроси, според които задават допълнителен въпрос в рамките на 30 секунди и не се отклоняват от темата на зададения въпрос.
<P>

<P>
Относно: Малтретиране на възрастните хора
<P>
Като се има предвид оценката, че над 10% от възрастните хора са подлагани на някаква форма на физически, психологически, финансов или умствен тормоз, било то в домашни условия или в институциите за полагане на грижи, както и че в резултат на застаряването на нашето общество тези стойности ще се покачват, какви стъпки ще предприеме шведското председателство за изпълнение на ангажимента си за подобряване на сътрудничеството и усилията на европейско равнище с цел повишаване на качеството на грижите за възрастните хора и предотвратяване на тяхното малтретиране?
<SPEAKER ID="273" NAME="Сесилия Малмстрьом" LANGUAGE="SV">
Г-жа Harkin повдига въпрос, който е много актуален днес, като се има предвид, че все по-голяма част от населението ни застарява във все по-голяма степен. Мерките в тази област попадат предимно в националните правомощия и Общността може единствено да подкрепя и допълва работата на държавите-членки.
<P>
Шведското председателство обаче желае да отдели внимание на проблема и ще направим всичко възможно, за да се увеличи качеството на грижите за възрастните хора и да се справим с проблемите, свързани с тяхното малтретиране. Във връзка с това искам да ви припомня една конференция, която се проведе в Стокхолм преди месец на тема "Здравословно и достойно остаряване". В конференцията участваха 160 души от 27 държави. Имаше високо ниво на участие. Присъстваха Комисията, държавите-членки, служители от министерствата на здравеопазването и социалните въпроси и много доброволчески организации.
<P>
Целта беше да се подчертаят точно проблемите, повдигнати от уважаемия колега: как можем да се справим с необходимостта от по-тясно сътрудничество между секторите здравеопазване и полагане на грижи, за да се отговори на нуждите на възрастните ни граждани? Според председателството, Съветът трябва да излезе със заключения по този въпрос на 30 ноември на Съвета по заетост, социална политика, здравеопазване и потребителски въпроси (ЗСПЗПВ). В предварителните заключения търсим по-близко и по-тясно сътрудничество в областта на здравословното и достойно остаряване, включително чрез обмен на информация между държавите-членки. Комисията също така се призовава да изготви план за действие за достойнството, здравето и качеството на живот на възрастните хора.
<P>
Искам също така да посоча, че през юни тази година Съветът прие заключения, озаглавени "Равни възможности за жените и мъжете: активен живот и достойно остаряване", именно за да се улесни предоставянето на качествени услуги за полагане на грижи във връзка с грижите в домашни условия за възрастните хора, като се вземат предвид специфичните нужди на възрастните мъже и жени.
<P>
Във връзка с конкретния въпрос за малтретирането на възрастните хора Директива 2000/78/ЕО на Съвета вече забранява дискриминацията на работното място по възраст. Комисията предложи защитата, предвидена от директивата, да важи и за други области като социалната сигурност, здравеопазването, социалните помощи, образованието, достъпа до стоки и услуги, настаняване и така нататък.
<P>
Това предложение съдържа много елементи, които са свързани с малтретирането на възрастни хора. То включва грижи в домашни условия, институции за полагане на грижи и здравни услуги. То забранява тормоза, който е форма на дискриминация, определен като нежелано поведение, което има последицата "на уронване на достойнството на личността и създаването на сплашваща, враждебна, срамна, унизителна или обиждаща среда".
<P>
Предложението в момента се обсъжда в Съвета, а Европейският парламент вече е излязъл със становище. Необходимо е единодушно мнозинство в Съвета, за да бъде одобрено предложението. Разбира се, не можем да предопределим резултата от разискването в Съвета, но все пак искам да кажа, че правим всичко по силите си за въвеждане на законодателство, което ще спомогне за премахването на всички форми на злоупотреба и малтретиране на възрастните хора, което напълно съответства на становището, изразено от Европейския парламент.
<P>
Естествено сме на мнение, че никой не трябва да е подложен на тормоз или малтретиране, най-малко възрастните хора, които в голяма степен са зависими от полаганите за тях грижи.
<SPEAKER ID="274" NAME="Marian Harkin" AFFILIATION="ALDE">
(EN) Благодаря Ви, г-жо Малмстрьом, за добре обмисления отговор. Според съобщението на Комисията от 2008 г. трябва да се осигурят подходящи условия от гледна точка на ресурси, обучение и подкрепа за болногледачите. Напълно съм съгласна и разбирам, че това е от компетенциите на държавите-членки.
<P>
Има обаче някои области, в които Европейският съюз може да помогне. Една от тях е областта на трансграничното измерение в цялост. Исках само да се запозная с Вашето мнение относно създаването на официална структура за обмен на информация по отношение на здравните специалисти - в този случай болногледачи - които преминават границите.
<SPEAKER ID="275" NAME="Сесилия Малмстрьом" LANGUAGE="EN">
Благодаря на члена на Парламента за това предложение. За първи път го чувам. Звучи като добра инициатива, но ще трябва да отнеса въпроса обратно до съответните министри и да го включа в процеса на обсъждане. Може би бихме могли да се върнем на въпроса на по късен етап.
<SPEAKER ID="276" NAME="Silvia-Adriana Ţicău" AFFILIATION="S&amp;D">
(RO) Европейският съюз има застаряващо население. Възрастните хора се нуждаят от специални условия по отношение както на медицинските услуги, така и на организиране на подходящи заведения за тях в сградите и обществения транспорт. Швеция има дълга традиция в социалната политика. Какви предложения обсъждате с другите държави-членки, така че условията на живот за възрастните хора да могат да се подобрят на територията на целия Европейски съюз?
<SPEAKER ID="277" NAME="Seán Kelly" AFFILIATION="PPE">
(EN) Г-жо действащ председател, г-жа Harkin зададе един много важен въпрос и Вие отговорихте много добре, но ако обхватът на въпроса се разшири, дискриминацията въз основа на възраст в днешно време обикновено се отнася за хора над 65 години. Можете ли да разгледате въпроса дали да се препоръча на ниво Европейския съюз да се увеличи или да има по-голяма гъвкавост относно възрастта за пенсиониране или да се въведе постепенно вместо постоянно пенсиониране, както изглежда се случва с повечето хора сега? Това ще помогне значително за подобряване на качеството на живот и за гарантиране на по-добро отношение към възрастните хора.
<SPEAKER ID="278" NAME="Председател">
Според мен това излиза донякъде извън темата на въпроса, но ще оставя на министъра да реши дали да отговори.
<SPEAKER ID="279" NAME="Сесилия Малмстрьом" LANGUAGE="EN">
Отговорът на първия въпрос, зададен от уважаемия член на Парламента, е "да", особено защото е необходимо въпросите да бъдат обсъдени.
<P>
Тройката - френското, чешкото и шведското председателства - се съгласиха да засилят диалога по въпросите, свързани със здравето и възрастните хора. Така например се проведе конференция, посветена на болестта на Алцхаймер, а на конференцията, която споменах и която беше проведена преди един месец, беше обсъдено достойното третиране на възрастните хора. Така че имаше възможност проблемът да бъде разгледан, а заключенията ще бъдат обсъдени на заседанието на ЗСПЗПВ в края на ноември, където, разбира се, ще разгледаме и доклада на Европейския парламент.
<P>
По отношение на възрастта за пенсиониране - това е нещо, което всяка държава-членка трябва да реши сама, но по време на обсъжданията за Лисабонската стратегия - не за Договора, по изключение - по отношение на начините за увеличаване на растежа, развитието и пригодността за заетост и демографските предизвикателства, пред които ще се изправим, естествено въпросът трябва да се вземе под внимание - как да се използва знанието и опита на възрастните хора и да се намери начин да им се позволи да бъдат част от работната сила. Не е в правомощията на Съвета да реши точно на каква възраст трябва да стане пенсионирането, а по-скоро да насърчи всички държави-членки да се възползват максимално от работната си сила.
<P>
Относно: Давид Исак, шведски журналист, държан като затворник в Еритрея
<P>
Съгласно информации в шведските медии, шведският гражданин Давид Исак, държан като затворник в Еритрея от 2001 г., е бил преместен в друг затвор. Съгласно сведенията от този затвор все още никой не е излязъл жив. Вече в продължение на почти осем години Давид Исак е държан като затворник от един престъпен режим и при ужасяващи условия, без въобще да може да разбере защо е бил хвърлен в затвора по толкова брутален начин и е бил разделен от своето семейство, приятели и професия. Всички досегашни опити за постигане на неговото освобождаване са се провалили. Европейският съюз следва да заеме една по-активна позиция по този случай, тъй като Давид Исак е гражданин и на Съюза. Ако не бъде предприето нищо и нито Швеция, нито Европейският съюз успеят да убедят еритрейския президент да разгледа сериозно случая, съществува опасност Давид Исак да загине в ареста.
<P>
Какви мерки възнамерява да предприеме шведското председателство на Съвета с цел разглеждане на въпроса на най-високо равнище в Европейския съюз?
<P>
Всъщност би ли следвало Еритрея да получава помощи от Европейския съюз, въпреки че нарушава толкова очевидно основни права на човека?
<SPEAKER ID="281" NAME="Сесилия Малмстрьом" LANGUAGE="SV">
Шведско-еритрейският журналист Давид Исак беше заловен и хвърлен в затвора в Еритрея преди осем години. Той е държан като затворник без съдебно производство и без да му бъде наложено обвинение. Нито на семейството му, нито на шведските органи или международните организации за правата на човека им е позволено да го посетят.
<P>
За съжаление, няма каквито и да било признаци за някакво подобрение на положението на правата на човека в Еритрея през последните няколко години. Отговорността за това положение принадлежи изцяло на еритрейското правителство. Продължителните нарушения на задълженията на Еритрея по отношение на правата на човека по силата на националното и международното право е причина за голяма загриженост в Европейския съюз.
<P>
Ние сме особено загрижени по отношение на въпроса за политическите затворници и липсата на свобода на словото. Европейският съюз на няколко пъти поиска безусловно освобождаване на всички политически затворници в Еритрея, включително и на Давид Исак. На 18 септември 2009 г. председателството, от името на Европейския съюз, излезе с ясно становище, в което отново повторихме нашето искане за безусловното освобождаване на всички политически затворници и заявихме, че действията на Еритрея са в явно нарушение на задълженията, предвидени в Международния пакт за граждански и политически права на Организацията на обединените нации, който Еритрея е ратифицирала.
<P>
За съжаление, случат с Давид Исак не е решен, но той продължава да бъде основен приоритет за Европейския съюз, шведското председателство и шведското правителство. Няма да преустановим усилията си, докато той не бъде освободен от хуманитарни подбуди и може да се събере със семейството си. Мога да ви уверя, че ще продължим да се занимаваме с неговия случай и положението на другите лишени от свобода на най-високо равнище в Асмара.
<P>
Правата на човека са ключов елемент в отношенията между Европейския съюз и Еритрея. Готови сме да помогнем на еритрейското правителство да подобри положението на правата на човека. По отношение на помощите, те попадат в обхвата и зависят от разпоредбите на Споразумението от Котону. Това споразумение се отнася както до правата на човека, така и до политическия диалог, за да се упражни натиск за осъществяване на промени. Това е един непрекъснат процес, който напредва отчайващо бавно, но се надяваме, че това може да представлява инструмент за постигане на напредък.
<SPEAKER ID="282" NAME="Olle Schmidt" AFFILIATION="ALDE">
(SV) Не е необходимо да ви предоставям допълнителни подробности за ужасния случай на Давид Исак. Знам също, че г-жа Малмстрьом е изключително ангажирана по темата.
<P>
Доколкото знам, Давид Исак е единственият гражданин на Европейския съюз, лишен от свобода, защото е упражнявал правото си на свободно изразяване. Не трябва ли тогава Европейският съюз да излезе със специално общо изявление относно Давид Исак? Не трябва ли въпросът за специално изявление да бъде повдигнат в Съвета? Може би г-жа Малмстрьом или някой друг трябва да отиде в Еритрея и да се опита да се срещне с Давид Исак, както и с президента Исаяс Афеверки. Надявам се това да стане, защото смятам, че е напълно неприемливо гражданин на Европейския съюз да остава лишен от свобода без съд година след година, според сведенията сериозно болен и вероятно с риск от смърт в затвора.
<SPEAKER ID="283" NAME="Сесилия Малмстрьом" LANGUAGE="SV">
Г-н Schmidt, искам да кажа, че наистина споделям огромната Ви загриженост и недоволство, че проблемът продължава година след година и че няма възможност да се постигне съгласие с еритрейските органи. Сигурна съм, че и г-н Schmidt, и другите членове на Парламента са видели докладите от Еритрея и са слушали интервютата с нейния президент. С него трудно се говори, а злоупотребите в Еритрея са широко разпространени.
<P>
Продължаваме да работим с всички познати ни канали, но нямаме достъп до затвора. Не успяхме да го посетим и не знаем в какво състояние се намира той. Разбира се, не изключваме възможността да отидем, ако смятаме, че това ще доведе до постигане на напредък, но на този етап няма възможност да се получи някакво обещание, че можем да го посетим, да разговаряме с него или да се срещнем със семейството му, което също се намира в Еритрея. Това е изключително разочароващо. Излязохме с изключително ясно становище. Както заяви г-н Schmidt, Давид Исак е, доколкото ми е известно, единственият политически затворник от Европейския съюз, който понастоящем се намира в затвора, и работим по различни начини да увеличим натиска върху еритрейските органи, за да ги накараме да разберат, че Давид Исак и другите лишени от свобода трябва да бъдат освободени, ако не друго, то в съответствие с конвенциите, които самата държава е ратифицирала. Много е трудно да се води нормален диалог с тази държава.
<SPEAKER ID="284" NAME="Председател">
Няма други уточняващи въпроси и затова ще преминем към следващия въпрос.
<P>

<P>
Относно: Стратегията на Европейския съюз относно намаляване на вредите, свързани с употребата на алкохол
<P>
Ще станат вече почти три години, откакто приехме стратегията на Европейския съюз относно намаляване на вредите, свързани с употребата на алкохол. Предвиждаше се да бъде извършена оценка на стратегията до лятото на 2009 г. За съжаление, изглежда, че оценяването е отложено. За Швеция политиката по отношение на алкохола винаги е била важен и приоритетен въпрос в сътрудничеството в рамките на Европейския съюз.
<P>
Възнамерява ли шведското председателство да предприеме мерки в тази връзка, така че да бъде извършена без отлагане оценка на стратегията и, ако е така, възможно ли е да се уточни кога?
<SPEAKER ID="286" NAME="Сесилия Малмстрьом" LANGUAGE="SV">
Благодаря Ви, г-жо Hedh. Искам да започна, като напомня на г-жа Hedh, че шведското председателство е поставило въпроса за алкохола и здравето на предно място в дневния ред като важен аспект при изпълнението на стратегията на Европейския съюз в подкрепа на държавите-членки за намаляване на вредите, свързани с употребата на алкохол.
<P>
На този фон три големи събития вече бяха проведени. Първото беше неформалната среща на министрите на здравеопазването в Йонкьопинг, състояла се през юли, където беше обърнато специално внимание на продажбата и търговията на алкохолни напитки и влиянието им върху употребата на алкохол от млади хора. Второто събитие беше експертна конференция по въпросите на алкохола и здравето, която се проведе в Стокхолм на 21-22 септември и която имаше за цел да спомогне за постигане на устойчива, дългосрочна и всеобхватна стратегия в рамките на Европейския съюз по отношение на алкохола. Над 450 души участваха принципно от всички държави-членки на Европейския съюз и участниците много горещо подкрепиха шведските приоритети в областта на алкохола и здравето.
<P>
Третото събитие беше световната среща на експерти по алкохола, здравето и социалното развитие, която се проведе на 23 септември. Това събитие беше организирано от шведското председателство в сътрудничество със Шведската агенция за развитие на международното сътрудничество (SIDA) и норвежкото министерство на здравеопазването и здравните услуги и беше спонсорирано от Световната здравна организация. То имаше за цел да даде своя принос за глобална стратегия за срещата на Световната здравна асамблея през май следващата година. На срещата бяха представени нови открития относно връзката между вредната употреба на алкохол, социалното развитие и разпространението на инфекциозни заболявания като ХИВ/СПИН и туберкулоза, важна връзка, която си заслужава да бъде взета под внимание.
<P>
И така, по отношение на въпроса дали шведското председателство възнамерява да предприеме мерки в тази връзка, така че да бъде извършена без отлагане оценка на стратегията, отговорът е "да"; приемането на стратегията в рамките на Европейския съюз през 2006 г. представляваше важна стъпка. Чрез приемането й Комисията разпозна алкохола като един от ключовите фактори за определяне на здравословното състояние в рамките на Европейския съюз, както и факта, че Европейският съюз носи отговорност за решаването на проблема с опасната и вредна употреба на алкохол. Това бе допълнително потвърдено от подкрепата на всички министри на здравеопазването от Европейския съюз в заключенията, направени през ноември 2006 г.
<P>
От 1 януари 2007 г. насам Комисията следи тенденциите при употребата на алкохол и вредите, свързани с употребата на алкохол, както и промените в политиката в рамките на Европейския съюз. Въпреки че постигнахме напредък в много области, разполагахме с твърде малко време, за да направим оценка на пълния мащаб на влиянието на политиката за алкохола и навиците на потребителите върху здравето. Първият доклад на Комисията, който беше внесен на конференцията на експертите преди няколко седмици, представляваше доклад за състоянието на стратегията на Европейския съюз относно намаляване на вредите, свързани с употребата на алкохол. Това е един междинен доклад преди окончателния доклад, който трябва да бъде внесен през 2012 г.
<P>
Разбира се, председателството ще разгледа доклада за състоянието и ще обсъди резултатите от експертната конференция по въпросите на алкохола и здравето. Ще следим напредъка в тази област. Ние също така финансирахме редица нови проучвания с цел да гарантираме, че въпросът за алкохола продължава да бъде на предна позиция в дневния ред на Европейския съюз. Едно от проучванията ще разгледа ефекта от търговията с алкохол върху младите хора, друго ще разгледа влиянието на алкохола върху възрастните хора в 10 различни държави-членки на Европейския съюз, а трето ще изследва ефекта на трансграничната търговия върху националната политика за алкохола.
<P>
В предварителните ни заключения относно алкохола и здравето, които понастоящем се обсъждат в работната група на Съвета, предлагаме да се призове Комисията да започне да анализира и търси приоритети за следващия етап от работата по отношение на алкохола и здравето, за да се подчертае фактът, че трябва да гледаме отвъд 2012 г., когато оценката и настоящата стратегия за алкохола ще бъдат завършени. Въз основа на това разискване председателството има за цел да приеме заключенията на Съвета в подкрепа на стратегията за алкохола през декември 2009 г.
<SPEAKER ID="287" NAME="Anna Hedh" AFFILIATION="S&amp;D">
(SV) Г-жо Малмстрьом, знам, че председателството е провело няколко конструктивни конференции и е отделило доста време на този въпрос.
<P>
Моят въпрос беше най-вече за стратегията за алкохола, защото и преди съм задавала същия въпрос, преди близо шест месеца. По това време ми беше казано, че стратегията за алкохола следва да бъде оценена преди лятото. Затова повдигнах темата, защото тя не беше включена в дневния ред.
<P>
Много неща се случиха след като шведското председателство предложи стратегия за алкохола за Европейския съюз през 2001 г. Стратегията за алкохола беше приета през 2006 г., но много неща се случиха от тогава. Някои държави-членки увеличиха възрастовите ограничения, други увеличиха данъците върху алкохола, а трети намалиха границите за концентрация на алкохол в кръвта например. Аз съм много доволна от това. Би ми се искало шведското председателство да отиде още по-далеч може би по отношение на рекламата, но все пак съм доволна, че в момента се провежда проучване по отношение на рекламата, алкохола и младите хора.
<SPEAKER ID="288" NAME="Сесилия Малмстрьом" LANGUAGE="SV">
Благодаря Ви за подкрепата по този въпрос. Наистина се опитахме да подчертаем темата, която представлява рамката, в която Европейският съюз си позволява да работи: провеждане на конференции, извършване на проучвания, определяне на срокове за гарантиране на напредък, както и осигуряване на участието на бъдещите председателства. Доволна съм, че успяхме да изясним получилото се недоразумение. Възнамерявахме да има междинен доклад, който е също толкова важен и който ще разгледаме и анализираме, но окончателната оценка беше предвидена за 2012 г. Междувременно има да се свърши огромно количество работа и мога също да потвърдя, че много държави-членки работят усилено, защото всички държави-членки са наясно с последиците, които употребата на алкохол има върху здравето.
<SPEAKER ID="289" NAME="Justas Vincas Paleckis" AFFILIATION="S&amp;D">
(LT) Г-жо министър, на ниво Европейски съюз броят на смъртните случаи при пътни произшествия спада, но амбициозните цели няма да бъдат постигнати през следващата година. Основната причина за това е алкохолът. В някои държави е налице ужасяващо висок процент самоубийства и отново алкохолът е виновен за това.
<P>
Не смятате ли, че на ниво Европейски съюз трябва да засилим вече строгите мерки по отношение на употребата на алкохол, като последваме примера на скандинавските държави? Употребата на алкохол трябва да се ограничи най-вече за младите хора. Желае ли Швеция да постави началото на този процес?
<SPEAKER ID="290" NAME="Catherine Stihler" AFFILIATION="S&amp;D">
(EN) Искам да насоча вниманието на министъра към факта, че в Шотландия - районът, който представлявам - в момента се провежда обсъждане във връзка с минималните цени на алкохолните продукти. Исках да се възползвам от възможността да попитам министъра дали в Съвета се провежда някакво обсъждане по въпроса за минималните цени на алкохолните продукти. В Шотландия се провежда голямо разискване и се чудех каква е гледната точка на Съвета и дали въпросът въобще е обсъждан.
<SPEAKER ID="291" NAME="Сесилия Малмстрьом" LANGUAGE="EN">
Една от петте приоритетни теми в стратегията на Европейския съюз за алкохола е именно намаляването на вредите и смъртните случаи при пътнотранспортни произшествия, свързани с употребата на алкохол. Както заяви уважаемият член на Парламента, това е един много голям проблем, който причинява огромни страдания и е свързан с икономически разходи.
<P>
Комисията препоръча да се приеме по-ниска минимална граница за неопитните и професионалните водачи на МПС, като в същото време държавите, които вече прилагат ограничения, не трябва да ги намаляват. Налице е препоръка в тази връзка, като продължаваме да работим с държавите-членки.
<P>
Много държави-членки вече са приложили препоръките, като съществуват голям брой дейности за повишаване на осведомеността, за да продължаваме да обсъждаме проблема.
<P>
Не ми е известно да се провежда обсъждане по отношение на цените. Може и да има такова. Ще се консултирам с моя колега, министъра на здравеопазването, който отговаря за това, но не смятам, че точно този въпрос се обсъжда в момента.
<P>
Съществуват много други въпроси, свързани с алкохола, които биват проследявани в момента, но в настоящия етап вероятно не и този, защото той не е от компетенциите на Европейския съюз.
<P>
Относно: Екологичен аспект на газопроводите
<P>
В Европейския съюз се обръща голямо внимание на екологичните аспекти на новите газопроводи, изградени към територията на Европейския съюз (Набуко, газопроводите Северен поток и Южен поток). Газопроводът Северен поток, който преминава по дъното на Балтийско море, е изключителен проект, поради мащаба и последиците, които може да окаже за Балтийския регион.
<P>
Какви опасности за околната среда вижда шведското председателство в рамките на изграждането на газопроводите и какви мерки предвижда председателството за отстраняването им?
<SPEAKER ID="293" NAME="Сесилия Малмстрьом" LANGUAGE="SV">
Северен поток е единствен по рода си проект за района на Балтийско море, поради своя мащаб и възможните последици от него. Съветът е наясно със съществуващите опасения по отношение на екологичните аспекти на проекта за газопровод Северен поток и внимателно е взел под внимание резолюцията на Европейския парламент относно въздействието върху околната среда на запланувания газопровод в Балтийско море, който свързва Русия и Германия и който беше приет през юли миналата година.
<P>
Всички държави-членки на Европейския съюз и Европейската общност са страни по Конвенцията от Еспо на ООН от 1991 г. Това е конвенцията за оценка на въздействието върху околната среда в трансграничен контекст. Конвенцията съдържа редица приложими задължения, които са задължителни за страните с цел най-вече да се гарантира, че се извършва оценка на въздействието върху околната среда, която включва консултации с други страни, засегнати от конкретния проект.
<P>
Въздействието на проекта Северен поток върху чувствителната околна среда на Балтийско море е от изключителна важност и трябва да бъде разгледана внимателно. Могат да бъдат засегнати райони от "Натура 2000", както и райони, в които се намират мини и където са изхвърлени химически муниции. Разпространението на седименти може да повлияе на морската флора и фауна, както и да окаже въздействие върху риболовната промишленост. Фактът, че газопроводът е в близост до важни морски пътища също може да представлява риск за околната среда и безопасността.
<P>
Всички държави около Балтийско море работят заедно вече над три години в рамката на Конвенцията от Еспо, за да се определи по какъв начин тези задължения са свързани с начина на изпълнение на проекта.
<P>
Съветът все пак иска да подчертае, че проектът Северен поток е частно предприятие. Затова страните, отговорни за проекта, трябва да предоставят информация, която да доказва, че проектът спазва съответното законодателство, под строгия контрол на засегнатите държави-членки.
<P>
Ето защо Съветът не може да коментира проекта Северен поток по начин, който може да бъде изтълкуван като намеса в националните правни процеси.
<SPEAKER ID="294" NAME="Justas Vincas Paleckis" AFFILIATION="S&amp;D">
(LT) Благодаря Ви, г-жо министър, за наистина изчерпателния отговор. Очевидно въпросът засяга Швеция в голяма степен, особено защото е балтийска държава. Искам само да подчертая, че никога не сме отделяли толкова внимание на тези въпроси. Също така искам да заявите, че действително се ангажирате и че по време на председателството си Швеция ще продължи да следва внимателно темата и ще вземе съответните мерки.
<SPEAKER ID="295" NAME="Сесилия Малмстрьом" LANGUAGE="SV">
Уважаеми членове на Парламента, мога да гарантирам, че Швеция се ангажира с проблема. Ние сме много бдителни, когато става въпрос за чувствителната среда на Балтийско море, която е изложена на риск от всякакви проекти, които ще бъдат извършени, и затова сме наложили много строги екологични изисквания по отношение на точно този проект, който в момента е разглеждан и контролиран от съответните органи. Това засяга не територията на Швеция, а шведската икономическа зона и затова внимателно изтъкнахме, че международните конвенции, като Конвенцията от Еспо, формират основата за позициите, които ще приемем. Не трябва да се правят политически или икономически заключения. Това може да разгледа Швеция и го правим.
<P>
Относно: Премахване на пречките пред свободното движение на работници между държавите-членки
<P>
Шведското председателство на Съвета признава, че в настоящия контекст на икономическа криза е от съществено значение държавите-членки да бъдат в състояние да отговорят съгласувано на предизвикателствата, да намерят решения за излизане от икономическата и финансовата криза и най-вече да ограничат безработицата и отрицателните последици от нея. Настоящите пречки пред свободното движение на работници от държавите-членки, присъединили се към Съюза след 1 май 2004 г., представляват ограничаване на правата на гражданите от тези държави и могат да доведат до възникването на нелегален труд и социален дъмпинг. Премахването на пречките в еднаква степен защитава работниците мигранти и националните работници. Като се има предвид, че шведското председателство се ангажира да води активна политика на европейския пазар на труда и да гарантира по-добри възможности за адаптация и повече мобилност, може ли Съветът да посочи какви конкретни мерки възнамерява да приеме, за да премахне бързо пречките, които в момента възпрепятстват свободното движение на работници от държави-членки, присъединили се към Съюза след 1 май 2004 г.?
<SPEAKER ID="297" NAME="Сесилия Малмстрьом" LANGUAGE="SV">
Съветът иска да посочи, че свободното движение на хора е едно от основните права, гарантирани от общностното законодателство, и включва правото на гражданите на Европейския съюз да живеят и работят в друга държава-членка.
<P>
На заседанието си от 9 март 2009 г. Съветът отправи покана към онези държави-членки, които все още прилагат временни разпоредби, които ограничават свободното движение. По това време, въз основа на наличната информация, Съветът заяви, че тези държави-членки трябва да обмислят дали да продължат да прилагат ограниченията. Държавите-членки бяха приканени и да отменят ограниченията по време на третия етап, ако не бъдат установени сериозни сътресения или риск от сериозни сътресения на пазарите на труда в съответните държави-членки.
<P>
Съветът също така посочи на държавите-членки, че приоритет трябва да се дава на граждани от държавите-членки за сметка на работници от държави извън Европейския съюз, както и че защитата на гражданите от новите държави-членки, които вече пребивават и работят в държава-членка, ще остане в сила по време на временния период. Правата на членовете на семейството също са взети под внимание в съответствие с практиката във връзка с предишните присъединявания.
<P>
Съветът подчерта силните елементи на диференциация и гъвкавост на правилата по отношение на свободното движение на работници. Държавите-членки заявиха, че ще се стремят да предоставят по-голям достъп до пазара на труда за гражданите от съответните нови държави-членки в съответствие с националното законодателство с оглед ускоряване на сближаването на законодателството в съответствие с общностното законодателство.
<P>
През ноември 2008 г. Комисията излезе със съобщение относно въздействието на свободното движение на работници в контекста на разширяването на Европейския съюз. Комисията посочва, че работниците от България, Румъния и държавите-членки от ЕС-10 спомогнаха да се отговори на нарасналото търсене на работна ръка в приемащите страни и по този начин се допринесе значително за устойчив икономически растеж. Данните показват, че мобилността в рамките на Европейския съюз след разширяването не е довела - и е малко вероятно да доведе - до сериозни сътресения на пазара на труда.
<P>
Комисията също така отбелязва, че обемът и посоката на потоците на мобилност в рамките на Европейския съюз се управляват от общото търсене и предлагане на работна ръка, а не от правилата, които ограничават достъпа до пазара на труда. Комисията заключава, че ограниченията, прилагани от държавите-членки, могат да забавят промените на пазара на труда и дори да изострят честотата на случаите на недеклариран труд.
<P>
Свободното движение на работници представлява важен приоритет за Европейския съюз. Движението на работници спомага за създаване на повече работни места, така че икономиката може да бъде коригирана дори по време на икономическа криза. Движението на работници спомага и за намаляване на бедността и социалната маргинализация.
<P>
По отношение на временния период за свободно движение, за който попита уважаемият член на Парламента, държавите-членки имат правото да запазят ограниченията до края на третия етап от временния период. Съветът обаче счита, че настоящата икономическа криза в Европа не трябва да се използва като основание за по-нататъшно прилагане на временните разпоредби. Дори по време на периоди, в които търсенето на работна ръка е ниско, може да бъде трудно за работодателите да попълнят свободните работни места с кандидати от собствените им държави.
<P>
Съветът редовно прави преглед на въпроса за временните разпоредби. Най-скорошният преглед беше направен на заседанието през юни 2009 г., когато Съветът взе под внимание информацията на Комисията относно въздействието на свободното движение от гледна точка на разширяването на Европейския съюз. Комисията информира Съвета, че преди 1 май 2009 г. три от държавите-членки от ЕС-15 са уведомили Комисията за сериозни сътресения на пазара на труда или за риска от такива сътресения. Германия и Австрия продължиха да прилагат ограниченията на пазара на труда като запазиха изискването за разрешително за работа, а Обединеното кралство прилага система за ex post регистрация, която позволява на работниците да започнат работа, но ги задължава да се регистрират в рамките на 30 дни.
<P>
В информация, която предостави на Съвета, Комисията също така заяви, че ще гарантира спазването на разпоредбите от Договора за присъединяване и че запазва правото си да изиска пояснение от държавите-членки, които продължават да прилагат ограничения.
<SPEAKER ID="298" NAME="Silvia-Adriana Ţicău" AFFILIATION="S&amp;D">
(RO) Искам да Ви попитам дали, като част от дневния ред на шведското председателство, имате някакво запланувано действие, имащо за цел да се опита да убеди държавите-членки, които са запазили бариерите пред свободното движение на работници, да ги отменят. Вторият ми въпрос е дали искате едно такова предложение за отменяне на пречките пред свободното движение на работници да бъде включено като част от заключенията на шведското председателство.
<SPEAKER ID="299" NAME="Сесилия Малмстрьом" LANGUAGE="SV">
Искам да благодаря на уважаемия член на Парламента. Настоящата тройка - френското, чешкото и шведското председателства - потвърди в заключенията си, че разширяването донесе големи предимства на Европейския съюз, доведе до икономически растеж и нищо не свидетелства за появата на сериозни икономически сътресения.
<P>
Разполагаме с действащи механизми за редовен преглед на временните разпоредби заедно с Комисията. Между прегледите, разбира се, можем да приканим държавите-членки да предприемат необходимите мерки за премахване на дискриминационното законодателство и да гарантират, че се използва квалифицирана работна ръка в рамките на целия Европейския съюз, но чисто юридическите аспекти се разглеждат заедно с Комисията. Както казах и преди, такъв преглед беше направен по-рано тази година.
<SPEAKER ID="300" NAME="Franz Obermayr" AFFILIATION="NI">
(DE) Г-жо председател, членът на Парламента, който зададе въпроса, естествено насочи вниманието върху положението в онези държави-членки, в които част от населението емигрира в търсене на работа в чужбина. Мога да разбера това.
<P>
В сравнение обаче Австрия, подобно на Германия, е държава с голяма имиграция и тя може да получи удължаване на временния период до пълното отваряне на пазара на труда. Причините за това са ясни. Отрицателните последици от изселването и разпределението в резултат от големите разлики в доходите на фона на настоящите проблеми на пазара на труда и увеличената имиграция можеха да доведат до значително обременяване на пазара на труда, което от своя страна да доведе до социални напрежения, които всеки иска да бъдат избегнати.
<P>
Затова и въпросът ми е: ще бъдат ли признати проблемите, които засягат Австрия и Германия, и запланувани ли са съответните решения?
<SPEAKER ID="301" NAME="Сесилия Малмстрьом" LANGUAGE="SV">
Всички държави-членки на Европейския съюз са силно засегнати от икономическата криза и безработицата. Цифрите във всяка една от тях са донякъде различни, но всички бяха сериозно засегнати. Всяка държава има право да въведе временни правила, както направи Австрия например, и съществува възможност да се изисква удължаването им съобразно специални процедури, ако се представят основания на Комисията. Не съм достатъчно запозната с точното положение в Австрия. Не знам дали там проблемите са по-големи, отколкото някъде другаде. Както казах, всички държави-членки срещат огромни проблеми с пазара на труда.
<P>
Комисията заявява в доклада си, че нищо не свидетелства, че свободното движение е довело до сътресения в някоя държава-членка. В моята държава, Швеция, в която също се наблюдава висока безработица, няма данни за каквато и да била връзка между свободното движение и безработицата. Работниците, които са дошли от други държави-членки на Европейския съюз, са приветствани с добре дошли и са се включили успешно на пазара на труда.
<P>
Относно: Създаване на пречки пред въздухоплавателните средства на Европейската агенция за управление на оперативното сътрудничество по външните граници (Фронтекс) от страна на Турция
<P>
От месец май 2009 г. бяха отбелязани шест случая на възпрепятстване на въздухоплавателни средства на Европейската агенция за управление на оперативното сътрудничество по външните граници на Европейския съюз (Фронтекс) било от турски въздухоплавателни съдове, било посредством радиовръзка. Последният случай е отбелязан на 8 септември 2009 г., когато хеликоптер на Фронтекс с двама латвийски пилоти се е движел по маршрут от остров Кос към о. Самос. Над о. Фармакониси хеликоптерът е бил засечен от турския радар в град Датча, турската страна е изискала оттеглянето му от района и представяне на плана на полета.
<P>
Запознат ли е Съветът с този случай? Как би го коментирал? Какви мерки възнамерява да вземе по отношение на Турция?
<SPEAKER ID="303" NAME="Сесилия Малмстрьом" LANGUAGE="SV">
Да, Съветът е наясно със случаите, за които членът на Парламента говори. Председателството желае да заяви, че в качеството си на държава кандидат Турция трябва да споделя ценностите и целите на Европейския съюз в съответствие с Договорите. Един ясен ангажимент за поддържане на добросъседски отношения и мирни решения на конфликтите е от съществено значение и е важно условие за членство в Европейския съюз. В съответствие с рамката за преговори и съответните заключения на Съвета Европейският съюз призова Турция да избягва всякакъв вид заплахи, източници на конфликт или мерки, които могат да навредят на добрите отношения и възможността за разрешаване на спорове по мирен път.
<P>
Искам да уверя уважаемия член на Парламента, че въпросът за добросъседските отношения е повдиган от Европейския съюз редовно, като за последен път това стана на заседанието на Съвета за асоцииране, което се проведе на 19 май, и на срещата между тройката на Европейския съюз и политическите лидери на Турция в Стокхолм през юли тази година.
<P>
Що се отнася до конкретния случай с въздухоплавателното средство на Фронтекс, искам да посоча, че Фронтекс координира няколко съвместни операции и пилотни проекти. Те представляват важен принос за защитата на морските, сухопътните и външните въздушни граници на Съюза.
<P>
Една от тези операции е "Посейдон 2009", домакин на която е Гърция. Тя има за цел предотвратяване на незаконосъобразното преминаване на границите от лица, които идват или преминават транзитно през Турция и държавите от Северна Африка и се опитват да достигнат гръцкото крайбрежие. Разбира се, уважаемият член на Парламента е наясно с това. "Посейдон" включва също разполагането на технически съоръжения в европейското въздушно пространство по границите на гръцките острови. Турция е била осведомена за операцията.
<P>
Що се отнася до оперативното сътрудничество между Фронтекс и компетентните турски органи, в момента се провеждат преговори по отношение на работните методи. Това е нещо много положително. Едно споразумение би обхванало обмен на информация и възможност за турските органи да вземат участие в съвместните операции на Фронтекс. Този вид дейност може да бъде важна част от работата по предотвратяване на нелегалната имиграция и може да спомогне за подобряване на добросъседските отношения.
<SPEAKER ID="304" NAME="Nikolaos Chountis" AFFILIATION="GUE/NGL">
(EL) Г-жо председател, г-жо министър, искам още веднъж да изразя благодарността си за искрените Ви усилия да отговорите на въпросите ни и виждам, от казаното от Вас, че очевидно сте запозната със случая. Ние си сътрудничим с Турция, но Вие не ми дадохте ясен отговор - затова да не се отклоняваме и да повторя въпроса дали въздушното пространство на Турция действително е било нарушено по време на мисията на Фронтекс, както се твърди.
<P>
Причината да кажа това е, че по дадената проява ние разследваме дали Турция оспорва суверенното право на Гърция. Освен това мога ли да Ви напомня, че по време на неотдавнашното си посещение в Гърция заместник-изпълнителният директор на Фронтекс, г-н Fernandez, заяви, че не е имало такива нарушения, и представи докладите на пилотите по проблема. Нека обаче се върна на въпроса си: мисията на Фронтекс извършила ли е нарушенията, за които твърди Турция, или не и какво правите по въпроса?
<SPEAKER ID="305" NAME="Сесилия Малмстрьом" LANGUAGE="SV">
Много е трудно за шведското председателство да определи с точност кога се извършва нарушение и кога - не. На няколко пъти бяхме информирани за опасенията, които изпитват много от моите гръцки колеги. Обсъждали сме въпроса, призовавали сме и сме провеждали разговори с турските органи и турските ни колеги, убеждавали сме ги да работят за подобряване на добросъседските отношения. Много е трудно за председателството да определи с точност дали се извършва нарушение или не. Това, разбира се, се основава на международните конвенции и представлява двустранен въпрос между двете държави-членки.
<SPEAKER ID="306" NAME="Председател">
Г-жо Morvai, Вие дадохте да се разбере, че искате думата отново. Ако става дума за уточняващ въпрос по темата, имате думата в продължение на 30 секунди.
<SPEAKER ID="307" NAME="Krisztina Morvai" AFFILIATION="NI">
(EN) Г-жо председател, Вие вероятно четете мислите ми, защото не поисках думата, а исках да се извиня, че отнех допълнителни 20 секунди от това изключително оживено демократично разискване за такъв неуместен въпрос, каквато е значителната полицейска бруталност и политическите затворници в държава-членка. Извинявам се.
<SPEAKER ID="308" NAME="Председател">
Ако имате въпрос, трябва да го внесете по един нормален начин в писмена форма и тогава, ако той е уместен, може да получите отговор. Много членове на Парламента искат да получат отговор на въпросите си тази вечер и от уважение към тях бихме искали да се спазва съответния ред.
<P>
(Въпрос 8 отпада поради отсъствие на неговия автор)
<P>

<P>
Относно: Преразглеждане на Регламент (ЕО) № 1/2005
<P>
Съветът може ли да изложи становището на председателството относно преразглеждането на Регламент (ЕО) № 1/2005 относно защитата на животните по време на транспортиране? Председателството отчита ли всички аспекти на потенциалното въздействие на преразглеждането?
<SPEAKER ID="310" NAME="Сесилия Малмстрьом" LANGUAGE="SV">
Благодаря Ви за въпроса. Съветът споделя загрижеността на члена на Парламента по отношение на хуманното отношение към животните. Председателството отговори на подобен въпрос, зададен от г-жа Harkin през септември, и тогава заяви, че една от целите на шведското председателство е да насърчи обсъждането на хуманното отношение към животните. Това е посочено като един от приоритетите на нашето председателство.
<P>
На заседанието си от 7 септември тази година Съветът получи новини от Комисията, че проектопредложение за преглед на Регламент (ЕО) № 1/2005 относно защитата на животните по време на транспортиране ще бъде внесено възможно най-скоро. На същото заседание Съветът получи становищата на делегациите относно необходимостта от нови инструменти за подобряване на контрола и проверките на международното транспортиране на живи животни като системи за сателитна навигация например. Една подходяща система за сателитна навигация би могла да улесни надзора от страна на компетентните органи на държавите-членки, защото в момента е много трудно да се докаже неспазване на разпоредбите с помощта на съществуващите днес инструменти.
<P>
Регламент (ЕО) № 1/2005 представлява един по-убедителен законодателен акт за защита на животните по време на транспортиране за търговски цели, защото той прави оценка на засегнатите страни, определя областите им на отговорност и въвежда по-строги мерки под формата на разрешителни и проверки, както и по-строги правила за транспортиране.
<P>
Някои аспекти от транспортирането на животни не са обхванати от разпоредбите, а именно максималния брой пътувания и пространствените изисквания за животните. В съответствие с член 32 от Регламента, тези аспекти трябва да бъдат включени в доклад, който ще бъде представен в срок от четири години и може да бъде придружен от ново предложение.
<P>
Председателството може да потвърди, че възнамеряваме да започнем да разглеждаме предложението на Комисията за преглед на регламента веднага след внасянето му от Комисията. Това все още не се е случило, но веднага след като то пристигне ще започне и работата, защото споделяме интереса на члена на Парламента към прегледа на настоящия регламент.
<SPEAKER ID="311" NAME="Mairead McGuinness" AFFILIATION="PPE">
(EN) Благодаря Ви за изчерпателния отговор.
<P>
Споделям загрижеността за хуманното отношение към животните, но искам реалистичен регламент, който позволява и търговия с животни, която е законна и подходящо контролирана, и искам да заявя, че не се нуждаем от допълнителни регулации. Нуждаем се от цялостно съответно прилагане на съществуващите регулации, като считам, че Вашите коментари за навигацията и така нататък са полезни в това разискване. Моля, нека науката да е водеща тук.
<P>
Искам да Ви помоля да се съсредоточите върху конния транспорт. Това е особен проблем, а там регулациите не се прилагат. Вероятно можете да коментирате този въпрос.
<SPEAKER ID="312" NAME="Сесилия Малмстрьом" LANGUAGE="EN">
Не съм експерт в конния сектор на транспортирането на животни, но изслушах Вашето предложение и ще го взема под внимание.
<P>
Съгласна съм с Вас, че обикновено често се случва да не се спазва прилагането на регулациите, както и че не винаги има нужда от нова регулация. След като получим предложението на Комисията, ние ще го разгледаме и ще преценим дали има нужда от допълнителни мерки или, както предложихте, има нужда само от засилване на прилагането. Така че ще се върнем на въпроса веднага след като разполагаме с предложението на Комисията.
<SPEAKER ID="313" NAME="Seán Kelly" AFFILIATION="PPE">
(EN) Като продължение на въпроса на колегата McGuinness: като островна държава Ирландия е много зависима от международния транспорт на животни, а ограниченията, които се прилагат и които се предлага да бъдат приложени, са считани от много хора в отрасъла за твърде скъпоструващи. Така че ще вземете ли това предвид при прегледа? В противен случай, ако не разполагаме с транспорт на живи животни, ще се създаде прикрит картел сред предприятията, който ще свали цените още повече и ще накара все по-голям брой хора да напуснат селското стопанство.
<SPEAKER ID="314" NAME="Сесилия Малмстрьом" LANGUAGE="EN">
Осъзнавам трудностите по отношение на положението в Ирландия, защото тя е остров и защото е зависима по отношение на транспорта.
<P>
Считам, че при всяко законодателство е особено важно, че имаме голяма загриженост. Знаем, че съществува натиск от страна на гражданите ни да разгледаме хуманното отношение към животните, но това трябва да бъде извършено по подходящ начин и да се направи оценка на направеното досега. Достатъчни ли са разпоредбите? Необходими ли са? Трябва ли да се направи повече? Необходимо ли е прилагането им? Трябва да вземем всички тези въпроси под внимание преди да преминем към по-нататъшно регулиране.
<P>
Сигурна съм, че по време на обсъждането, което ще проведем с държавите-членки, всички те ще имат възможност да изложат конкретното си положение като принос в обсъждането.
<P>

<P>
Относно: Ресор за спорта в бъдещата Европейска комисия
<P>
Като имаме предвид увеличаването на равнището на затлъстяване сред децата в рамките на ЕС 27, от една страна, и значението на здравословния и дълъг живот предвид застаряването на населението на Европейския съюз, от друга страна, включването на спорта сред областите на правомощия на Европейския съюз в съответствие с Договора от Лисабон следва да се приветства. За да отрази категоричната подкрепа на Договора за значението на спорта, Съветът ще подкрепи ли инициатива, която изрично включва спорта в ресорите на един от бъдещите членове на Европейската комисия?
<SPEAKER ID="317" NAME="Сесилия Малмстрьом" LANGUAGE="EN">
Спортната дейност е част от приложното поле на правото на Европейския съюз днес и, както с право посочва уважаемият член на Парламента, влизането в сила на Договора от Лисабон ще предостави на Европейския съюз правно основание, което ще му позволи да допринесе за насърчаване на въпросите от областта на спорта в Европа, като в същото време ще вземе предвид спецификата на спорта, неговите структури, които се основават на доброволни дейности, както и неговата социална и възпитателна функция.
<P>
Съветът обаче не може да се произнесе по вътрешната организация на следващата Комисия, която, в съответствие с Договора, е въпрос за председателя на Комисията.
<P>
Съгласна съм, че спортът и здравето вървят ръка за ръка. Спортната дейност също така насърчава социалното сближаване, демокрацията и развитието на личността. Спортът несъмнено е и развлечение, както при игрите на местния футболен клуб, така и при международни състезания.
<P>
Считам, че едно свободно и независимо спортно движение носи отговорност и за важни за обществото въпроси като общественото здраве и гарантирането на демократичните ценности.
<P>
Шведското председателство счита политиката за спорта предимно за въпрос от национално равнище. Трябва също да се внимава с нови предложения и програми, които разширяват политиките на равнището на Европейския съюз по начин, който би могъл да навреди на вече добре функциониращи системи като тези, които гражданското общество е изградило през годините.
<SPEAKER ID="318" NAME="Seán Kelly" AFFILIATION="PPE">
(EN) Първо, благодаря Ви, че отговорихте на въпроса ми: оценявам го. Благодаря Ви също и за изчерпателния отговор. Смятам, че много ясно очертахте стойността на спорта, и по-специално здравословната му стойност. Сигурен съм, че след като Договорът от Лисабон влезе в сила ще можем да работим заедно, за да гарантираме, че спортът, като област на правомощията на Европейския съюз, може да получи полагащите му се публичност и реклама.
<SPEAKER ID="319" NAME="Mairead McGuinness" AFFILIATION="PPE">
(EN) Благодаря, че отговорихте на този въпрос, защото г-н Kelly е много скромен и пропусна да каже, че е бил бивш председател на ирландската спортна асоциация, най-значимото спортно движение в Ирландия, и затова интересите му са в областта на спорта. Той беше доста сдържан по въпроса, но прецених, че трябва да знаете.
<SPEAKER ID="320" NAME="Председател">
Благодаря Ви много за тази информация.
<P>
Времето за въпроси приключи.
<P>
Въпросите, останали без отговор поради липса на време, ще получат писмен отговор (вж. приложението).
