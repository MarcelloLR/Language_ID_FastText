<CHAPTER ID="009">
Обяснение на вот
<P>
Устни обяснения на вот
<SPEAKER ID="149" NAME="Jarosław Kalinowski" AFFILIATION="PPE">
(PL) Г-н председател, фондовете за алтернативни инвестиции са от изключително голямо значение за икономиката на Съюза. Лицата, управляващи тези фондове, трябва да се придържат към законодателството и стандартите, които позволяват предоставянето на услуги на територията на държавите-членки, а надзорът над финансовите пазари трябва да бъде точен и ефективен. За тази цел ние трябва да премахнем всяка неточност в правните и административни системи, отговорни за тези фондове. Направеното предложение засилва прозрачността и ефективността на системите за надзор, а по-голямата ефективност на законодателството ще допринесе за подобряване на стабилността и доверието във финансовите институции, и в резултат на това и за подобряване на европейската икономика.
<SPEAKER ID="150" NAME="Mario Pirillo" AFFILIATION="S&amp;D">
(IT) Г-н председател, днешният вот е важна стъпка напред за Европейския съюз в областта на регулирането на фондовете за алтернативни инвестиции. В съответствие с директивата, лицата, управляващи фондове, трябва да бъдат регистрирани и упълномощени и да спазват строги кодекси на поведение в рамките на Европейския съюз. Всъщност за първи път този сектор се регулира и считам, че документът, по който гласувахме, надявам се, полага основите за скорошно постигане на истински единен пазар на финансови продукти.
<P>
Бих искал да подчертая важната роля на Европейския парламент, който настояваше за стриктни правила за по-добро наблюдение на финансовата индустрия, което следователно ще стане - надявам се нямате нищо против да се изразя така - по-етично. Уроците от близкото минало, от финансовата криза, причинена от прекомерната спекулация на фондовете за инвестиции, трябва да ни накарат да одобрим директивата, която предлага по-големи гаранции за защита на обществото.
<P>
Гласувах в подкрепа на постигнатия компромис и накрая бих искал да благодаря на докладчика г-н Gauzès за свършената от него огромна работа.
<SPEAKER ID="151" NAME="Syed Kamall" AFFILIATION="ECR">
(EN) Г-н председател, когато преди 18 месеца разгледахме първоначалното предложение, видяхме това, което много биха описали като "намачкана риза". Беше ясно, че това е предложение, по което не са проведени консултации с индустрията - предложение, което щеше да затвори пазарите, да създаде много трудности за европейските инвеститори при инвестиране във фондове извън ЕС и да доведе до по-ниска възвращаемост за пенсионните фондове, засягайки инвестициите в развиващите се страни. Изпитвах сериозно безпокойство относно тези предложения.
<P>
За щастие, след работата между докладчиците в сянка и отличното сътрудничество, както и след добрата работа на членовете на Комисията и белгийското председателство, стигнахме до приемливо решение, което сега работи и държи пазарите отворени, увеличава прозрачността и гарантира,че европейските инвеститори могат да продължат да инвестират в пазари извън ЕС. Ние трябва зорко да наблюдаваме ролята на ЕОЦКП, за да се уверим, че той няма да блокира достъпа до фондове извън ЕС, но като цяло постигнахме приемлив за Парламента компромис.
<SPEAKER ID="152" NAME="Laima Liucija Andrikien" AFFILIATION="PPE">
(LT) Гласувах за този много важен документ. Сега, когато решението на Европейския парламент относно премахването на визите за граждани на Република Китай (Тайван), които пътуват до държавите-членки на Европейския съюз и държавите от Шенген, беше прието с толкова огромно мнозинство, аз искрено поздравявам народа на Тайван. Отсега нататък те ще могат да пътуват до държавите-членки на ЕС без виза. Освен това, от днес всички граждани на държавите-членки на ЕС, включително Кипър, България и Румъния, също ще могат да пътуват в Тайван без виза. Считам, че Тайван и неговият народ заслужават такова решение и приветствам това решение на Европейския парламент.
<SPEAKER ID="153" NAME="Ulrike Lunacek" AFFILIATION="Verts/ALE">
(DE) Г-н председател, аз и моята група приветстваме факта, че гражданите на Тайван сега могат да пътуват свободно до Европейския съюз. Въпреки това, доколкото аз съм запозната, никоя от държавите-членки на ЕС не е признала Тайван. Независимо от това аз не съм против либерализирането на визите и мисля, че е добре гражданите на Тайван да могат да посещават ЕС без да се нуждаят от визи. Какво обаче се случва с най-новата държава в Европа - Косово? Общо 22 държави-членки признаха Косово и само пет не са, но обсъждането относно визите с Косово дори не е започнало. Комисията все още не е предприела нищо. Надявам се, че г-жа Малмстрьом най-накрая ще открие такова обсъждане относно визите с Косово, за да стане ясно, че гражданите на най-новата държава в Европа могат да пътуват точно толкова свободно, колкото гражданите на Тайван.
<SPEAKER ID="154" NAME="Lena Ek" AFFILIATION="ALDE">
(SV) Г-н председател, Европейската енергийна програма за възстановяване е инструмент, използван за финансиране на инвестициите в енергийна ефективност и възобновяемата енергия. Проекти, които може да стартират бързо и които директно ще допринесат за това икономиката да стане по-зелена, са целесъобразни. Споразумението, което в крайна сметка освобождава 1,4 млрд. шведски крони за програмата, представлява стъпка напред към една Европа, ще допринесе за това екологосъобразността да бъде по-опростена и по-евтина.
<P>
Стартирането на проекти за енергийна ефективност ще създаде нови работни места, ще направи икономиката по-зелена и ще ни прави по-малко зависими от страните производителки на петрол, което е особено важно в тези времена на криза. Точно това е начинът, по който ЕС трябва да работи. С помощта на този вид револвиращ фонд неусвоените средства могат да бъдат разпределени за други полезни проекти. На Съвета обаче му трябваше време да осъзнае това. Преговорите бяха много трудни и държавите-членки направиха всичко възможно, за да се опитат да се измъкнат от дадените по-рано обещания. Днес се радвам, че ние - членовете на Европейския парламент - не се поддадохме на това.
<P>
По време на преговорите направих усилия да въведа по-прости правила и прозрачност в процеса на подаване на заявления. Ето защо съм много доволна от споразумението между Европейския парламент и Съвета, което също така е ясно насочено към запазване на ниски административни разходи.
<SPEAKER ID="155" NAME="Daniel Hannan" AFFILIATION="ECR">
(EN) Г-н председател, вчера, председателят на Европейския съвет, Херман ван Ромпьой, направи изключително изявление, в което заяви, че в един глобализиран свят е невъзможно да бъдем извън Европейския съюз. Може би на това се дължат "опашките от безработни, които се вият в Норвегия или бунтове за храна в Швейцария". Той обаче не спря дотук и каза още, че опасността, която крие евроскептицизмът днес, е че модерният патриотизъм е основан на очерняне на други държави, и това беше най-голямата му грешка.
<P>
Един истински патриот се радва на свободата на всички народи и цени патриотизма на другите държави. Когато г-н Ван Ромпьой продължи с втората си бележка, че евроскептицизмът е равен на национализъм, който от своя страна е равен на война, вероятно щеше да е добре да разгледа целите на съюзническите сили в двете войни, чийто край отбелязваме днес. Те се бориха за свободата на всички народи и за възстановяването на суверенитета на всички европейски държави. Благодарение на патриотизма Европа не бе обхваната от деспотизъм, суверенитетът и независимостта бяха възстановени, а Европейският съюз стана възможен. Именно днес той трябва да си спомни това.
<SPEAKER ID="156" NAME="Laima Liucija Andrikien" AFFILIATION="PPE">
(EN) Г-н председател, приветствам решението на президента Барак Обама да присъства на срещата на високо равнище между Европейския съюз и САЩ този месец в Лисабон и аз гласувах в подкрепа на резолюцията днес. Трябва да бъдат обсъдени множество важни теми. Програмата на Европейския съюз и САЩ както винаги е пълна и двете страни трябва да използват възможността да постигнат напредък по отношение на общите позиции по въпроси като финансовата регулация, изменението на климата, укрепването на търговските връзки, разпространението на ядрено оръжие и борбата срещу тероризма.
<P>
Икономическото възстановяване обаче трябва да бъде главният въпрос в дневния ред. Икономическото ни партньорство е основна движеща сила на глобалния икономически просперитет. Заедно, нашите икономики съставляват половината от икономиката в световен мащаб. Ето защо трябва да се разработят общи стратегии за по-нататъшни действия, които ще предприемем, за да се гарантира стабилно възстановяване от кризата, включително регулиране на финансовите пазари, пакети от стимули и стратегии за ограничаване на валутните манипулации от страна на други големи световни икономики.
<SPEAKER ID="157" NAME="Philip Claeys" AFFILIATION="NI">
(NL) Г-н председател, гласувах против доклада Mann, защото той е пример за политически коректна самозаблуда. Независимо че масовата имиграция през последните 20 години има катастрофални социално-икономически, социални и политически последици, г-н Mann иска да разреши дори още по-голяма имиграция от държави извън Европейския съюз.
<P>
Считам за особено циничен параграф 110, който гласи, че "създаването на климат на приемане на законните имигранти от страна на населението на приемната държава е неразривно свързано с правилната и цялостна информираност". Това всъщност означава, с прости думи, че ще имаме още по-едностранчива правителствена пропаганда относно културното многообразие, която е пълен провал, и масова имиграция. В края на краищата, ако искате правилна и цялостна информираност относно имиграционната политика, в крайна сметка ще трябва да направите анализ на разходите и ползите, а тъкмо това не желае лобито в полза на имиграцията.
<SPEAKER ID="158" NAME="Peter Skinner" AFFILIATION="S&amp;D">
(EN) Г-н председател, трябва да кажа, че резолюцията като компромис беше добра, но много членове на Парламента смятат, че е твърде дълга, както и че не се отнася пряко към въпросите, които трябва да бъдат решени. Тя трябва да бъде разделена и съкратена: въпросите за Трансатлантическия икономически съвет могат да бъдат съкратени до може би един план от 10 точки, 3 точки и т.н., така че да можем в действителност да го използваме, когато в крайна сметка отидем да говорим с нашите колеги от администрацията и Конгреса на САЩ.
<P>
Считам, че също така трябва да обсъдим въпроси като играта на нулево мито, където търговията между САЩ и Европейския съюз в момента може да бъде подобрена, а конкурентоспособността може да бъде увеличена чрез участие в един такъв процес. Това може да включва селското стопанство, но така или иначе ще бъде подобрение, независимо какво правим.
<P>
И накрая, Парламентът не трябва да чака държавната администрация на САЩ да определи какво правим в ТИС. Трябва да определим дневния ред сами. Хубаво е да се гласува за това - и аз гласувах за нея, защото помогнах да бъде договорена - но заради това осъзнавам, че има и своите недостатъци. Считам, че трябва се обърнем към новия Конгрес под председателството на Джон Бьонер, за който съм сигурен, че ще бъде обявен за председател на камарата, и Дарел Иса и неговите колеги, които вероятно трябва да приветстваме, за да можем да работим по-добре по този въпрос в бъдеще.
<SPEAKER ID="159" NAME="Philip Claeys" AFFILIATION="NI">
(NL) Г-н председател, процедурен въпрос. Направих грешка във връзка с доклада и също така имах писмено изявление за срещата на високо равнище между Европейския съюз и САЩ, затова Ви моля да ми позволите да го представя сега.
<SPEAKER ID="160" NAME="Laima Liucija Andrikien" AFFILIATION="PPE">
(EN) Г-н председател, гласувах в подкрепа на резолюцията, защото считам, че Европейският парламент трябва да демонстрира, че гледа сериозно на въпросите на сигурността, борбата с тероризма и организирана и транснационалната престъпност. Отнасяме се сериозно също така и по отношение зачитането на нашите отношения с партньорите, като например САЩ, Канада и Австралия.
<P>
След влизането в сила на Договора от Лисабон Европейският парламент вече трябва да дава съгласието си за споразуменията между Европейския съюз и трети страни относно предаването на резервационни данни на пътниците (PNR данни) с оглед сключването на такива споразумения. Поради тази причина следва отговорно да използваме това правомощие.
<P>
В светлината на факта, че Парламентът веднъж вече взе решение - на 5 май тази година - да отложи гласуването относно искането за съгласие за споразуменията със САЩ и Австралия и че сега действащото споразумение между Европейския съюз и Канада относно предаването на PNR данни вече не е в сила, следва да гарантираме, че когато настъпи съответният момент, ще дадем зелена светлина на тези важни мерки, които ще повишат сигурността в трансатлантическия регион, но и отвъд него.
<SPEAKER ID="161" NAME="Filip Kaczmarek" AFFILIATION="PPE">
(PL) Г-н председател, инициативата "Съюз за иновации" е от решаващо значение за бъдещето на Европа. В Познан, в региона Великополша, където живея, регионалните органи от няколко години провеждат ежегодно събитие, наречено "Световни дни на иновациите". Това е много ценна инициатива, именно защото е подходяща координация на регионално, национално и европейско равнище, която може да превърне проекта "Съюз за иновации" в успех. Затова подкрепих резолюцията относно европейски партньорства за иновации в рамките на водещата инициатива "Съюз за иновации" и считам, че всички следва да се ангажираме с иновациите, тъй като, както вече казах, те са много важни за бъдещето.
<SPEAKER ID="162" NAME="Laima Liucija Andrikien" AFFILIATION="PPE">
(LT) Гласувах в подкрепа на тази много важна резолюция, тъй като считам, че ролята на Европейския съюз в рамките на Организацията за сигурност и сътрудничество в Европа (ОССЕ) е от особено значение за постигането на целите, поставени от страна на ОССЕ. Нещо повече: трябва да подчертаем, че макар това да са две много различни структури, и Европейският съюз, и ОССЕ се придържат към еднакви принципи и ценности, т.е. зачитане на правата на човека и демокрация.
<P>
Съгласна съм с клаузата на резолюцията, призоваваща Казахстан преди срещата на високо равнище да предприеме конкретни стъпки, за да пази и зачита основните ценности на ОССЕ - правата на човека и принципите на правовата държава и на свободата на изразяване. По време на срещата на ОССЕ на високо равнище предстои да се проведе и обществен форум, за който наистина се надявам да бъде успешен и да не е възпрепятстван от никакви усложнения. Още веднъж искам да подчертая, че ОССЕ следва да бъде председателствана от държави, които зачитат правата на човека и защитават правата на човека и демократичните ценности. Те следва да бъдат пример за останалите държави участнички в ОССЕ.
<SPEAKER ID="163" NAME="Licia Ronzulli" AFFILIATION="PPE">
(IT) Г-н председател, гласувах в подкрепа на резолюцията, защото считам, че в нея са представени полезни и интересни предложения за справяне с бъдещите демографски предизвикателства. Социалните политики на държавите-членки трябва да отделят особено внимание на младите хора, които са истинската движеща сила за развитието и растежа. Трябва да насърчим незабавното приобщаване на младите хора на пазара на труда и последващото им обучение, за да насърчим професионалното развитие.
<P>
Семейството също трябва да бъде защитено с по-решителни и твърди мерки, защото да се забрави семейството, означава да се пренебрегне един от основните компоненти на обществото. Затова подчертавам важността на параграфите, съдържащи мерки за насърчаване на семейството.
<P>
Освен това, за да можем да се справим с последствията от застаряването на населението по-добре и по-ефективно, трябва също така да подкрепим актуализирането на системите за социална закрила и пенсионните схеми, по-конкретно. Както казва Алтиеро Спинели, "създаването на Европа зависи и от вас", и сега това е реална възможност.
<SPEAKER ID="164" NAME="Jarosław Kalinowski" AFFILIATION="PPE">
(PL) Г-н председател, демографските промени в Европейския съюз през последните няколко десетилетия привлякоха вниманието към необходимостта от реформиране на системата за социални и пенсионни грижи и от разработване на ефективна миграционна политика. Насърчаването на ранното пенсиониране се превърна в обичайна практика, а това доведе до спад на професионалната дейност сред хората на възраст между 55 и 64 години. Същевременно много сериозен проблем е равнището на безработица сред младите хора, което е по-високо, отколкото при всяка друга възрастова група. Във връзка с това следва да се стремим да приобщим и да задържим на пазара на труда работна сила, включваща различни възрастови групи. Освен това една по-отворена миграционна политика, в съчетание с ефективна асимилация и интеграция, може да смекчи резултатите от недостатъчния прираст на населението. Разбира се, подкрепих доклада.
<SPEAKER ID="165" NAME="Filip Kaczmarek" AFFILIATION="PPE">
(PL) Г-н председател, подкрепих доклада Mann относно демографски предизвикателства и солидарност между поколенията. Това е много добър доклад по тема, която е сама по себе си изключително важна. Забраната на дискриминацията, основана на възраст, при достъпа до стоки и услуги е ключов въпрос. Когато говорим за солидарност, винаги трябва да помним и този неин специфичен аспект - солидарността между поколенията.
<P>
По-възрастните хора не трябва да страдат от дискриминация поради възрастта им. Те имат пълни права като членове на местната, регионалната, националната и европейската общност. Европейският съюз се грижи за своите млади хора - те са, например, един от приоритетите на бюджета за следващата година. Това е добре, защото именно младите хора ще решат бъдещето на Европа, но от друга страна, трябва да помним онези, които вече са дали своя много важен принос за изграждането на Европа.
<SPEAKER ID="166" NAME="Marian Harkin" AFFILIATION="ALDE">
(EN) Г-н председател, напълно подкрепям доклада Mann. Считам, че солидарността между поколенията е също толкова важна, колкото и солидарността между държавите-членки. Искам да подчертая три конкретни въпроса.
<P>
Напълно съм съгласна с параграф 24, където се говори за отмяна на задължителната възраст за пенсиониране, така че хората да могат да избират кога искат да спрат да работят, но в същото време да се запази пенсионната възраст, така че хората, които искат да се пенсионират, да могат да го направят и да получават своята пенсия и помощи.
<P>
Особено съм доволна, че са взети предвид някои от моите предложения за изменения относно лицата, полагащи грижи, по-специално параграф 125, където се говори за полагащите грижи в семейството, включително правото да избират дали искат да бъдат лице, полагащо грижи, възможността да комбинират полагането на грижи с платена заетост и гарантиране на пълен достъп до схеми за социална сигурност и пенсия за навършена възраст.
<P>
По същия начин подкрепям инициативата "Европейска гаранция за младите хора", която ще осигури на младите хора, които са безработни от четири или повече месеца, работно място, стаж или допълнително обучение и т.н., всичко това в подкрепа на тяхната интеграция или повторна интеграция на работното място. Както казах в началото, солидарността между поколенията е от решаващо значение, особено в настоящото икономическо положение.
<SPEAKER ID="167" NAME="RadvilMorkūnaitė-Mikulėnien" AFFILIATION="PPE">
(LT) Гласувах в подкрепа на документа на Thomas Mann, защото отразява проблемите на взаимодействието между поколенията. Обикновено говорим за демографските проблеми на Европейския съюз от гледна точка на младите хора. Настоящият документ се опитва да комбинира специфичните характеристики на всички поколения и съответните проблеми в здравеопазването, образованието, труда и други подобни сектори, като се стреми да им намери балансирани решения.
<P>
Що се отнася до по-възрастното поколение, следва да сме благодарни за приноса му в развитието на Европейския съюз както в икономическо, така и в културно отношение. Трябва да гарантираме, че тези хора могат да остареят с достойнство. Но в застаряваща Европа това, изглежда, ще бъде доста трудно да се постигне. Затова трябва не само да създадем условия за подобряване на семейната политика, но и да отгледаме младо поколение, което ще може да създаде добавена стойност, тоест чрез образователната система и неформално образование. Разбира се, трябва да положим усилия по отношение на интеграцията на младите хора на пазара на труда. Така че благодаря за доклада.
<SPEAKER ID="168" NAME="Daniel Hannan" AFFILIATION="ECR">
(EN) Г-н председател, демографите ни казват, че за да се запази, населението се нуждае от раждаемост от 2,1 живородени деца на една жена. В цяла Европа единствената държава, която се възпроизвежда устойчиво, е Албания - или Турция, ако я броим за европейска държава - и никоя друга. Според доклад на ООН, Европа, включително Европейска Русия, се очаква да загуби 100 милиона души през следващите 40 години. Само населението на Германия ще се смали с 20 милиона.
<P>
Това не са прогнози какво би станало, ако не направим нещо, тъй като сега не можем да направим нищо, защото спадът на раждаемостта вече е факт. Единственият въпрос е как се отнасяме към него. Как стигнахме дотук? Какво ни доведе дотук? Не можем да схематизираме, тъй като очевидно се случват много неща, като променящите се работни модели, разпространението на контрацепцията, различната роля на жените в обществото и продължителността на живота.
<P>
Чудя се обаче дали част от проблема не е в начина, по който държавата се разшири и погълна личната сфера, като си приписа работа и задължения, които традиционно принадлежаха на семейството - грижи за децата, образование и социална сигурност. Първото поколение, отгледано в богатство от люлката до гроба, или, с други думи, освободено от традиционните отговорностите на зрялата възраст, бяха и първите, които се отказаха от отглеждането на деца.
<P>
Сега сме изправени пред избора между демографски срив или внос на 100 милиона души, които да запазят числеността ни и да ни плащат пенсиите. Това следва да е основният въпрос в Европа и не можем да го решим с промени в регулирането на заетостта.
<SPEAKER ID="169" NAME="Alajos Mészáros" AFFILIATION="PPE">
(HU) Приветствам предложението на Комисията за това, че нашите рамкови програми за научни изследвания следва да бъдат опростени. С течение на времето тези програми се разшириха благодарение на добрите възможности за търгове, но в същото време се увеличиха неяснотите, свързани с администрирането и контрола. Необходима ни е нова схема, която предвижда по-голямо доверие в търговете и която освен засилването на процеса на научни и техническа оценка също така взема под внимание и опростяването на финансовия и административния процеси.
<P>
Естествено е да съществува определена степен на риск във всяка финансова трансакция, но прекомерният административен контрол на такива рискове от своя страна увеличава и разходите по целия процес. Трябва да се стремим да гарантираме, че нашите научни изследвания са атрактивни и достъпни за най-добрите световни изследователи, европейските предприятия и университети. Това също така налага хармонизирането на правилата и процедурите възможно най-скоро, което следва да се направи дори преди изтичането на Седмата рамкова програма, но определено в хода на подготовката на осмата. Поради тази причина и аз гласувах в подкрепа на предложението.
<SPEAKER ID="170" NAME="Jarosław Kalinowski" AFFILIATION="PPE">
(PL) Г-н председател, в основата на европейското икономическо развитие стоят инвестициите в образование като форма на инвестиции в човешки капитал и иновации, които допринасят за създаването на съвременни методи и технологии. За да бъдат възможни инвестиции в иновации, вниманието трябва да бъде насочено към субсидиране на научни изследвания. Пример в това отношение са разискваните от нас рамкови програми, които са най-мащабните международни изследователски програми в света. Субсидирайки този вид научни изследвания, Европа има възможността да повиши конкурентоспособността си на международната сцена, да създаде работни места за хиляди хора и да подобри качеството на живот на всички европейци.
<P>
С оглед поддържането на най-високите стандарти в рамковите програми, докладчикът подкрепя максимално възможното намаляване на бюрокрацията и опростяване на административните процедури. Това от своя страна ще позволи по-лесен достъп до финансиране на такива научни изследвания в Европейския съюз, а именно това е нашата цел. Поради тази причина подкрепих доклада.
<SPEAKER ID="171" NAME="Mario Pirillo" AFFILIATION="S&amp;D">
(IT) Г-н председател, улесняването на достъпа до системата за подкрепа, предвидена в рамковата програма за научни изследвания, означава да бъде даден силен тласък на възможностите за конкурентоспособност на цялата европейска производствена система. Убеден съм, че с днешното гласуване даваме значителен принос за постигането на тази ключова цел по-специално за сектора на малките и средните предприятия, който представлява гръбнака на икономиката на всяка държава-членка. Всъщност въпреки високото качество на своята продукция такива предприятия често не успяват да получат лесен достъп до ресурсите, които са необходими за допълнително повишаване на производствените им стандарти.
<P>
Необходимо е също така да се отбележи - както посочва и самият докладчик - че гласуването идва в много подходящ момент, тъй като то следва веднага след междинната оценка на Седмата рамкова програма и подготовката на осмата. Благодаря на докладчика за нейната работа.
<SPEAKER ID="172" NAME="RadvilMorkūnaitė-Mikulėnien" AFFILIATION="PPE">
(LT) Подкрепих документа относно опростяване на изпълнението на рамковите програми за научни изследвания в Европейския съюз. За съжаление, следва да отбележа, че не се състоя по-широко разискване по време на пленарното заседание, но документът сам по себе си е наистина важен и приветствам приемането му.
<P>
Важно е да бъдат създадени условия на равнопоставеност за учените от всички държави-членки на Европейския съюз, да се осигури равно заплащане за научноизследователските дейности без учените да бъдат разделяни според стандарта на живот в страните им, защото научният напредък е въпрос, който засяга целия Европейски съюз, а не само отделни държави. Към момента преобладаващото отношение е, че работата на учените от новите държави-членки е по-малко ценна от тази на учените от старите държави-членки. Подобна дискриминационна практика е погрешна и неприемлива.
<P>
Важно е също така да се гарантират равни условия за всички изследователски институции, а не да бъдат разделяни според големината и финансовите им възможности. Това е особено важно за изследователските институти в новите държави-членки на Европейския съюз. Не големината на организациите създава стойност, а научният напредък. Поради тази причина е важно да бъдат осигурени възможности не само университети, но и нетърговски изследователски институти и други научни организации да подават заявления и да участват в програми за научни изследвания. Ето защо поздравявам всички учени - сега при наличието на подобрени механизми за научни изследвания ще можем да продължим напред.
<SPEAKER ID="173" NAME="Marian Harkin" AFFILIATION="ALDE">
(EN) Г-н председател, членът на Комисията посочи, че иска да обърне внимание на подкрепата на пазара, където е необходимо, и че ще се намеси, когато трябва, но ние се нуждаем от известна сигурност по отношение на животновъдите. Те са атакувани от всички страни; налице е голямо увеличение на цените, което отчасти се дължи на спекулация.
<P>
Много съм доволна от факта, че прокарахме изменението, в което се изисква от Комисията да се справи незабавно с проблема със случайното наличие на генетично модифицирани организми във вносните фуражи. Това е нещо, върху което имаме контрол, и следва да се справим с него, а ние не предприемаме нищо и отказваме да се справим.
<P>
Чухме също за високите разходи за спазване на регламентите на ЕС, така че да нямаме равни условия за вноса от трети държави. Но може би един от най-съществените въпроси е цялата хранителна верига. Вчера Сметната палата представи доклад относно сектора на захарта и една от техните препоръки беше, че ценообразуването следва редовно да бъде наблюдавано от Комисията и че Комисията и държавите-членки трябва да следят за правилното прилагане на законодателството относно конкуренцията в този сектор, за да бъде изпълнена заложената в Договора цел доставяните стоки да достигат до потребителите на разумни цени. Не само по отношение на сектора на захарта трябва да направим това. Трябва да го направим за цялата хранителна верига.
<SPEAKER ID="174" NAME="Mario Pirillo" AFFILIATION="S&amp;D">
(IT) Г-н председател, аз гласувах в подкрепа на предложението за резолюция, тъй като от години в Европа ставаме свидетели на кризи, които засягат животновъдния сектор.
<P>
Причините са много, включително намаляване на търсенето на овнешко, агнешко и козе месо, което отчасти се дължи на големия внос на месо от трети държави. Животновъдният сектор обаче също е засегнат от непреки причини. Имам предвид проблемите в сектора на млякото и млечните продукти и проблема с нестабилността на цената на зърнените култури, която е предмет на голяма спекулация.
<P>
С оглед на реформата в общата селскостопанска политика след 2013 г. ще трябва да се реши въпроса с ангажираност и да се предложат мерки, необходими за ограничаване на въздействието от нестабилността на цените в селскостопанския сектор веднъж завинаги. Ето защо призовавам Комисията да развие по-бързи инструменти, които позволяват бързо справяне с кризисните ситуации в рамките на всяка отделна обща организация на пазари.
<SPEAKER ID="175" NAME="Seán Kelly" AFFILIATION="PPE">
(GA) Г-н председател, гласувах в подкрепа на този доклад и бях доволен от някои от становищата, изразени от члена на Комисията Чолош, тази сутрин.
<P>
(EN) Въпреки това искам да кажа няколко неща. Първо, докладът на Сметната палата вчера беше осъждаща нападка към Комисията, който показва, че след 1,2 млрд. евро компенсации, закриване на много фабрики и загуба на хиляди работни места понастоящем ние сами осигуряваме 85% от доставките на захар.
<P>
Второ, през седмицата присъствах на семинар за селското стопанство тук и стана ясно, че положението е същото за рибата, която идва в Европейския съюз, по-конкретно от Виетнам, и част от която би могла дори да бъде замърсена. В животновъдния сектор положението е същото - трети държави изнасят стоки в Европейския съюз по-изгодно в сравнение с тези в рамките на Европейския съюз.
<P>
Задължително условие за Европейския съюз при разглеждането на всички тези въпроси е да гарантира, че същите стандарти на законодателството, същите проверки и отчети и същото строго прилагане важат както за продуктите от трети държави, така и за нашите производители на територията на ЕС.
<P>
Устни обяснения на вот
<SPEAKER ID="982" NAME="Maria Da Graça Carvalho" LANGUAGE="PT">
Предвид факта, че Ирландия е поискала помощ във връзка с 850 случая на съкращения в предприятието SR Technics Ireland Ltd, развиващо дейност в сектора на въздушния транспорт в регион Дъблин по NUTS IIІ, гласувах в подкрепа на резолюцията, защото съм съгласен с предложението на Комисията и със съответните изменения, внесени от Парламента. Съгласен съм и с искането заинтересованите институции да положат необходимите усилия за ускоряване на мобилизирането на средства от Европейския фонд за приспособяване към глобализацията (ЕФПГ) и с позицията на Парламента, осъждаща сериозните пропуски на Комисията при изпълнението на програмите за конкурентоспособност и иновации, по-специално, по време на икономическа криза, която до голяма степен повишава необходимостта от подобна подкрепа.
<SPEAKER ID="981" NAME="Proinsias De Rossa" AFFILIATION="S&amp;D">
в писмена форма. - (EN) Най-сърдечно приветствам одобряването на помощ от 7,45 млн. евро в ЕС за преквалификация на съкратените 850 работника от SR Technics. Работниците, техните семейства и общността на Северен Дъблин, сериозно засегнати от затварянето на това дружество, което доведе да загубата на повече от хиляда квалифицирани работни места, спешно се нуждаят от помощта, осигурена от Европейския фонд за приспособяване към глобализацията (ЕФПГ). В средата на 2009 г., когато наличието на този фонд ни беше потвърдено, водих делегация от SR Technics на среща с члена на Комисията Шпидла. Минаха шест месеца, преди ирландското правителство да кандидатства за средства от ЕФПГ и още седем да отговори на искането на Комисията за изясняване. Бавната и неефективна работа на приложението на Dell води до риск от връщане на голяма част от средствата към Брюксел и този урок беше пренебрегнат. Ирландското правителство трябва да действа по-бързо и да гарантира, че тази помощ ще бъде предоставена директно на хората, които се нуждаят от нея, и тя няма замести финансирането от правителството, както и че предлаганото обучение и програмите за преквалификация са съобразени с нуждите на работниците. Изненадващо е, че правителството едва сега се готви да назначи координатор за фонда четири години след създаването му.
<SPEAKER ID="180" NAME="Edite Estrela" LANGUAGE="PT">
Гласувах в подкрепа на доклада за мобилизиране на средствата от Европейския фонд за приспособяване към глобализацията: SR Technics от Ирландия, което ще осигури значителна помощ за работниците, засегнати от последиците от големите структурни промени в световната търговия. За да подпомогне по-добре повторната интеграция на работниците на пазара на труда, процедурата по предоставяне на средства от фонда ще трябва да бъде по-бърза и по-проста. Поради това е необходимо да се определят подходящи бюджетни функции за извършването на тези трансфери.
<SPEAKER ID="181" NAME="Diogo Feio" LANGUAGE="PT">
Ирландското дружество SR Technics е особено засегнато от последиците от сегашната икономическа и финансова криза върху авиационната индустрия: то загуби значителни договори за поддръжка, което го принуди съкрати над 1 000 работници. Загубата на договори и конкуренцията от региони, които могат да предоставят по-евтини услуги, поражда опасения за жизнеспособността на това и на други дружества от този тип. Освен факта, че съм съгласен да се мобилизират средства от Европейския фонд за приспособяване към глобализацията за справяне с това положение, трябва да изразя своята загриженост за начина, по който авиокомпаниите съкращават средства за техническо обслужване и ремонт и за ефекта от това върху безопасността на полетите.
<SPEAKER ID="182" NAME="Ilda Figueiredo" LANGUAGE="PT">
В отговор на подаденото заявление от IE/SR Technics, Ирландия, беше одобрено друго мобилизиране на средства от Европейския фонд за приспособяване към глобализацията.
<P>
За съжаление, както парламентарната комисия по заетост и социални въпроси подчерта, разглеждането на това заявление е забавено с една година, преди да бъде представено пред бюджетния орган, тъй като работниците са били съкратени през април 2009 г.
<P>
Мерките за подпомагане на съкратените работници обаче включват професионални насоки и обучение за придобиването на основни умения, обучение на съкратени стажанти на работното място и извън него, професионално образование и подкрепа за предприемачество.
<P>
Накрая, трябва да се подчертае, че комисията по заетост и социални въпроси трябваше да обърне внимание на необходимостта от представяне на позициите на синдикатите по отношение на тези случаи, така че да се гарантира, че те могат, ако желаят, да бъдат включени в заявлението и при прилагане на мерките.
<SPEAKER ID="980" NAME="Elisabeth Köstinger" LANGUAGE="DE">
Европейският фонд за приспособяване към глобализацията (ЕФПГ) в последно време показа нееднократно, че той е полезен инструмент за борба с безработицата, която е един от честите странични ефекти на глобализацията. ЕФПГ може да се използва за финансиране на мерки за създаването на работни места, преквалификация и семинари в подкрепа на започването на бизнес. Поради тези и други причини сърдечно подкрепям доклада на г-жа Matera. За да се гарантира ефективното използване на парите, те трябва да бъдат внимателно насочени и бързо да достигнат своето предназначението. Трябва да дадем приоритет на помощта за европейските граждани и никога не трябва да забравяме това.
<SPEAKER ID="183" NAME="Jean-Luc Mélenchon" LANGUAGE="FR">
Въздържам се от гласуване от уважение към ирландските работници, засегнати от глобализацията. Предвид положението, в която попаднаха в резултат на неолибералната политика, подкрепяна от Европейския съюз, човек се чувства длъжен да гласува против нищожната сума, която еврократството с неохота им предоставя. Въпреки това малкото, което се дава, може да облекчи страданието им. Това не прави логиката на Европейския фонд за приспособяване по-малко възмутителна. Тя подкрепя преместването на дейността на дружеството, което собствениците на SR Technics извършиха с цел увеличаване на печалбите си.
<SPEAKER ID="979" NAME="Nuno Melo" LANGUAGE="PT">
ЕС е зона на солидарност и Европейският фонд за приспособяване към глобализацията (ЕФПГ) е част от нея. Тази подкрепа е от съществено значение за подпомагане на безработните и на жертвите на изнасянето на дейността на дружеството, които се случват в контекста на глобализацията. Все по-голям брой дружества, възползвайки се от евтината работна ръка, изнасят дейността си в редица държави, най-вече в Китай и Индия, като това оказва пагубен ефект върху държавите, в които се зачитат правата на работниците. Целта на ЕФПГ е да помогне на работниците, станали жертва на изнасянето на дейността на дружествата, и той е от съществено значение за улесняване достъпа до заетост в бъдеще. ЕФПГ вече беше използван в миналото от други държави, така че сега ние трябва да отпуснем тази помощ на Ирландия, която поиска помощ във връзка с 850 случая на съкращения в предприятието SR Technics Ireland Ltd, развиващо дейност в сектора на въздушния транспорт в регион Дъблин по NUTS IIІ.
<SPEAKER ID="184" NAME="Andreas Mölzer" LANGUAGE="DE">
Европейският фонд за приспособяване към глобализацията (ЕФПГ) получава годишно финансиране в размер на 500 млн. евро за осигуряване на финансова подкрепа на работници, засегнати от съществените структурни промени в световната търговия. Очакванията са, че между 35 000 и 50 000 работника биха могли да се възползват от тази подкрепа всяка година. Финансовите средства могат да се използват за намирането на нова работа, специални програми за обучение, помощ за започване на дейността на самостоятелно заети лица или дружества, мобилност и подкрепа за работници в неблагоприятно положение или по-възрастни работници. За да получат тази помощ служителите на едно дружеството, трябва има най-малко 500 съкратени работници за период от четири месеца. Поради това ирландското дружество SR Technics Ireland Ltd напълно отговаря на условията за финансиране, защото то съкрати 1 135 души. Гласувах в подкрепа на доклада, защото SR Technics Ireland отговаря на всички условия за получаване на подкрепа.
<SPEAKER ID="978" NAME="Franz Obermayr" LANGUAGE="DE">
Мобилизацията на средства от Европейският фонд за приспособяване към глобализацията в случая на ирландското дружество за въздушен транспорт SR Technics се прилага за 1135 работни места и може да помогне за запазването им. Ето защо гласувах в подкрепа на този доклад.
<SPEAKER ID="977" NAME="Alfredo Pallone" LANGUAGE="IT">
Уважаеми колеги, ние в Парламента отново се намираме в положение, при което одобряваме извънредни бюджетни кредити в рамките на собствените си граници. Казвам това със съжаление, тъй като тези мерки са свързани с кризи и сериозни проблеми, свързани с икономиката, пазара на труда, работниците и техните семейства. Ние обаче сме щастливи, че разполагаме с такива ресурси. Това е точен пример за положение, при която Европейският съюз показва своите ценности и причините, поради които той се отличава от останалите. Европейската солидарност и защитата на европейските нужди са ценности, които трябва да пазим и защитаваме. Това е посланието, което Европейският парламент и Европейският съюз искат да отправят, и се надявам, че при предаването му ще има по-голяма чувствителност, отчасти за да се противопоставим на ленивата антиевропейска реторика и вместо това да покажем колко важна е подкрепата и помощта на европейско равнище в действителност.
<SPEAKER ID="976" NAME="Maria do Céu Patrão Neves" LANGUAGE="PT">
Във връзка с помощта, поискана от Ирландия във връзка с 850 случая на съкращения в предприятието SR Technics Ireland Ltd, развиващо дейност в сектора на въздушния транспорт в региона Дъблин по NUTS IIІ, гласувах в подкрепа на резолюцията, защото съм съгласна с предложението на Комисията и с измененията към него, внесени от Парламента.
<P>
Съгласна съм също така и с:
<P>
искането заинтересованите институции да положат необходимите усилия за ускоряване на мобилизирането на средства от Европейския фонд за приспособяване към глобализацията (ЕФПГ), изтъквайки, че помощта от ЕФПГ не трябва да замества дейностите, които са отговорност на дружествата по силата на националното право или на колективни споразумения, нито мерките за преструктуриране на дружества или отрасли;
<P>
предложението на Комисията за алтернативен източник на бюджетни кредити за неусвоените средства по Европейския социален фонд (ЕСФ), направено след честите напомняния от Европейския парламент, че ЕФПГ е създаден като отделен специфичен инструмент със свои собствени цели и срокове и че следователно трябва да се определят подходящи бюджетни функции за трансфери;
<P>
позицията на Парламента, осъждаща сериозните пропуски на Комисията при изпълнението на програмите за конкурентоспособност и иновации, особено в условия на икономическа криза, засилваща нуждата от такава подкрепа.
<SPEAKER ID="185" NAME="Aldo Patriciello" LANGUAGE="IT">
Съгласен съм с докладчика и с ирландските органи, поддържащи тезата, че световната икономическа и финансова криза оказа жестока репресия върху авиационната индустрия и че броят на пътниците и пропътуваните километри и на самолети в експлоатация, претърпяха сериозен спад. Затова подкрепям европейската помощ за сектор, който е от жизненоважно значение за съживяването на ирландската и европейската икономики.
<SPEAKER ID="975" NAME="Paulo Rangel" LANGUAGE="PT">
Искането на Ирландия за отпускането на средства от Европейския фонд за приспособяване към глобализацията (ЕФПГ) за 850 съкращения в дружеството SR Technics Ireland Ltd отговаря на всички критерии за допустимост, определени в закона. В резултат на това съгласно Регламент (ЕО) № 546/2009 от 18 юни 2009 г. за изменение на Регламент (ЕО) № 1927/2006 за създаване на Европейски фонд за приспособяване към глобализацията обхватът на ЕФПГ беше временно разширен, тъй като се очакваше той да може да се използва за намеса в положения като сегашното, които са пряк резултат от световната финансова и икономическа криза, ако има "най-малко 500 съкращения за период от четири месеца в предприятие в държава-членка, включително съкратени работници при негови доставчици или производители надолу по веригата". С оглед на това гласувах в подкрепа на резолюцията, тъй като съм съгласен с предложението на Комисията, със съответните промени, въведени от Парламента, и приветствам факта, че Комисията е посочила алтернативен източник на бюджетни кредити за плащания на неизползваните средства от Европейския социален фонд, в съответствие с предупрежденията, отправени за тази цел от Парламента.
<SPEAKER ID="186" NAME="Raül Romeva i Rueda" LANGUAGE="EN">
С приемането на този доклад ЕП изисква засегнатите институции да положат необходимите усилия, за да ускорят мобилизирането на ЕФПГ и като цяло припомня ангажимента на институциите да гарантират гладка и бърза процедура за приемането на решенията относно мобилизирането на ЕФПГ, предоставяйки еднократна, ограничена във времето индивидуална помощ, задействана, за да се помогне на работниците, които са били съкратени в резултат от глобализацията и финансовата и икономическата криза. В него се подчертава ролята, която ЕФПГ може да изиграе при повторното интегриране на съкратени работници на пазара на труда.
<SPEAKER ID="187" NAME="Silvia-Adriana Ţicău" LANGUAGE="RO">
Гласувах в подкрепа на резолюцията на Европейския парламент относно мобилизирането на ЕФПГ за отпускане на помощ на съкратени работници. През октомври 2009 г. Ирландия внесе искане за помощ, за да използва Европейския фонд за приспособяване към глобализацията (ЕФПГ) във връзка със съкращенията, направени в дружеството SR Technics, развиващо дейност в сектора на въздушния транспорт в региона Дъблин в Ирландия. Вследствие на световната финансова и икономическа криза нивото на дейност във въздушния транспорт е намаля, което доведе до голяма вълна от съкращения и в този сектор. В Ирландия са регистрирани 1 135 съкращения между април и август 2009 г., включително 850, които са направени в SR Technics Ireland Ltd. Макар да признавам важната роля на ЕФПГ в повторното интегриране на съкратени работници на пазара на труда, което се потвърждава от около 11-те одобрени заявления само през 2010 г., възлизащи на общо над 30 млн. евро, считам, че този инструмент все още не е достатъчно добре познат и използван от държавите-членки. Също така настоятелно призовавам Европейската комисия да анализира съкращенията, направени по време на икономическата криза в публичния сектор, и да разработи подобен на ЕФПГ инструмент, чрез който да се оказва помощ на съкратени работници в публичния сектор на различни държави-членки.
<SPEAKER ID="974" NAME="Nuno Melo" LANGUAGE="PT">
Отстояването на независимостта на мандата на член на ЕП е отговорност на Парламента и независимостта не може да бъде застрашена. В случая членът на Парламента е основно обвинен в престъпления, свързани с управлението и счетоводните дейности като председател на съвета на Полското сдружение за младежки карти и на Campus Sp. през период, предхождащ избирането му за член на Европейския парламент. Престъпленията, в които е обвинен, нямат нищо общо с дейността му на член на Европейския парламент и следователно снемаме неговия имунитет. Затова гласувах по този начин.
<SPEAKER ID="189" NAME="Andreas Mölzer" AFFILIATION="NI">
в писмена форма. - (DE) Полският гражданин и член на Европейския парламент Krzysztof Lisek е обвинен в три престъпления от районния прокурор в Кошалин в Полша. Това са финансови престъпления, които са незаконни според полското законодателство. За да може да започне делото срещу г-н Lisek съгласно полското законодателство, е отправено искане за снемане на имунитета му. Действащото право на Европейския съюз съдържа ясни разпоредби относно имунитета на членовете на Европейския парламент и снемането на имунитета, поради което трябва да има гласуване. Гласувам в полза на снемането на имунитета на г-н Lisek, първо, защото това ще му помогне, и второ, защото това е единственият начин, по който може да отговори на обвиненията, повдигнати срещу него в родината му.
<SPEAKER ID="190" NAME="Maria do Céu Patrão Neves" LANGUAGE="PT">
Гласувах в полза на предложението за снемане на имунитет, защото считам, че внесеното искане следва да се уважи - при условие че е обосновано, дори само въз основа на основателно съмнение - в името на достойнството на институциите и в интерес на заинтересованите страни.
<SPEAKER ID="191" NAME="Raül Romeva i Rueda" LANGUAGE="EN">
Като се има предвид, че Krzysztof Lisek е основно обвинен в престъпления, свързани с управлението и счетоводните дейности като председател на съвета на Полското сдружение за младежки карти и на Campus Sp. през период, предхождащ избирането му за член на Европейския парламент; като се има предвид, че престъпленията, в които е обвинен г-н Lisek, нямат нищо общо с дейността му на член на Европейския парламент; и като се има предвид, че няма приведени доказателства за наличие на fumus persecutionis от каквото и да е естество, ЕП реши да снеме имунитета на г-н Lisek.
<SPEAKER ID="193" NAME="William" LANGUAGE="EN">
Гласувах срещу доклада на г-н Gauzès относно директивата за лицата, управляващи алтернативни инвестиционни фондове, защото тя поставя в неизгодна позиция съществена част от най-важната индустрия на Обединеното кралство - финансовите услуги. Той поглъща всички средства, които все още не попадат в приложното поле на Директивата за предприятията за колективно инвестиране в прехвърлими ценни книжа (ПКИПЦК) от инвестиционните тръстове до хедж фондовете в един набор от смесено скъпо законодателство. Той също така създава тежести за европейските мениджъри и инвеститори, които трети държави не налагат на своите мениджъри и инвеститори. Това неминуемо означава изтичане на таланти от Лондон към държави извън ЕС. Както обикновено законодателството на ЕС добавя скъпи разходи към индустрията, което засяга малките и средните предприятия непропорционално и следователно облагодетелства големите играчи. Като наказваме фондовете за дялово участие, причиняваме загуби на инвестиции в Обединеното кралство и в Европа в момент, когато има нужда от големи инвестиции, за да останем конкурентни в глобалната икономика. Прилагат по-ниски прагове, което ще засегне най-вече фондовете за дялово участие, като осигури бързо малко средства съгласно директивата, когато те са направили само малко на брой инвестиции. Капиталовите изисквания ще затруднят изключително фондовете за дялово участие и рисков капитал. Рисковият капитал е необходим за създаване на нови работни места в нови дружества.
<SPEAKER ID="194" NAME="Luís Paulo Alves" LANGUAGE="PT">
Като се има предвид, че лицата, управляващи фондове за алтернативни инвестиции, чиито активи възлизат на близо 1000 млрд. щатски долара и следователно играят важна роля при финансирането на европейската икономика, и като се има предвид, че финансовата криза възникна на инвестиционния пазар, въпреки факта, че тези фондове не са пряко свързани с произхода на кризата, се счита за необходимо да се регулират всички участници в областта на финансовите услуги и най-вече да се регулират тези високо рискови средства: това ще защити инвеститорите и ще укрепи стабилността на пазарите. Подобно регулиране играе важна роля, защото то заменя регулирането на национално равнище с такова на европейско равнище и осигурява условия за отчитане на спецификите на отделните разглеждани фондове на базата на техния системен риск. Създаването на правила за поведение за всички финансови услуги се обмисля по време на криза и наистина насърчава единния пазар, като създава възможност за изграждане на рамка от общи европейски правила. Предложените от директивата правила осигуряват по-голяма прозрачност относно управлението на самите фондове, както по отношение на дейността им в рамките на Европейския съюз - посредством проста оторизация в различните държави-членки - и в трети страни.
<SPEAKER ID="973" NAME="Marta Andreasen и Derek Roland Clark" LANGUAGE="EN">
Гласувах срещу доклада на г-н Gauzès относно директивата за лицата, управляващи алтернативни инвестиционни фондове, защото тя поставя в неизгодна позиция съществена част от най-важната индустрия на Обединеното кралство - финансовите услуги.
<P>
Тя поглъща всички средства, които все още не попадат в приложното поле на Директивата за предприятията за колективно инвестиране в прехвърлими ценни книжа (ПКИПЦК) от инвестиционните тръстове до хедж фондовете в един набор от смесено скъпо законодателство. Тя също така създава тежести за европейските мениджъри и инвеститори, които трети държави не налагат на своите мениджъри и инвеститори. Това неминуемо означава изтичане на таланти от Лондон към държави извън ЕС. Както обикновено законодателството на ЕС добавя скъпи разходи за индустрията, което засяга малките и средните предприятия непропорционално и следователно облагодетелства големите играчи.
<P>
Наказването на фондовете за дялово участие ще доведе до загуби на инвестиции в Обединеното кралство и в Европа в момент, когато има нужда от големи инвестиции, за да останем конкурентни в глобалната икономика. Прилага се нисък праг, което ще засегне най-вече фондовете за дялово участие, като осигури бързо малко средства съгласно директивата, когато правят само малко на брой инвестиции. Капиталовите изисквания ще затруднят изключително фондовете за дялово участие и рисков капитал. Рисковият капитал е необходим за създаване на нови работни места в нови дружества.
<SPEAKER ID="972" NAME="Sophie Auconie" LANGUAGE="FR">
Финансовата криза, която засегна тежко Европейския съюз, се корени в неограничената дейност на редица инвестиционни фондове, особено на тези от САЩ. Сред тях алтернативните фондове или хедж фондовете се характеризират с агресивна спекулация. Това изглежда е една от основните причини за катастрофата, последиците от която изпитваме днес. За да защитим бъдещето на европейския пазар от невъздържаността на тези алтернативни фондове, гласувах в подкрепа на доклада от моя колега г-н Gauzès. Текстът представлява огромна стъпка напред във финансовото регулиране. С този вот укрепваме правомощията на Европейския орган за ценни книжа и пазари (ЕОЦКП). Този европейски орган за финансовите пазари ще бъде създаден на 1 януари 2011 г. и при строги условия ще предоставя "паспорт", който разрешава на лицата, управляващи алтернативни фондове, намиращи се в Европейския съюз, да упражняват дейност. Директивата изисква от тях да са получили разрешение или да са регистрирани, да спазват оперативните или организационните изисквания и да спазват правилата за поведение и прозрачност. Така върху тях ще се упражнява надзор и ще им бъдат налагани санкции от страна на компетентните органи на държавите-членки и на ЕОЦКП. По-късно към лицата, управляващи фондове, намиращи се извън Европейския съюз, ще се прилагат същите правила, като тези за европейските фондове.
<SPEAKER ID="196" NAME="Vito Bonsignore" LANGUAGE="IT">
Бих искал да поздравя г-н Gauzès за изключителната му работа. Гласувах в подкрепа на доклада, защото считам, че е необходимо да осигурим на европейските вложители ясни и безопасни финансови инструменти. Убеден съм, че можем да се опитаме да избегнем допълнителното дестабилизиране на пазара само чрез строго и специфично регулиране. Следователно докладът, по който гласувахме днес, е част от по-широка рамка за икономическо и финансово регулиране, която се въвежда от Европейският съюз. В този случай основателното регулиране на инвестиционните фондове също е ефективен инструмент за предотвратяване на неизправности в системата, като например прекомерното излагане на риск за системно важни субекти. Подкрепям също така идеята за европейски паспорт, който се прилага посредством издаване на разрешения и упражняване на надзор върху всички лица, управляващи алтернативни фондове, учредени и осъществяващи дейност в рамките на Съюза. И накрая, одобрявам изискванията по отношение на предоставяне на информация на наблюдаващите органи с цел гарантиране на по-голяма прозрачност.
<SPEAKER ID="971" NAME="Maria Da Graça Carvalho" LANGUAGE="PT">
Трудностите, които финансовите пазари изпитват напоследък, показаха, че много от стратегиите, използвани от лицата, управляващи алтернативни инвестиционни фондове, се считат от някои за уязвими или дори са свързани с много рискове за инвеститорите, другите пазарни участници и самите пазари. Гласувах в подкрепа на предложението на Парламента, тъй като съм съгласна, че трябва да се гарантира, че дейността на лицата, управляващи алтернативни инвестиционни фондове, трябва да бъде контролирана строго с оглед на икономическото управление. Лицата, управляващи алтернативни инвестиционни фондове, трябва да бъдат управлявани и организирани по такъв начин, че конфликтите на интереси да се сведат до минимум. Съгласна съм, че определените съгласно настоящата директива организационни изисквания не трябва да засягат наложените от националното право системи и механизми за контрол за регистриране на лица, работещи в или за инвестиционни фирми. Необходимо е да се уточнят правата и задълженията на компетентните органи, отговарящи за прилагането на настоящата директива, и да се укрепят механизмите за осигуряване на необходимата степен на трансгранично сътрудничество в областта на наблюдението.
<SPEAKER ID="197" NAME="Nikolaos Chountis" LANGUAGE="EL">
Раздутата финансова система, спекулативните й действия и липсата на прозрачност предизвикаха финансовата криза. Кризата - както всички кризи - трябва да се преодолява със структурни промени, различни начини на работа и изграждане на бариери, които да не допускат навлизането на токсични продукти в икономиката. Интегрирането на надзорните мерки също е важно. Нито директивата на Комисията, нито докладът на Европейския парламент обаче гарантират истински надзор и контрол над хедж фондовете и фондовете за дялово участие. С многобройните си изключения и условия, предвидени в доклада за целите на надзора, изглежда че спекулацията и липсата на прозрачност ще се запазят. Ето защо гласувах в подкрепа на доклада.
<SPEAKER ID="199" NAME="Christine De Veyrac" LANGUAGE="FR">
Въпреки че растежът на Европейския съюз все още страда от последиците от икономическата криза, започнала през 2008 г., гласувах в подкрепа на доклада на г-н Gauzès, защото той допринася за рационализиране на финансовата система чрез по-добро контролиране на инвестиционните фондове. Всъщност спекулативните фондове се представят като причина за задълбочаване на кризата. Чрез създаването на система за европейски паспорт Европейският съюз налага един вид кодекс на поведение, който сега трябва да отговори на някои условия в европейската зона. В резултат на това единният пазар ще стане по-прозрачен и ефективен.
<SPEAKER ID="200" NAME="Harlem Désir" LANGUAGE="FR">
След проведеното от Парламента гласуване Съюзът най-накрая ще регулира дейността на повечето спекулативни инвестиционни фондове. Измина доста време откакто в доклада по собствена инициатива, изготвен от Poul Rasmussen през 2008 г., беше предложено да се наложат строги ограничения върху тези "финансови черни дупки". Трябваше да преживеем финансова криза и едва тогава държавите-членки и мнозинството в Парламента да се съгласят да приемат законодателство, което да е задължително за алтернативните фондове. За първи път независимо от това дали тези фондове са със седалище в Европа или не, към тях ще се прилагат механизми за контрол, ограничения относно дейността им и ще има по-голяма прозрачност; вече няма да бъде възможно да се разделят дружества и надзорните правомощия на Европейския орган за ценни книжа и пазари ще бъдат разширени (ЕОЦКП). Предстои още много работа, за да се постигне ефективен надзор в Европа. ЕОЦКП, а не националните органи ще бъде единственият орган, който ще носи отговорност за това, а дружествата се нуждаят от още по-голяма защита от спекулации. Ако не бяха резервите на консерваторите, Съюзът можеше да приеме още по-строго и по-ефективно законодателство. Това е само първата стъпка. Текстът, който приехме, ще бъде преразгледан след четири години. Това ще бъде възможност да продължим напред въз основа на изготвената оценка, за да защитим икономиката и работните места от вредата, която причинява спекулацията.
<SPEAKER ID="970" NAME="Marielle De Sarnez" LANGUAGE="FR">
Продължават да се въвеждат нови правила за по-добро икономическо управление, но това все още не е достатъчно. Като приема с огромно мнозинство доклада за алтернативните фондове и дяловото участие, Парламентът продължава да въвежда нови правила за по-добро икономическо управление. Лицата, управляващи алтернативни инвестиционни фондове, чиито активи възлизат на близо 1000 млрд. щатски долара, играят важна роля при финансирането на европейската икономика. Въпреки че тези фондове не са непосредствена причина за финансовата криза, тяхното управление не бива да остава извън задължението да се регулират всички участници в областта на финансовите услуги. Парламентът успя да постигне включване на нови глави относно източването на активи и възнагражденията и положи много усилия, за да повлияе на правилата, регулиращи паспортната система - задължение на депозитарите - изискванията за собствените ресурси и използването на заемен капитал.
<SPEAKER ID="201" NAME="Ilda Figueiredo" LANGUAGE="PT">
Това е първата европейска директива, която ще регулира високорискови инвестиционни фондове - хедж фондовете - и кулминацията на процеса на преговори, който продължи повече от година. Както се казва в документа, новите правила имат за цел да контролират дейността на администраторите и да гарантират по-голяма прозрачност при управлението на тези фондове, да защитят инвеститорите и да насърчат стабилността на финансовите пазари.
<P>
В интерес на истината обаче не сме стигнали до същината на въпроса: тези спекулативни фондове не бяха отменени и все още има пазар на деривати, което означава, че механизмите, позволяващи спекулации, все още съществуват. Беше пропусната отлична възможност за правилно регулиране на финансовите пазари. Съветът и мнозинството в Европейския парламент отстъпиха под огромния натиск от страна на финансовото лоби.
<P>
Финансовата криза показа, че произходът на проблемите на глобалната финансова система са: първо, прекаленото излагане на риск - тези фондове са пример за това - и второ, слабостите на системите за управление на този риск. Новите европейски регулации определят общи изисквания за получаване на разрешение за упражняване на дейност и за надзор над хедж фондовете, но са далеч от предотвратяване на по-нататъшни сериозни системни рискове. Следователно ние не можем да гласуваме за предложението.
<P>
Въпреки това обаче се водят обсъждания и преговори за нови директиви, така че все още има възможност да стигнем до същината на въпроса, и по-конкретно да сложим край на тези спекулативни фондове. Ще видим какво ще се случи.
<SPEAKER ID="202" NAME="Bruno Gollnisch" LANGUAGE="FR">
Гласувах в подкрепа на постигнатия след месеци на преговори компромис относно регламента за лицата, управляващи алтернативни инвестиционни фондове. Гласувах в подкрепа на доклада, защото въпреки неговите недостатъци, би било неприемливо да позволим някои инвестиционни фондове да продължат да действат напълно безнаказано, когато знаем, че те са помогнали за задълбочаване и разпространяване на кризата. Не одобрявам по-конкретно слабостите на разпоредбите относно заемното кредитиране, слабостите относно гаранциите за офшорните фондове, които ще могат да получат паспорт, и слабостите във връзка с присъщите задължения на частните инвестиционни фондове, които често са експерти в отнемане на активите на капиталови дружества. Осъждам факта, че трябва да толерираме тези хищници, функциониращи в целия ЕС, само срещу регистрация и минимум проверки. И все пак какво повече можехме да очакваме от текст, който е насочен към регулиране не на спекулативните фондове, а на лицата, които ги управляват, и който се опитва да управлява риска вместо да предотврати тази спекулация?
<SPEAKER ID="969" NAME="Sylvie Guillaume" LANGUAGE="FR">
Гласувах за текста относно лицата, управляващи алтернативни фондове, защото е важно да се приеме законодателство за този сектор от финансовите пазари, прилагащ стратегии, които са изключително рискови и вредни за заетостта и реалната икономика. Беше постигнат голям напредък, който заслужава похвала, например при надзора над възнагражденията на лицата, управляващи фондовете, за да не може нито да се насърчава, нито да се възнаграждава поемането на несъразмерни рискове, а това е само един пример. Със сигурност директивата е ориентирана в правилната посока, въпреки че има някои сериозни недостатъци. По-конкретно, разочароващо е, че надзорът е оставен на националните органи, а не на Европейския орган за ценни книжа и пазари (ЕОЦКП), създаден наскоро при гласуването по пакета от мерки за финансов надзор. Трябва да останем бдителни и веднага да започнем да подготвяме следващите стъпки към връщане на пазарите в услуга на икономиката и да предотвратим нови финансови кризи.
<SPEAKER ID="968" NAME="Alan Kelly" AFFILIATION="S&amp;D">
в писмена форма. - (EN) Директивата е едно от първите законодателни действия на ЕС в отговор на финансовата криза. Тя е стъпка напред към новата регулаторна и надзорна рамка на финансовите пазари. Тя е първа стъпка в правилната посока за законодателния процес, който, надявам се, ще бъде завършен в близко бъдеще. Важно е тези системи да съществуват, за да предотвратим повторната поява на регулаторна криза като тази от 2008 г.
<SPEAKER ID="203" NAME="Giovanni La Via" LANGUAGE="IT">
Гласувах в подкрепа на доклада относно предложението за директива на Европейския парламент и на Съвета относно лицата, управляващи алтернативни инвестиционни фондове, тъй като считам, че лица, управляващи фондове, трябва да бъдат регистрирани и трябва да спазват определени основни правила на поведение. Всъщност те управляват бизнес за приблизително 1000 млрд. щатски долара и следователно играят водеща роля при финансирането на европейската икономика. Тази дейност, както подробно е описано в доклада, засяга субекти и продукти, които са много разнообразни, като алтернативни фондове и фондове за дялово участие, имуществени фондове и фондове за суровини. Тези характеристики я превръщат в приоритет, по който трябва да се предприемат действия на европейско равнище под формата на усъвършенствано и специфично регулиране, насочени към всички оператори, предоставящи финансови услуги. Регулиране, предназначено да гарантира по-голяма стабилност на финансовата система и по-добра защита на инвеститорите; инструменти, които могат да бъдат използвани за реализирането на истински единен пазар на европейски финансови продукти.
<SPEAKER ID="967" NAME="Patrick Le Hyaric" LANGUAGE="FR">
Докладът на г-н Gauzès за съжаление е пропиляна възможност, когато става въпрос за постигане на ефективно регулиране на спекулативните фондове, които са причина за кризата. Въпреки деструктивната роля, която изиграха, и рисковете, които тези фондове носят за съществуващата в момента финансова структура, Съветът и Парламентът се поддадоха на сериозното лобиране от страна на финансовия сектор за запазване на тези изключително изгодни инструменти, от които се облагодетелства малцинство. Ето защо гласувах срещу доклада, който позволява алтернативни фондове, намиращи се извън ЕС, да оперират на пазарите в него, без да се налага да спазват новите европейски правила. Това е зейнала дупка, която обезсмисля целия напредък, постигнат от това ново законодателство.
<SPEAKER ID="204" NAME="Elżbieta Katarzyna Łukacijewska" LANGUAGE="PL">
Госпожи и господа, днешният вот е важен напредък в областта на законодателството относно алтернативните инвестиционни фондове. Това означава преди всичко повишаване на прозрачността, съществени правила за регулиране на финансовата индустрия и ефективно законодателство. Считам, че в момент, когато всички държави се борят с финансови затруднения, алтернативните инвестиции, ако се разбират и използват правилно, могат да бъдат от полза и да допринесат за подобряване на икономическата ситуация.
<SPEAKER ID="205" NAME="Véronique Mathieu" LANGUAGE="FR">
Бих искала да благодаря на г-н Gauzès за отличния доклад относно директивата за лицата, управляващи алтернативни инвестиционни фондове. Благодарение на доклада ще бъде възможно да въведем по-голяма прозрачност, надзор и кодекси на поведение при регулирането на финансовите пазари. Това е първата успешна стъпка, която, надявам се, ще бъде последвана от други инициативи, насочени към задълбочена и цялостна реформа на финансовата система.
<SPEAKER ID="206" NAME="Jean-Luc Mélenchon" LANGUAGE="FR">
Гласувах срещу текста и съдържащите се в него изменения, внесени от Европейския парламент. Противно на това, което се твърди, този текст не регулира нищо. Да гласувам за него би означавало да призная победата на финансовите лобита над общия интерес на хората.
<SPEAKER ID="966" NAME="Nuno Melo" LANGUAGE="PT">
Финансовата криза, която настъпи през 2007 г., беше предизвикана от големите инвестиционни банки, които имаха редица алтернативни инвестиционни фондове или хедж фондове в своите портфейли. Над тях не беше упражняван надзор и често се състояха от активи със съмнителна стойност. Кризата отрази тази ситуация и сега е необходимо да предприемем конкретни мерки, за да гарантираме, че в бъдеще няма да настъпят нови кризи, причинени от финансови механизми, които никой не контролира и чието количествено измерение често не може да се определи. Директивата одобрява редица стандарти, които, ако бъдат спазени, ще направят тези финансови механизми по-прозрачни и ще осигурят възможност те да бъдат контролирани и по този начин ще действат като друг източник на финансиране за европейската икономика, а не като причина за нейния колапс.
<SPEAKER ID="965" NAME="Alexander Mirsky" AFFILIATION="S&amp;D">
в писмена форма. - (LV) Предвид отрицателните последици от икономическата криза в световен мащаб считам, че е много подходящо Европейският парламент да се опита да контролира дейността на алтернативните инвестиционни фондове. Като се има предвид огромният оборот на тези фондове от 1000 млрд. щатски долара, всяка грешка при прилагането им би могла да има изключително неблагоприятен ефект върху европейската финансова стабилност. Директивата е изключително важна и навременна, тъй като спекулантите на финансовите и фондовите пазари винаги ще се опитват да използват тези фондове за личното си обогатяване. Директивата предвижда някои ограничения и предоставя на ЕС възможност да предотврати безразборното използване на фондовете. Надявам се, че това е едва първата стъпка в тази посока.
<SPEAKER ID="207" NAME="Andreas Mölzer" LANGUAGE="DE">
Инвестиционните фондове спомагат за финансирането на европейската икономика. Разбира се, системните рискове, свързани с различните видове фондове обаче като фондовете за дялово участие например, са различни. По-стриктните регулации, които се въвеждат във финансовия сектор в резултат от банковата и финансовата криза, трябва да покриват всички видове финансови инструменти. От една страна, важно е да се намали рискът от загуби и да се сведе до минимум потенциалът за погрешно вземане на решения на равнище управление. От друга страна, това не трябва да води до въвеждане на ненужна бюрокрация. Нуждаем се също така от регулации за късите продажби, защото те също изиграха своята роля за финансовата криза. Поради тази причина гласувах в подкрепа на доклада.
<SPEAKER ID="964" NAME="Franz Obermayr" LANGUAGE="DE">
Лицата, управляващи фондове за алтернативни инвестиции, които управляват активи от близо 1000 млрд. щатски долара, играят важна роля за финансирането на европейската икономика. Този сектор е изграден от голямо разнообразие от участници и финансови продукти, включително алтернативни фондове, частни инвестиционни фондове и фондове за недвижимо имущество. Важно е да се вземат предвид по-конкретно специфичните системни рискове на частните инвестиционни фондове. Управлението на тези фондове не трябва да бъде оставено извън задължението да се регулира целият сектор на финансовите услуги. Настоящата финансова криза показва, че неправилното функциониране на световната финансова система е предизвикано, от една страна, от прекалено силно излагане на риск на участниците с голямо значение за системата, а от друга страна, от слабости в системите за управление на тези рискове. Предложението на Комисията и докладът се опитват да постигнат по-голяма стабилност във финансовата система и да повишат защитата за инвеститорите. Поради тази причина гласувах в подкрепа на доклада.
<SPEAKER ID="963" NAME="Maria do Céu Patrão Neves" LANGUAGE="PT">
Гласувах в подкрепа на позицията на Парламента, защото считам, че:
<P>
настоящата директива не регулира алтернативните инвестиционни фондове, които могат да продължат да бъдат регулирани и наблюдавани на национално равнище;
<P>
следва да се гарантира, че дейността на лицата, управляващи алтернативни инвестиционни фондове, трябва да бъде контролирана строго с оглед на икономическото управление;
<P>
следва да се предвиди изрично задължение за създаване и поддържане на политики и практики, които да бъдат в съответствие с разумното и ефективно управление на риска за категориите персонал, чиито професионални дейности имат съществено въздействие върху рисковия профил на управляваните от тях алтернативни инвестиционни фондове;
<P>
информацията и изискванията за оповестяване, както и специфичните предпазни мерки срещу източването на активи трябва да подлежат на общо изключение за контрол над малките и средните предприятия (МСП);
<P>
необходимо е да се уточнят правата и задълженията на компетентните органи, отговарящи за прилагането на настоящата директива, и да се укрепят механизмите за осигуряване на необходимата степен на трансгранично сътрудничество в областта на надзора.
<SPEAKER ID="208" NAME="Aldo Patriciello" LANGUAGE="IT">
В Европа лицата, управляващи алтернативни инвестиционни фондове, са отговорни за управлението на значителен обем инвестирани активи. Те представляват значителен процент от търговията на пазарите на финансови инструменти и могат да оказват съществено влияние върху пазарите и върху дружествата, в които инвестират. Убеден съм, че влиянието на лицата, управляващи алтернативни инвестиционни фондове, върху пазарите, на които осъществяват дейността си, е значително, но последните финансови затруднения подчертаха факта, че тяхната дейност също може да допринесе за увеличаване и разпространение на рисковете във финансовата система и икономиката. Целта на директивата трябва също така да бъде да се създадат стимули за прехвърляне на офшорните фондове към Съюза, като по този начин се гарантират предимства по отношение на регулирането и защитата на инвеститорите, като се определи и подходящо равнище на доходите за управителите, фондовете и алтернативните инвеститори. Бих искал на това заседание да подчертая, че некоординираните национални действия в отговор на такива рискове затрудняват ефективното им управление.
<SPEAKER ID="209" NAME="Miguel Portas" LANGUAGE="PT">
Гласувам срещу доклада, защото той се задоволява само с регулиране на поведението на дружествата за управление на алтернативни инвестиционни фондове, без да засяга естеството и състава на въпросните финансови продукти. Тази отдаденост на "творческото начало" на финансовата индустрия забравя за вътрешното дестабилизиране и опасния размер на спекулациите, които са от критична важност за този тип фондове. Предложените регулации също така са изключително слаби. Те включват толкова много изключения и дерогации на европейско равнище, че всъщност не скъсват с модела за диференцирано национално регулиране, който се прилага в момента. Докладът също така не успява ясно да разграничи тези, които работят с този тип фондове от онези, които се занимават с традиционните банкови дейности, нито успява да блокира дейността на спекулативните фондове, разположени в данъчни убежища. Вместо това, като определя праг за обема на системно важните активи, той разчиства пътя за процес на формално фрагментиране, който ще отстрани огромен брой инвестиционни дружества, които би трябвало да попадат в обхвата на директивата. Сигурността на финансовите активи на европейската общественост е обществено благо, чието значение е прекалено голямо, за да бъде излагано на плахостта на предложената директива.
<SPEAKER ID="962" NAME="Paulo Rangel" LANGUAGE="PT">
Финансовата криза подчерта необходимостта дейността на различните участници на финансовите пазари да бъде подложена на строг контрол, особено тази на органите, участващи в управлението и администрирането на алтернативните инвестиционни фондове. Всъщност влиянието на лицата, управляващи алтернативни инвестиционни фондове, върху пазарите, в които осъществяват дейността си, до голяма степен е полезно, но последните трудности на финансовите пазари показаха, че тяхната дейност е уязвима на редица рискове и адекватното им управление изисква наличието на съгласувана рамка в целия Европейски съюз. Всъщност създаването на хармонизирана регулаторна рамка и рамка за наблюдение на равнище Общност се оказа подходящо за трансграничния характер на рисковете, присъщи на дейността на лицата, управляващи алтернативни инвестиционни фондове, като по този начин се укрепва вътрешният пазар. Поради тези причини гласувах в подкрепа на позицията на Парламента.
<SPEAKER ID="210" NAME="Crescenzio Rivellini" LANGUAGE="IT">
Бих искал да поздравя г-н Gauzès за отличната работа. Директивата на ЕС относно хедж фондовете, фондовете за дялово участие и другите алтернативни инвестиционни фондове, внесена от Европейската комисия през април 2009 г. в отговор на финансовата криза и съответстваща на насоките, приети на срещата на високо равнище на Г-20, най-накрая беше одобрена с голямо мнозинство. Това е стъпка напред за европейската амбиция за финансово управление, която ще започне да се реализира от началото на 2011 г. Тези нови правила ще направят международната финансова система по-отговорна и прозрачна и ще дадат възможност за ограничаване на спекулациите. Съгласно директивата инвеститорите в спекулативни фондове, намиращи се извън ЕС (лицата, управляващи хедж фондове, обикновено са резиденти на данъчни убежища), ще бъдат принудени да спазват същите условия, които са наложени на всички европейски предприятия, за да функционират на пазара в рамките на ЕС. Следователно, за да получат този европейски паспорт от компетентните надзорни органи на ЕС, лицата, управляващи алтернативни инвестиционни фондове, ще трябва да приемат ясни правила, ограничения за спекулации и по-голяма прозрачност.
<SPEAKER ID="211" NAME="Raül Romeva i Rueda" LANGUAGE="EN">
Зелените/Европейски свободен алианс гласуваха срещу доклада, въпреки че членовете на ЕП от Зелените гласуваха в подкрепа на доклада на г-н Gauzès в комисията по икономически и парични въпроси. Причината за това е, че по времето, когато беше проведено гласуването в комисията, текстът беше далеч по-амбициозен от окончателното споразумение, постигнато със Съвета. Трябва да се признае, че текстът е първа стъпква в правилната посока, тъй като преди това хедж фондовете не бяха задължени да бъдат прозрачни. Все пак публикуваният от Съвета вариант не задоволява някои основни искания на Парламента и отслабва определени договорености, предвидени в първоначалното предложение на Комисията.
<SPEAKER ID="961" NAME="Catherine Stihler" LANGUAGE="EN">
Доволна съм, че има заключение за лицата, управляващи алтернативни инвестиционни фондове, и че въпросът за инвестиционните дружества беше взет предвид и ще му се отдели повече внимание при внасяне на законодателните предложения.
<SPEAKER ID="212" NAME="Marie-Christine Vergiat" LANGUAGE="FR">
Конфедеративната група на Европейската обединена левица - Северна зелена левица (GUE/NGL) гласува срещу доклада относно спекулативните фондове.
<P>
Въпреки броя на страниците на доклада и енергията, която докладчикът изглежда е вложил в него, той е изключително слаб. Съдържанието му е нищо в сравнение с предизвикателствата, които трябва да посрещнем.
<P>
Оповестените предложения дори често противоречат на това, което трябва да се направи, за да предотвратим повторната поява на финансовата криза на пазарите на ипотечни продукти от есента на 2008 г.
<P>
Следователно докладът няма да даде възможност на Европейския парламент да окаже натиск върху Комисията и Съвета, за да ги накара да прекратят тази политика на бюджетни ограничения, която постепенно унищожава нашите инструменти за социална политика.
<P>
Това е лош сигнал, който ще изпратим в навечерието на срещата на върха на Г-20, председателствана от Никола Саркози.
<SPEAKER ID="960" NAME="Anna Záborská" LANGUAGE="SK">
Правилно е да се опитваме да извлечем поука от грешките, които доведоха до глобалната финансова криза. Въпреки че в някои сектори регулирането е важно, аз лично предпочитам прозрачността и задължението за предоставяне на информация. Ако банките бяха задължени да предоставят на клиентите си информация за това как управляват средствата си и какво означава това за тях, нямаше да има криза. Регулациите, ограничаващи дейността на дружествата, трябва да бъдат решение само когато въпросната грешка не може да бъде поправена - например когато на карта са заложени животът и здравето на хората. Ето защо трябва да внимаваме, когато регулираме. Ролята на публичните институции не е да лишават хората от отговорността за техните решения, а да гарантират, че те разполагат с необходимата информация, когато вземат решения. Нека не забравяме, че естествената подкрепа за изследванията и образованието идват от частни източници или инвестиционни фондове, които предоставят в заем средства за обещаващи предприемачески проекти и инвестират в развитие на нови технологии, като това се прави отговорно и се претеглят възможните рискове. Ако нашият стремеж към сигурност отслаби склонността на инвеститорите да търсят нови възможности в ЕС, ние завинаги ще останем зависими от неефективните и бюрократични публични инвестиционни програми. Тогава ще изостанем още повече в областта на технологиите. Приемам внесения доклад като компромис, който разглежда само част от въпросите, които будят у мен безпокойство във връзка с регулирането в този сектор. Ето защо го подкрепих.
<SPEAKER ID="959" NAME="Sophie Auconie" LANGUAGE="FR">
Регламент (EО) № 539/2001 определя списъка на третите страни, чиито граждани трябва да притежават виза, когато влизат в Европейския съюз. До скоро остров Тайван и Северните Мариански острови бяха включени в Приложение № 1 към регламента и съответно от тях се изискваха визи. Предвид това, че Тайван не представлява риск относно незаконната имиграция или заплаха за обществения ред в Съюза, и предвид, че гражданите на Северните Мариански острови, като притежатели на американски паспорти, са граждани на САЩ, се наложи тези територии да бъдат прехвърлени от съответния режим на Приложение № 1 към по-малко рестриктивния режим на Приложение № 2. В следствие на това дадох подкрепата си за позицията на докладчика за допускане на такова прехвърляне.
<SPEAKER ID="214" NAME="Elena Băsescu" LANGUAGE="RO">
Фактът, че докладът на Agustin Díaz de Mera беше приет с огромно мнозинство, подчертава ползата от решението да бъде премахнато изискването за виза за Тайван. Следователно Европейският парламент потвърждава своето доверие в основния процес на демократизация, който протича през последните години. Искам да подчертая забележителния икономически прогрес, който отбеляза Тайван. Тайван извършва значителен обем търговия с ЕС и неговата икономика е на 25-о място в света, като продължава да расте с повече от 13% годишно. Това устойчиво развитие намалява вероятността ЕС да се изправи пред приток на незаконни мигранти от Тайван. Ето защо считам, че улесняването на движението на хора трябва да стане една от ключовите характеристики на двустранното сътрудничество. Решението да бъдат отменени задължителните изисквания за визи за гражданите на Тайван взема предвид също и изпълнението на техническите условия относно сигурността на документите за пътуване. Въвеждането на биометрични паспорти през 2008 г. е една от конструктивните мерки, предприети досега. Надявам се, че решението на Европейския парламент ще бъде одобрено от Съвета и че новата разпоредба ще влезе в сила още през настоящата година. И накрая, мисля, че решението на Тайванските органи да отменят изискването за визи за гражданите на Румъния, България и Кипър е уместно, предвид необходимостта да се изпълни критерият за реципрочност.
<SPEAKER ID="215" NAME="Vilija Blinkevičiūt" AFFILIATION="S&amp;D">
в писмена форма. - (LT) Регламентът съдържа списък на третите страни, чиито граждани трябва да притежават визи, когато пресичат външните границите на Съюза, и на онези държави, чиито граждани са освободени от това изискване. Решението дали изискването за визи трябва да се прилага към трети страни или не се взема за всеки конкретен случай поотделно. Целта на предложението е да се премахнат изискванията за визи за гражданите на Тайван. Европейският парламент подкрепи целта на предложението. Много е важно да се установи обща политика за имиграцията, като успоредно с това се развиват търговията и икономическите отношения между Европейския съюз и Тайван. В икономически аспект в последните години Тайван преживява значителен ръст, като неговият доход на глава от населението понастоящем е най-големият в света. Тайван е също и отличен партньор, с който сътрудничим в областта на науката, инвестициите, новите технологии, образованието, културата и туризма. Ето защо премахването на изискването за визи за Тайван ще обогати търговските и икономически отношения с ЕС.
<SPEAKER ID="958" NAME="Maria Da Graça Carvalho" LANGUAGE="PT">
Гласувах в подкрепа на документа, тъй като считам, че Тайван трябва за бъде прехвърлен в положителния списък за освобождаване от виза. Предвид съществуващите търговски отношения между ЕС и Тайван считам, че решението ще има положително въздействие. Повечето държави в региона, които имат сходно равнище на развитие, вече са освободени от визи и това решение укрепва решението на ЕС да приоритизира политиките, които допринасят за икономическия растеж и създаването на повече и по-добри работни места, заедно с политики, които допринасят за конкурентоспособността.
<SPEAKER ID="217" NAME="Carlos Coelho" LANGUAGE="PT">
Подкрепям предоставеното премахване на изискването за визи за пътуване в чужбина за граждани на Тайван и следователно прехвърлянето на страната в положителния списък. Решението ще има благоприятно икономическо въздействие върху отношенията между ЕС и Тайван, който вече е нашият 19-ти по значение търговски партньор. ЕС е също и най-големият чуждестранен инвеститор в Тайван. Решението трябва да насърчава туризма: ЕС вече е една от най-важните дестинации за гражданите на Тайван. Но той не увеличава риска от незаконна имиграция, тъй като средният брой през 2006-2008 г. беше 45 човека, което е твърде малко и не заплашва обществената сигурност. То повишава регионалната последователност, тъй като голямото мнозинство от държавите в региона и субектите със сходно ниво на икономическо развитие вече се ползват от тази схема на премахване на изискването за визи: Хонг Конг, Макао, Япония, Южна Корея и Сингапур. Приветствам приемането от страна на Тайван на мерките, необходими да гарантират високо ниво на сигурност на паспортите и личните карти с въвеждането на биометрични паспорти, както и обявените мерки за предотвратяване на различно отношение към държави-членки на ЕС.
<SPEAKER ID="957" NAME="Mário David" LANGUAGE="PT">
С удоволствие гласувах за признанието на ЕС, че са налице условия за либерализиране на визовата система за Тайван. През последните десетилетия Тайван претърпя ярък процес на демократизация и значителен икономически растеж и днес той е на 25-о място в света. ЕС и Тайван поддържат икономически и търговски отношения и си сътрудничат в областта на научните изследвания, науката, технологията, образованието и околната среда. С оглед на това либерализирането на визовия режим издига двустранните отношения между ЕС и Тайван, укрепва партньорството в различни области и насърчава реципрочното повишаване на туризма.
<SPEAKER ID="218" NAME="Ioan Enciu" LANGUAGE="RO">
Гласувах за това ново изменение на Регламент (EО) № 539/2001, който предвижда включването на Северните Мариански острови от САЩ и Тайван в белия списък на страните, за които се премахва изискването за визи за влизане в Европейския съюз, тъй като считам, че то предоставя на европейските граждани по-голяма свобода на движение. В същото време се надявам, че Тайван на свой ред ще спази своя ангажимент да заличи Румъния и България от списъка на държавите, за които все още се изискват визи.
<SPEAKER ID="219" NAME="Diogo Feio" LANGUAGE="PT">
Всеки, който някога е пътувал извън Европейския съюз, не може да не забележи как свободата на движение, на която се радваме в ЕС, значително подобрява нашия живот. Премахването на вътрешните граници е важен стимул за движението на стоки и хора. Възможността за сравнително лесно пътуване в Съюза придава още по-голямо значение на нашите външни граници и на необходимостта да се приеме без угризения политика относно влизането в Европа, която е адекватна преди всичко на нуждите на гражданите на държавите-членки. Тъй като ние винаги трябва да се отнасяме хуманно към онези, които искат да влязат в нашите държави, и да зачитаме правата на човека, считам, че ЕС е прав да анализира подробно кои държави могат да бъдат включени в положителния списък. В това отношение включването на Тайван в гореспоменатия списък ми изглежда основателно, като имам предвид равнището на хуманитарно и икономическо развитие на острова, както и факта, че там се прилагат принципите на правовата държава.
<SPEAKER ID="220" NAME="Ilda Figueiredo" LANGUAGE="PT">
Включването на Тайван в списъка на третите страни, чиито граждани са освободени от визи, е очевидна провокация към Китайската народна република, която нарушава суверенитета на нейните институции на своя територия. То представлява безсрамен опит за подклаждане на разделение и нарушаване на териториалната цялост на Китай.
<P>
Потвърждаването на решението ще представлява негласно признаване на Тайван и ще бъде нарушаване на международното право и Хартата на ООН от страна на ЕС, защото Тайван никога не е бил суверенна държава: фактически това беше многократно признавано от Генералната асамблея на ООН, която никога не е приемала участието на Тайван в ООН.
<P>
В този период на задълбочаваща се криза на капитализма мнозинството в Парламента още веднъж изпраща послание, че целта оправдава средствата: в този случай целта е да се опитаме да задържим изключителното икономическо развитие на Китай, включително като подхранваме сепаратизъм в границите му. Това е още една позиция, съобразена със САЩ, да се нарушава суверенитета на Китай, както се случи наскоро, когато държава-членка продаде оръжие на предполагаемите "органи" на Тайван.
<P>
Не е приемливо мнозинството в Парламента все още да подкрепя нарушаването на държавния суверенитет и териториалната цялост, както стана в случая с Косово по отношение на Сърбия и както се случва с Южен Судан по отношение на Судан.
<SPEAKER ID="956" NAME="Nathalie Griesbeck" LANGUAGE="FR">
Европейският парламент гласува на 11 ноември в подкрепа на прехвърлянето на Тайван в списъка на третите страни, чиито граждани са освободени от изискването за визи при преминаване на външните граници на държавите-членки, и аз горещо приветствам приемането на резолюцията. Първо, много други държави в същата географска зона (Хонг Конг, Макао, Япония, Южна Корея...) от известно време вече се възползват от такова освобождаване от визи. Освен това и по-конкретно, либерализирането на визовия режим е отлично средство за насърчаване на връзките и установяване на приятелски отношения между хората, между гражданите: студенти, изследователи, обикновени пътници и т.н., и аз съм убедена, че това ще насърчи по-близкото сътрудничество в областта на образованието, културата, изследванията и дори туризма между Европейския съюз и Тайван.
<SPEAKER ID="955" NAME="Giovanni La Via" LANGUAGE="IT">
Списъкът на третите страни, чиито граждани трябва да притежават визи, е определен въз основа на внимателна индивидуална оценка на ситуацията в съответната държава, като се вземат предвид незаконната имиграция, въпросите на сигурността, външните отношения на ЕС и принципа на реципрочност. Разбираемо, предвид това, че този критерий може да се промени с времето, законодателството по този въпрос предвижда процедура за преглед на списъка на страните, така че да има възможност броят на страните, които са освободени от изискването за визи, да се променя. Предложението на г-н Díaz de Mera García Consuegra, което беше одобрено днес, се отнася за прехвърляне на остров Тайван в споменатия списък. През последните десетилетия Тайван фактически претърпя процес на широка демократизация, който го доведе до постигането на важни икономически и търговски отношения с Европейския съюз. Ето защо считам, че днешното решение беше важно и може да подчертае последователността на ЕС относно скоро приети решения, които направиха Тайван четвъртия по важност партньор на ЕС в Азия.
<SPEAKER ID="221" NAME="Krzysztof Lisek" LANGUAGE="PL">
През последните десетилетия Тайван претърпя много промени. Институционални реформи, динамизъм на гражданското общество и уважение към свободата и гражданските права допринесоха за политическата стабилизация в Тайван. Освен това Тайван е активен в много области на международно равнище и това включва помощ за жертвите на природни бедствия. Тайван днес показва висок икономически растеж и ниска безработица. От 1950-те години Тайван премина през много успешни реформи. В политическо отношение Тайван завърши процес на широка демократизация. Промените от 1980-те години доведоха до първите демократични избори, проведени там през 1996 г. ЕС и Тайван поддържат икономически и търговски отношения в голям мащаб. ЕС е най-големият чуждестранен инвеститор в Тайван. Тайван е четвъртият по големина търговски партньор на ЕС в Азия. Налице е също и сътрудничество в изследователската работа и образованието, културата и околната среда. Броят на незаконните имигранти от Тайван в ЕС е много малък. За гражданите на повечето държави-членки на ЕС, с изключение на Кипър, Румъния и България, не се изискват входни визи за Тайван. Гражданите на тези три държави-членки в много близко бъдеще също ще бъдат включени в схемата на безвизовите пътувания. Аз съм сигурен, че вдигането на изискването за визи за гражданите на Тайван ще допринесе за все по-добрите търговски отношения, отношенията в областта на изследванията, образованието, културата и околната среда и за увеличаването на туристическите пътувания между ЕС и Тайван.
<SPEAKER ID="222" NAME="Clemente Mastella" LANGUAGE="IT">
Гласувах в подкрепа на доклада, защото главната цел на предложението е да се разработи обща политика относно имиграцията и така в същото време да се помогне за укрепването на търговските отношения между Европейския съюз и Тайван.
<P>
След първите демократични избори през 1996 г. Тайван започна мащабен процес на демократизация с важни институционални реформи във връзка със зачитането на гражданските свободи и правата на гражданите, които помогнаха за консолидирането на политическа стабилност. От икономическа гледна точка страната постигна значителен растеж и поддържа важни икономически и търговски връзки с Европейския съюз, като си сътрудничи в областта на изследванията, науката, технологията, образованието, културата и околната среда.
<P>
Премахването на визите се основава на ниския риск от незаконна имиграция в Европейския съюз на граждани от острова. Либерализирането на визите за Тайван ще укрепи нашите търговски отношения и ще насърчи по-близкото сътрудничество в областта на културата, образованието, околната среда и изследванията, а също разрастването на туризма в двете посоки. Ние дължим това на гражданите на Тайван, отчасти в името на регионалната последователност, защото вече освободихме от задължителни визи други страни и субекти в същия географски ареал с подобно равнище на икономическо развитие.
<SPEAKER ID="954" NAME="Nuno Melo" LANGUAGE="PT">
Критериите, установени за трети страни, чиито граждани са обект на изискване за визи, се проверяват и оценяват отделно за съответната държава по отношение на проблемите с незаконната имиграция, обществения ред и сигурност и външните отношения на ЕС, регионалното сближаване и принципа на реципрочност. Комисията е подпомогната от държавите-членки в процеса на преглед на списъците. Поставянето на трета страна в положителния или в отрицателния списък е тяхна отговорност. Информацията, отнесена от държавите-членки до Комисията, заедно с ценните данни, предоставени от Центъра за информация, дискусии и обмен относно преминаването на границите и имиграцията (CIREFI), помагат на Комисията да направи своите заключения. Включването на Тайван в положителния списък е напълно справедливо и възнаграждава постигнатия икономически и демократичен напредък.
<SPEAKER ID="953" NAME="Alexander Mirsky" LANGUAGE="LV">
В тази връзка аз съм обезпокоен от факта, че отношенията между Тайван и Китай не са добре регулирани. Като позволяваме на гражданите на Тайван свободно да пресичат границите на ЕС, ние насърчаваме охлаждането на отношенията между Китай и Тайван. Като имаме предвид факта, че Китай играе важна роля в глобалната политика и че Тайван остава "болно място", ние не трябва да предприемаме незрели и зле обмислени стъпки. Гласувах против доклада.
<SPEAKER ID="224" NAME="Andreas Mölzer" LANGUAGE="DE">
Когато става дума за визи от трети страни, които имат изискване за визи, от основно значение е да се проучи всеки отделен случай. В миналото визите често се продаваха. Важно е да спрем тези скандали и да гарантираме, че правилата на Шенген се спазват. Принципът на реципрочност трябва да се прилага по отношение на изискването за визи, но примерът със САЩ, които открито използват изискванията за визи като заплаха по време на преговори, показва, че това не винаги се случва. Важно е също да се прави разлика между различните трети страни. Тайван е особен случай. Досега той показва относително добър икономически растеж, което води до приемането от ЕС, че рискът от незаконна имиграция е нисък. Въпреки това не мога да подкрепя поставянето на равна основа на хора, които нямат постоянно жителство в Тайван и нямат документи за самоличност. По тази причина не гласувах в подкрепа на доклада.
<SPEAKER ID="952" NAME="Alfredo Pallone" LANGUAGE="IT">
Уважаеми колеги, гласувах в подкрепа на предложението за регламент, защото считам, че е правилно и уместно остров Тайван да бъде прехвърлен в положителен списък. Тайван е голям партньор на ЕС в търговско отношение и има високи социални стандарти и висок стандарт на живот, който е много сходен с този на най-развитите региони на ЕС. Либерализирането на визовия режим за Тайван ще заздрави търговските отношения между държавата и Европейския съюз и ще подпомогне по-близкото сътрудничество в областта на културата, образованието, околната среда и изследванията, както и ще насърчи ръста на туризма в двете посоки. Въпреки това, както докладчикът г-н Díaz de Mera García Consuegra подробно показа, не считам, че редица изброени страни трябва да бъдат включени в положителния списък, тъй като за разлика от Тайван те нямат същите стандарти и изисквания.
<SPEAKER ID="951" NAME="Paulo Rangel" LANGUAGE="PT">
Гласувах в подкрепа, тъй като считам, че включването на Тайван в списъка на третите страни, чиито граждани са освободени от визи, т.нар. "положителен списък", е основателно с оглед на равнището на развитие, което Тайван постигна по отношение на демократичното управление, икономическия растеж и образованието, и допринася за засилването на търговските отношения между Европейския съюз и тази територия. Струва си също да изтъкна, че тази мярка не представлява повишен риск по отношение на незаконната имиграция и обществената сигурност, като в същото време трябва да се подчертае, че тайванското правителство е поело ангажимент да разшири освобождаването от визи за всички 27 държави-членки до края на 2010 г.
<SPEAKER ID="225" NAME="Raül Romeva i Rueda" LANGUAGE="EN">
Подкрепихме текста, тъй като основната цел на това изменение на Регламент (ЕО) № 539/2001 е да освободи притежателите на тайвански паспорти от изискването за виза при влизане в ЕС. Както много точно беше определено в предложението на Комисията, принципът за освобождаване от визи трябва да бъде спазен, като се има предвид, че нивото на икономическо развитие, образование и демократично управление в Тайван е сравнимо с това на държавите от Организацията за икономическо сътрудничество и развитие (ОИСР) в региона - Южна Корея и Япония. След десетилетия на напрежение политическият климат между настоящото тайванско правителство и Китайската народна република понастоящем е доста позитивен, както показват директните полети и безпрецедентното равнище на бизнес и лични пътувания през проливите, което предоставя възможност безпроблемно да приложим мярката.
<SPEAKER ID="226" NAME="Oreste Rossi" LANGUAGE="IT">
Тайван не представлява заплаха за Европейския съюз нито по отношение на незаконната имиграция (за периода от 2006 г. до 2008 г. са идентифицирани само 45 незаконни имигранти от Тайван), нито на обществената сигурност.
<P>
Както бяхме информирани тази сутрин от докладчика г-н Díaz de Mera García Consuegra, органите в Тайван официално са освободили от задължението да притежават визи всички граждани на ЕС. Съгласен съм с докладчика, защото е важно да разработим обща политика относно имиграцията, която да помогне за заздравяване на търговските отношения с Тайван, който е четвъртият азиатски партньор на Европейския съюз и държава, белязана от политическа стабилност и институционални реформи, където гражданските свободи и правата на гражданите се спазват.
<SPEAKER ID="228" NAME="Luís Paulo Alves" LANGUAGE="PT">
Считам, че кандидатстването за такъв тип помощ за проекти в областта на енергетиката е важно, особено по време на криза, тъй като то стимулира европейската икономика, като създава нови работни места. Според мен искането на Парламента да включи помощта за проекти в областта на енергийната ефективност е подходящо. До известна степен включването налага да се премести фокусът от трансграничните по своята същност проекти към регионални проекти, което ще има по-широко въздействие в Европа. Не трябва да забравяме, че цената на необходимите първоначални инвестиции е един от основните проблеми, с които се срещат малките и средните предприятия, когато инвестират в проекти за възобновяеми енергийни източници, което се споменава в този регламент. Въвеждането на техническа подкрепа за изпълнението на тези проекти се приема с одобрение. Бих искал да подчертая също така и споменатия от докладчика въпрос, че бюджетните проблеми на регионалните органи по време на криза не трябва да пречат на достъпа им до финансиране. Що се отнася до обхвата на приложението считам, че предвидената подкрепа за проекти, свързани с децентрализирани възобновяеми енергийни източници, внедрени в местна среда и тяхното интегриране в електрическата мрежа, са еднакво важни.
<SPEAKER ID="950" NAME="Sophie Auconie" LANGUAGE="FR">
Регламент (ЕО) № 663/2009 на Европейския парламент и на Съвета създаде Европейска енергийна програма за възстановяване (ЕЕПВ), която да допринесе за икономическото възстановяване чрез предоставяне на финансов пакет от 3,98 млрд. евро за 2009 г. и 2010 г. Когато инвестиционната помощ в устойчива енергия се съсредоточи на местно равнище, тя е най-ефективна и рентабилна. Ето защо гласувах в подкрепа на този текст. Той предвижда създаването на финансов инструмент, чиято цел е да се подкрепят инициативи в областта на енергийната ефективност и възобновяемите енергийни източници, които оказват бързо, измеримо и съществено въздействие върху икономическото възстановяване на Съюза, повишена енергийна сигурност и намаляване на емисиите на парникови газове. Бенефициерите на този инструмент са публични органи, за предпочитане на регионално и местно равнище, или частни субекти, действащи от името на тези публични органи.
<SPEAKER ID="229" NAME="Vito Bonsignore" LANGUAGE="IT">
Поздравявам докладчика за изключителната работа и постигнатия окуражителен резултат. Гласувах в подкрепа на тази мярка, защото считам, че създаването на ad hoc фонд, за да се намали енергийната зависимост и да се използва възобновяема и местна енергия (дори и той да възлиза на едва 146 млн. евро) е важен знак за моята парламентарна група относно метода, който трябва да се следва с оглед на по-умелото прилагане на бюджета на Европейския съюз. В действителност аз съм убеден, че този финансов инструмент има още по-голямо значение в светлината на финансовата криза, защото той може да помогне на дружествата да се възстановят по-ефективно и в бъдеще може да се превърне в пилотен проект за създаването на по-щедър енергиен фонд. Считам също така, че мярката е полезна за прилагане на проектите, които също така ще могат да допринесат за икономическото възстановяване и да постигнат енергийните цели, определени за справяне с изменението на климата. Превръщането на енергийната ефективност в приоритет и използването на възобновяеми енергийни източници са важна стъпка напред. И накрая, надявам се, че програмите ще бъдат справедливо географски разпределени и че цялата правна структура (и съставът на комисията, която ще отпуска средствата) ще бъде определена по-ефективно.
<SPEAKER ID="949" NAME="Maria Da Graça Carvalho" LANGUAGE="PT">
Развитието на други източници на възобновяема енергия и насърчаването на енергийната ефективност допринасят за "зелен" растеж, с който се гарантира конкурентна и устойчива икономика и се води борба с изменението на климата. Като осигурява подкрепа за тези политики, Европа ще създаде нови работни места и възможности за "зелен" пазар, благоприятстващи развитието на конкурентоспособна, сигурна и устойчива икономика. Изключително важно е да повишим публичното финансиране с оглед на развитието на енергоспестяването, енергийната ефективност и проектите за възобновяема енергия. Предстои все още Европа да създаде условия за повече частни инвестиции в областта на научните изследвания, технологичното развитие и нагледните примери в областта на енергетиката. Бих желала също така да привлека вниманието към факта, че сред приоритетите на Осмата рамкова програма за изследвания и технологично развитие са енергийната сигурност, борбата срещу изменението на климата и околната среда. Само по този начин ще бъде възможно да поддържаме конкурентоспособността на нашата промишленост и да насърчаваме икономическия растеж и създаването на работни места.
<SPEAKER ID="230" NAME="Giles Chichester" LANGUAGE="EN">
Представителите на консервативната партия в ЕП считат, че при сегашната финансова и икономическа обстановка предложенията за нови разходи на ЕС трябва да подлежат на строг контрол. По отношение на този конкретен инструмент ние бяхме загрижени относно принципите на бюджета на ЕС и бюджетната дисциплина. Представителите на консервативната партия в ЕП обаче отчитат потенциалната добавена стойност, която предложението предлага, и фокуса му върху приоритетните области на политиката. Следователно представителите на консервативната партия в ЕП подкрепят компромисното предложение с едно изключение, като по никакъв начин не се създава прецедент.
<SPEAKER ID="231" NAME="Lara Comi" LANGUAGE="IT">
Най-добрият отговор при спад на търсенето като този, който засегна световната икономика през последните години, е стимулирането на обръщението на съществуващото парично предлагане. Публичният сектор със сигурност е най-доброто място за предприемане на действия за постигане на тази цел. Да се надяваме, че всъщност този сектор ще получи тласък, което ще даде възможност за реализиране на спестявания чрез стимулиране на европейската икономика по правилния път на ефективна консумация, като в същото време се създават работни места, които не подлежат на преместване. Трябва да се подчертае обаче, че има неотложна необходимост от тази разпоредба. Според прогнозите подобна мярка всъщност скоро може да се окаже само една от множеството планирани мерки за възстановяване и по тази начин може да й бъде отделено по-малко внимание. Бързите действия могат да допринесат за предотвратяване на риска от това и в същото време ще осигурят по-голяма ефективност.
<SPEAKER ID="232" NAME="Vasilica Viorica Dăncilă" LANGUAGE="RO">
Трябва да бъде одобрен достъпът на местните и регионалните публични органи до финансиране за инвестиции в проекти за възобновяеми енергийни източници и енергийна ефективност. Считам, че обмяната на опит между местните и регионалните органи в държавите-членки способства за развитието на осъществими проекти за енергийна ефективност, които също така спазват ангажиментите за справяне с измененията на климата. Европейският съюз обаче трябва да въведе необходимите финансови механизми, за да постигне целите на стратегията "ЕС 2020".
<SPEAKER ID="948" NAME="Mário David" LANGUAGE="PT">
Като цяло гласувам в подкрепа на предложенията в този доклад, насочени към възстановяването на европейската икономика чрез по-голяма финансова подкрепа за проекти в областта на енергетиката. Одобрявам предложенията неусвоените бюджетни кредити от Европейската енергийна програма за възстановяване (ЕЕПВ) да бъдат насочени към нов механизъм, подкрепящ енергийната ефективност, както и към проекти за възобновяема енергия. Чрез финансови стимули тези проекти не само ще могат да подпомогнат възстановяването на европейската икономика, но също така ще допринесат за сигурността на енергийните доставки и намаляването на парниковите газове в ЕС. Друг положителен аспект е възможността за повишаване на ефективността чрез усвояване на средствата на местно и регионално равнище. Това ще създаде възможност за управление на "отрицателните непреки въздействия", например като направи местните и регионалните икономики по-динамични с помощта на малките и средните предприятия (МСП), социалната интеграция или привлекателността на регионите.
<SPEAKER ID="233" NAME="Edite Estrela" LANGUAGE="PT">
Гласувах за доклада, защото в него е подкрепено включването на мерките за предоставяне на помощ за проекти в областта на енергийната ефективност и възобновяемата енергия в Европейската енергийна програма за възстановяване. Финансирането на проекти в областта на енергийната ефективност и възобновяемата енергия ще стимулира икономическото възстановяване, ще предостави възможности за създаване на работни места, ще помогне в борбата срещу изменението на климата и ще се превърне във важен начин за предприемане на действия в отговор на финансовата криза.
<SPEAKER ID="234" NAME="Diogo Feio" LANGUAGE="PT">
Енергийната зависимост на ЕС, както и начинът, по който държавите-членки се опитват да се справят с нея чрез диверсифициране на своите методи за производство и преминаване към възобновяема енергия, са добре известни. Тези усилия бяха забавени драстично от появата на икономическата и финансова криза, от която бяха погълнати. Една програма за присъждане на помощ от Съюза в областта на енергетиката за насърчаване на икономическо възстановяване може да се превърне в средство за обръщане на последната тенденция и за подновяване на инициативата с цел повишаване на самостоятелното задоволяване на нуждите на държавите-членки. Добре известно е, че този вид проекти имат особено големи първоначални разходи и че има колективно предимство при подкрепата на онези, които поемат риска да инвестират в тази област. Този сектор има потенциал не само за опазване на околната среда, но също така за създаване на повече работни места в Европа, която иска да бъде по-независима от останалия свят. Надявам се, че програмата е плодотворна и реално служи на целите, за които е създадена, както и че чрез нея могат да се избегнат бюрокрацията и прекомерните разходи.
<SPEAKER ID="235" NAME="Ilda Figueiredo" LANGUAGE="PT">
Това е изменение на регламента за създаване на Европейска енергийна програма за възстановяване, което предвижда предоставяне на безвъзмездни помощи в размер на 3,98 млрд. евро за 2009 г. и 2010 г. Ще ви припомня, че сумата не беше използвана, а инициативата за финансиране на устойчива енергия, предложена от Комисията, сега е в процес на създаване, за да се използват средствата, които все още съществуват.
<P>
Неусвоените средства - 146 млн. евро - ще бъдат пренасочени към този нов финансов инструмент, който ще се използва за проекти за устойчива енергия, по-специално в градските зони. По конкретно, той ще покрива:
<P>
обществени и частни сгради, включващи решения за възобновяема енергия и/или енергийна ефективност;
<P>
инвестиции за комбинирано производство на топлинна енергия и електроенергия с висока енергийна ефективност, включително микроинсталации и районни мрежи за отопление/охлаждане, по-специално, от възобновяеми енергийни източници;
<P>
децентрализирани възобновяеми енергийни източници, внедрени в местна среда, и интегрирането им в електропреносните мрежи;
<P>
микроинсталации за производство на електроенергия от възобновяеми източници;
<P>
чист градски транспорт за подпомагане на повишаването на енергийната ефективност и интегриране на възобновяемите енергийни източници, с акцент върху обществения транспорт, електрическите и водородни превозни средства и намаляване на емисиите на парникови газове;
<P>
местна инфраструктура, включително ефективно осветление на външната публична инфраструктура.
<SPEAKER ID="236" NAME="Juozas Imbrasas" LANGUAGE="LT">
Искам да благодаря на автора на доклада за отличната законодателна инициатива, която подкрепих, защото финансирането на проекти в областта на енергийната ефективност и възобновяемата енергия ще допринесе за стимулиране на икономическото възстановяване, създаването на работни места и насърчаването на социалната интеграция и привлекателността на регионите. Тези проекти са най-ефективни, когато се прилагат на общинско, регионално и местно равнище, но в надлежно обосновани случи те могат да бъда по-ефективни, ако са насочени към национално равнище. Тъй като настоящата финансова и икономическа криза и произтичащият от нея по-нисък бюджетен приход имат особено неблагоприятен ефект върху средствата на местните и регионалните органи, трябва да се гарантира, че трудното бюджетно положение, в което се намират тези органи, няма да попречи на достъпа им до финансиране. Щастлив съм, че се търси краткосрочно икономическо въздействие и че времето между получаване на заявлението за проект и финансовото решение не трябва да надвишава шест месеца. Както знаем, зависимостта на ЕС от държавите-доставчици на нефт и газ се увеличава. В някои държави минава много време, преди да се постигне напредък по проектите за обновяване на сгради, проектите за инфраструктура за природен газ и електроенергия, междусистемни връзки, вятърни централи и проектите за улавяне и съхранение на въглероден диоксид (CCS). Неусвоените средства от тези проекти могат да бъдат пренасочени в тази област. Докладът е особено актуален за Литва, която става все по-зависима от енергията, предоставяна от Русия. Следователно се надявам, че правителството ще положи усилия да получи финансиране и че ще насочи финансови ресурси на местно равнище, за да създаде добавена стойност, да осигури преки ползи за гражданите и по този начин да намали енергийната бедност. Надявам се също така, че докладът няма да потъне бюрокрация.
<SPEAKER ID="947" NAME="Nuno Melo" LANGUAGE="PT">
Повишаването на енергийната ефективност и сигурност са основни приоритети за ЕС. Стратегията "Европа 2020" е много амбициозна по отношение на постигане на целите в тези области. Следователно използването на излишните средства за подкрепа на проекти, свързани с енергийната ефективност и възобновяемата енергия в Европейската енергийна програма за възстановяване (ЕЕПВ), е похвално особено на фона на финансовата криза. Създаването на инвестиционни проекти в тези области е от решаващо значение за икономическия растеж и за по-чиста икономика.
<SPEAKER ID="946" NAME="Alexander Mirsky" AFFILIATION="S&amp;D">
в писмена форма. - (LV) Напълно подкрепям схващането, че трябва да разпределим 146 млн. евро за проекти в областта на енергетиката. Това ще има осезаем ефект, ако средствата се използват разумно. Първо, това решение ще даде зелена светлина на всички онези, които се опитват да намалят значително разходите си в секторите за производство, транспорт и пренос на енергия. Ще има съкращаване на разходите, което означава, че приходите ще се увеличат и в замяна, чрез прилагане на балансирана фискална политика, държавите от ЕС ще могат да преодолеят последиците от глобалната финансова криза много по-бързо. Разпределението на средствата на ЕС за проекти в областта на енергетиката е добър стимул за правителствените ръководители в ЕС, местните органи и предприятията.
<SPEAKER ID="237" NAME="Andreas Mölzer" LANGUAGE="DE">
Научноизследователската и развойната дейност са важни за устойчивия икономически растеж и са задължителна предпоставка за постигане на целите на ЕС по отношение на изменението на климата или повишаване на енергийната ефективност. Това е една от причините, поради които научните изследвания и иновациите са залегнали в основите на стратегията "Европа 2020". От една страна, е важно, че регулирането на субсидиите е ясно, за да се предотвратя злоупотреби, доколкото е възможно. От друга страна обаче, механизмите за контрол не трябва да водят до косвено изключване на малките дружества и малките и средните предприятия поради сложността на процеса на субсидиране. Затова регулациите за субсидиите трябва да бъдат преразглеждани през няколко години, като се вземат предвид тези аргументи, и, когато е възможно, трябва да бъдат и опростявани. Планираният преглед няма да отговори на това изискване, поради което гласувах против него.
<SPEAKER ID="238" NAME="Alfredo Pallone" LANGUAGE="IT">
Гласувах в подкрепа на доклада, тъй като считам, че е важно, особено по време на криза, да подкрепим и съживим икономиката, като в същото време се съсредоточим върху секторите, които все още не са наситени, като вместо това изискваме развитие и инвестиции. Съгласен съм също така, че инструментът трябва да бъде ограничен до финансирането на мерки, които оказват бързо, измеримо и съществено въздействие върху икономическото възстановяване в Съюза, повишена енергийна сигурност и намаляване на емисиите на парникови газове. Парадоксално е, но продължаващата структурна криза е съществена възможност отново да се върнем към този въпрос. Трудностите, които изпитват основните икономически системи, може да позволят на Европа да се възстанови. За това обаче са необходими визията, капацитетът и смелостта на една нова стратегия. В сегашното положение единствена стратегия, която запазва някакви изгледи за успех, е инвестирането в новаторски решения, за да се скъса със съществуващите в момента технологични и научни парадигми.
<SPEAKER ID="945" NAME="Paulo Rangel" LANGUAGE="PT">
Гласувах в подкрепа на този доклад, защото считам, че целевото предназначение на неусвоените средства по Европейската енергийна програма за възстановяване (ЕЕПВ) за създаването на специфичен финансов инструмент за подкрепа на инициативите за енергийна ефективност и възобновяема енергия е нещо, което си заслужава да се одобри. Всъщност този вид финансиране, което напълно съответства на целите на стратегията "Европа 2020", има основен принос за развитието на устойчива икономика, борбата с изменението на климата и насърчаването на заетостта, като в същото време представлява изключително подходящ метод предвид икономическата и финансова криза, която преживяваме в момента.
<SPEAKER ID="239" NAME="Crescenzio Rivellini" LANGUAGE="IT">
Бих искал да поздравя г-жа Van Brempt за отлично свършената работа. Изменението на законодателството относно Европейската енергийна програма за възстановяване ще да даде възможност да се използват наличните средства за финансиране на проекти като: реконструкция на публични и частни сгради за повишаване на енергийната ефективност или преминаване към възобновяема енергия; изграждане на заводи за възобновяема енергия и интегрирането им в електропреносната мрежа; разработване на решения за чист градски обществен транспорт като електрически и водородни превозни средства; и развитие на местната инфраструктура, включително на енергоспестяващо улично осветление, съхраняване на електричество и осигуряване на интелигентно отчитане и интелигентни електропреносни мрежи. Средствата ще бъдат предназначени за подкрепа на местните и регионални органи при проекти, които трябва да бъдат икономически и финансово ефективни, за да гарантират възвращаемост на инвестициите в разумен срок. От януари 2011 г. до 31 март 2014 г. следва да бъдат предоставени общо 146,34 млн. евро. Получените вноски могат да бъдат под формата на заеми, гаранции, акции и други финансови продукти. До 15% от изплатените суми могат да се използват за подпомагане на публичните органи при изготвянето на проектите, които ще бъдат избрани отчасти въз основа на географския баланс.
<SPEAKER ID="944" NAME="Robert Rochefort" LANGUAGE="FR">
При трудните икономически обстоятелства, в които се намираме в момента, този финансов инструмент, който предоставя възможност 146 млн. евро от непоети кредити да бъдат предназначени целево за проекти в областта на енергоспестяването, енергийната ефективност и възобновяемата енергия в периода до 2014 г., ще допринесе за стимулиране на растежа и насърчаване на икономическото възстановяване в рамките на Европейския съюз, както и за борбата с изменението на климата и насърчаване на опазването на околната среда. Подкрепям тази разпоредба и гласувам в подкрепа на доклада на моята колега г-жа Van Brempt.
<SPEAKER ID="240" NAME="Raül Romeva i Rueda" LANGUAGE="EN">
През 2009 г. ЕС прие програма за подпомагане на икономическото възстановяване на Европа (ЕЕПВ) чрез предоставяне на 3,98 млрд. евро за енергийни проекти до края на 2010 г. Това финансиране от Общността беше разпределено по три подпрограми в областта на проекти за инфраструктура за природен газ и електроенергия; проекти за вятърна енергия от разположени в морето инсталации (OWE) и проекти за улавяне и съхранение на въглероден диоксид (CCS). Благодарение на Зелените успяхме да получим разпоредба, която ни позволява да използваме средствата, за които не са поети задължения, за създаването на финансов инструмент, предназначен за подпомагане на енергийната ефективност и инициативите за възобновяема енергия, по-специално, в градски условия. С оглед да се насърчат голям брой децентрализирани инвестиции бенефициерите ще бъдат общинските, местните и регионалните публични органи.
<SPEAKER ID="241" NAME="Oreste Rossi" LANGUAGE="IT">
В условия на криза като тази, която преживяваме в момента, е неприемливо да пилеем ресурсите, които Европейският съюз е предоставил за подкрепа на енергийни проекти. От средствата, предназначени за инфраструктура за природен газ, електричество и вятърни електрогенериращи инсталации, е останала неусвоена сумата от 146 млн. евро. Тази мярка има за цел да ги отпусне и да финансира проекти за преструктуриране и повишаване на ефективността на домовете и публичните сгради, уличното осветление и системите за градски транспорт. Тези средства могат да създадат нови работни места, което ще допринесе за развитието на конкурентоспособна и устойчива икономика.
<SPEAKER ID="943" NAME="Salvatore Tatarella" LANGUAGE="IT">
С днешния вот се създава нов и важен фонд за финансиране на проекти в секторите за възобновяема енергия и енергийна ефективност чрез иновативни финансови инструменти. Фондът има две цели: насърчаване на енергоспестяването и подобрения в областта на околната среда и в същото време да се даде свеж стимул на европейското икономическо възстановяване. Той ще финансира инициативи и енергийни проекти, като приема различна от досегашната философия и вече не се съсредоточава върху прякото предоставяне на помощи, което многократно е водило до пагубни последици, а върху рентабилността на инвестициите. Считам, че ако се използва добре, тази нова формула ще бъде предвестник на настъпването на нов, непорочен цикъл за съживяване на европейската икономика. Освен това новият инструмент за финансиране представлява съществена възможност за развитие на местните предприятия и преди всичко за тези в Южна Италия. В действителност фондът също така може да бъде интегриран в други европейски фондове като Европейския фонд за регионално развитие например. Гласувайки решително в подкрепа на този фонд, изразявам надеждата си, че този нов вид финансиране може да бъде разширен в бъдеще за много други сектори, като се започне с пътната, железопътната, пристанищната и летищната инфраструктура.
<SPEAKER ID="242" NAME="Nuno Teixeira" LANGUAGE="PT">
Ангажиментът към енергийната ефективност и сигурност е един от актуалните приоритети на Европейския съюз. Мащабът на икономическата и финансовата криза, която Европа преживява в момента, я накара да потърси решения, които могат да осигурят балансиран отговор на изискванията на модерния свят, най-вече като се използват съществуващите финансови ресурси. Приветствам инициативата за пренасочване на неусвоената сума от 114 млн. евро към сектора на енергетиката като част от Европейската енергийна програма за възстановяване при инициативи в подкрепа на енергийната ефективност и възобновяемата енергия в духа на стратегията "ЕС 2020". Целта е тези нови инвестиционни проекти да допринесат за създаването на работни места и повишаването на конкурентоспособността в този сектор. Подкрепям акцента в доклада върху значението на увеличаването на децентрализираните инвестиции, тъй като бенефициери на инициативата ще бъдат публични органи на различно ниво на управление, независимо дали то ще е общинско, регионално или национално. По този начин ролята на различните заинтересовани страни ще се засили и оцени, а също така това ще бъде показателно за успеха на координацията, осъществена от "Спогодбата на кметовете" (Covenant of Mayors).
<SPEAKER ID="244" NAME="Luís Paulo Alves" LANGUAGE="PT">
Гласувах за общата резолюция, защото смятам, че трансатлантическите отношения несъмнено са най-важните външни отношения за европейците. На предстоящата среща на високо равнище между Европейския съюз и САЩ и двамата партньори трябва да си сътрудничат за постигане на напредък по общата програма въз основа на споделени ценности, като защитата на демокрацията, принципите на правовата държава и правата на човека. В условията на сериозна криза и в навечерието на една среща на Г-20, която е от съществено значение, Европейският съюз и САЩ, които заедно съставляват половината от световната икономика, трябва да бъдат по-решени от всякога да работят в тясно сътрудничество за възстановяването на глобалната икономика и за установяване на мерки за регулиране на глобалната финансова система. Необходими са съвместни действия по отношение на големите предизвикателства, пред които е изправен светът - борбата срещу изменението на климата, постигането на целите на хилядолетието за развитие, Близкоизточния мирен процес, конкретните ситуации в Афганистан и Иран, и дори неразпространението на ядрено оръжие. Тези действия трябва да бъдат резултат от повишен стратегически диалог и сътрудничество между Европейския съюз и САЩ в рамката на съществуващите многостранни институции, и по-специално Организацията на обединените нации, Организацията за сигурност и сътрудничество в Европа и НАТО. Това ще спомогне за намирането на решения.
<SPEAKER ID="942" NAME="Sophie Auconie" LANGUAGE="FR">
Уникалните отношения, които свързват Европейския съюз и САЩ, са сред стратегическите крайъгълни камъни на Европейския съюз. Трансатлантическото партньорство, което заедно представлява половината от световната икономика и е обединено от общите ценности на демокрацията и правата на човека, играе ролята и на гарант на стабилността в света. Следващата среща на високо равнище между Европейския съюз и САЩ е изключително важен момент в това сътрудничество. Аз гласувах за текста, защото той подчертава предизвикателствата, пред които е изправено това сътрудничество, както и свързаните с него задължения. Възобновяването на диалога между нашите две велики сили и насърчаването на многостранни преговори, които характеризират политиката на новата администрация на Обама, подчертава важността на този текст. От тази гледна точка той дава насоки за следващата среща на високо равнище, особено във връзка с израелско-палестинския конфликт, иранския ядрен въпрос, ядреното разоръжаване и трансатлантическия пакт. И накрая, той призовава за укрепване на Трансатлантическия икономически съвет и подчертава необходимостта от реформа на международната финансова система, от развитие на сътрудничеството в областта на енергетиката, околната среда, интелектуалната собственост и защитата на потребителите, и от съдебно и полицейско сътрудничество.
<SPEAKER ID="941" NAME="Zigmantas Balčytis" AFFILIATION="S&amp;D">
в писмена форма. - (LT) Аз подкрепям тази резолюция. С влизането в сила на Договора от Лисабон Европейският съюз се превърна във важен играч на международната сцена. Въпреки че Европейският съюз и САЩ продължават да бъдат най-големите сили в световната икономика, сериозните последици от финансовата и икономическа криза доведоха до създаването на един по-интегриран трансатлантически пазар, който ще създаде по-благоприятни условия за икономически растеж и устойчиво социално развитие. Ето защо е необходимо да се развие двустранно сътрудничество по отношение на изготвянето на обща енергийна стратегия, която ще спомогне за диверсификацията и сигурността на енергетиката и маршрутите на доставка, като се насърчи една екологично ефективна икономика. Освен това при създаването на нова бизнес култура е необходимо да се подобри използването на иновации, творчество и информационни и комуникационни технологии, и да се увеличи сътрудничеството в областта на образованието, изследванията и науката.
<SPEAKER ID="940" NAME="Maria Da Graça Carvalho" LANGUAGE="PT">
Като се има предвид, че двамата партньори са поели ангажимент за сътрудничество с цел насърчаване на растежа и заетостта в своите икономики, както и че Парламентът продължава да се застъпва за завършването на трансатлантическия пазар до 2015 г. въз основа на принципа на социална пазарна икономика, наред със завършването на единния пазар в рамките на самия Европейски съюз, това ще бъде ключов елемент за новооткрития растеж и възстановяването на световната икономика. Гласувах в подкрепа на резолюцията, защото споделям мнението, че Трансатлантическият икономически съвет (ТИС) е най-подходящият механизъм за управление на трансатлантическите икономически отношения, както и че партньорите трябва да се възползват максимално от ТИС, за да се преодолеят съществуващите пречки преди икономическата интеграция и да се постигне трансатлантически пазар до 2015 г., въз основа на принципа на социална пазарна икономика, който ще играе ролята на положителен отговор на настоящата икономическа и социална криза. Съгласен съм и с призива за сътрудничество в рамките на ТИС по всички въпроси, засягащи регулаторната среда за промишлеността, особено малките и средните предприятия, като се следва Законодателният акт за малкия бизнес (Small Business Act) на Европейския съюз при разглеждането на законодателство с трансатлантическо въздействие.
<SPEAKER ID="245" NAME="Carlos Coelho" LANGUAGE="PT">
Партньорството между САЩ и Европейския съюз се основава на обща история, култура, интереси и ценности, като те споделят и отговорността за намиране на решения на световните проблеми и общите предизвикателства. С интегрираните си икономики, заедно те представляват близо половината от световната икономика: това трансатлантическо партньорство е основната движеща сила на глобалния икономически просперитет. От съществено значение на срещата на високо равнище е да може да се очертае една последователна обща стратегия, с нови политики и инструменти, които могат да отговорят на новите предизвикателства на икономическия растеж и създаването на работни места, на стратегическо равнище и от гледна точка на сигурността. Надявам се, че посланието от тази среща на високо равнище е, че Европейският съюз и САЩ трябва да си сътрудничат по един безпрецедентен начин за реформиране на своите пазари и финансови институции, като се поучат от грешките на неотдавнашната икономическа и финансова криза, както и за създаване на условия за възстановяване и създаване на работни места. Също така призовавам за открит диалог между страните за начина да се постигне по-голяма толерантност и зачитане на различията в съответните общности, в контекста на спазването на всички основни права на човека.
<SPEAKER ID="246" NAME="Lara Comi" LANGUAGE="IT">
Господстващото положение, което заемат САЩ и Европейският съюз в света, налага отговорност, която не може да бъде избегната. Не става въпрос за защита на приетите от нас позиции или за направените опити да се попречи на исторически процеси под претекста за запазване на господстващото положение. По-скоро става въпрос за укрепване на напредъка на цивилизацията, характеризираща държавите ни в продължение на десетилетия. Желанието за постигане на благополучие за нашите граждани чрез демократични средства - чрез свободния пазар, по-хуманни условия на труд, социални системи, които работят, и всички други постижения, които правят нашите държави това, което са днес - има много по-голямо значение от едно господстващо положение на международната сцена, което може да предостави необработени данни, но не може да предаде емоции или да отрази качеството на живот. Всичко това се отнася не само за управлението на световните икономически отношения, но и за по-чувствителни въпроси в области като външната политика или политиката за околната среда (заедно с техните последствия за промишлената и енергийната политика). Една по-голяма координация днес може да доведе до един по-добър свят утре и ние не възнамеряваме да се откажем от тази амбициозна цел.
<SPEAKER ID="247" NAME="Christine De Veyrac" LANGUAGE="FR">
Връзките между САЩ и Европа са единствени по рода си и исторически. Резолюцията, за която се гласува днес в Парламента и която подкрепих, подчертава значението на едно още по-голямо сътрудничество между нашите държави, както и на постоянното укрепване на отношенията ни, особено в условията на икономическа криза и терористични заплахи срещу Запада. Също така приветствам факта, че паричният въпрос беше включен в резолюцията, защото той показва желанието ни за преразглеждане на международна парична система в момент, когато валутните войни вредят на растежа на Европейския съюз. Затова изпращаме едно приятелско, но твърдо послание на нашите трансатлантически съюзници в навечерието на откриването на срещата на Г-20.
<SPEAKER ID="248" NAME="Edite Estrela" LANGUAGE="PT">
Гласувах в подкрепа на предложението за обща резолюция относно предстоящата среща на високо равнище между Европейския съюз и САЩ и Трансатлантическия икономически съвет, защото считам, че е необходимо настоящото председателство на Европейския съюз да положи усилия за постигане на един амбициозен ангажимент от страна на САЩ на предстоящата среща на високо равнище в Канкун. Също така е необходимо по-голямо сътрудничество от страна на САЩ за по-ефективно съвместяване на системата за търговия с квоти за емисии и тази на Европейския съюз.
<SPEAKER ID="249" NAME="Ilda Figueiredo" LANGUAGE="PT">
Резолюцията ясно посочва целите на предстоящата среща на високо равнище и обявеното засилване на "стратегическия диалог" между САЩ и Европейския съюз.
<P>
Промените, през които преминава светът - кризата на капитализма, както и появата на държави със сравнително големи икономики, по-специално Бразилия, Русия, Индия и Китай: така наречените "БРИК" - представляват сериозна заплаха за империалистическата хегемония. САЩ и Европейският съюз се стремят да "координират" стратегии с помощта на пълен комплект икономически, дипломатически и военни средства, за да променят този развой на нещата. По-голямата част от членовете на Европейския парламент не се отклоняват от избрания неолиберализъм; вместо това те го засилват с надеждата, че от тази среща на високо равнище ще произлязат нови стъпки за една по-голяма "икономическа интеграция" и създаването на "трансатлантически пазар". Тези възможности обикновено водят до по-голяма експлоатация на работниците и хората, като по този начин изострят икономическите и социални неравенства между държавите в рамките на Европейския съюз.
<P>
Военният вариант за гарантиране на господстващо положение на пазарите на суровини опасно придобива все по-голямо значение, наред с по-голямо "стратегическо сътрудничество" относно "трансатлантическата сигурност" между САЩ и Европейския съюз в рамките на НАТО.
<P>
Хората отговориха на варианта на експлоатация и война с борба. Смятаме, че с демонстрацията срещу НАТО на 20 ноември, както и общата стачка, свикана от Конгреса на португалската Генерална конфедерация на работниците (CGTP-IN) на 24 ноември, португалските граждани ще засилят борбата си срещу тези политики.
<SPEAKER ID="939" NAME="Lorenzo Fontana" LANGUAGE="IT">
Важно е да се възползваме възможно най-добре от трансатлантическите политически и икономически отношения, които постоянно се увеличаваха през последните години, с въздействие върху избора на инвестиции и действията на предприятията. Смятам, че отношенията между Европейския съюз и САЩ могат да се подобрят още повече, както се посочва в предложението за обща резолюция, чрез засилване на икономическото сътрудничество и правилата по отношение на защитата на личните данни, и чрез искане от органите на САЩ за по-голяма прозрачност по отношение на тяхната външна политика и политиката на отбрана. Важно е отношенията между Европейския съюз и САЩ да бъдат засилени, особено от гледна точка на търговията, и да се вземат предвид както споделените ценности, така и противоположните позиции, за които трябва да се развие конструктивен диалог. Като цяло имам положително мнение за предложението за обща резолюция и затова ще гласувам за него с надеждата то да даде тласък за увеличаване на сътрудничеството между тези две важни страни в световната политика и икономика.
<SPEAKER ID="938" NAME="Nathalie Griesbeck" LANGUAGE="FR">
Европейският съюз и САЩ са два района, които бяха сериозно засегнати от икономическата и финансова криза; и в момент, когато последиците от нея все още могат да бъдат усетени, ние имаме желание да потвърдим в Европейския парламент нашата воля за намиране на общ отговор на тази криза и необходимостта от засилване на икономическото сътрудничество, за да излезем заедно окончателно от този труден период. Смятам, че за тази цел създаването на трансатлантически пазар до 2015 г. е добър начин за по-нататъшно развитие на икономическите отношения между двете страни и за стабилност предвид непостоянството на световната икономика. Освен това, тъй като САЩ и Европейският съюз са дългогодишни партньори, които споделят много ценности (демокрация, зачитане на правата на човека), бихме искали да се започне трансатлантическо разследване на подозренията за изтезания в Ирак. И накрая, след като терористичната заплаха изглежда вече по-ясна, надявам се, че Европейският съюз и САЩ ще си сътрудничат пълноценно в тази област, без обаче да се предприемат мерки, които може твърде много да нарушават неприкосновеността на личния живот на гражданите. Това е забележката, която искахме да направим предвид наближаването на предстоящата среща на високо равнище между Европейския съюз и САЩ.
<SPEAKER ID="250" NAME="Tunne Kelam" LANGUAGE="EN">
Подкрепих резолюцията за Трансатлантическия икономически съвет с изключение на някои изменения, внесени от групата на Алианса на либералите и демократите за Европа. Бих искал да използвам тази възможност да приканя и двамата трансатлантически партньори да използват внимателно и без забавяне потенциала на Трансатлантическия икономически съвет. Последният ще се превърне във важен инструмент за преодоляване на все още съществуващите бариери пред свободната търговия и за реализиране на трансатлантическия свободен пазар през следващите пет години. Само един такъв пазар, който беше подкрепен от Европейския парламент на няколко пъти, може да бъде основата на едно дългосрочно и надеждно сътрудничество между Европейския съюз и САЩ. От политическа гледна точка САЩ и Европа трябва да положат решителни усилия за постигане на съгласие по общата програма за справяне с глобалните предизвикателства.
<SPEAKER ID="937" NAME="Alan Kelly" LANGUAGE="EN">
Отношенията между Европейския съюз и САЩ са сред най-важните отношения на Европейския съюз. Те са толкова голям търговски партньор, че всичко, което ще ни помогне да се сближим и да работим по-добре заедно, трябва да се приветства. Приветствам резолюцията, която призовава за уреждане на различията между двата търговски блока по въпроси като програмата за отменяне на визовия режим и данните на пътниците (PNR). Тази резолюция призовава също за по-добро сближаване на финансовите реформи от двете страни на Атлантическия океан, което според мен е много важно, за да се избегне повторната поява на евентуални бъдещи кризи, подобни на тази, която преживяваме в момента.
<SPEAKER ID="251" NAME="Constance Le Grip" AFFILIATION="PPE">
в писмена форма. - (FR) Аз одобрих резолюцията, в която Европейският парламент представи препоръките си на Съвета за начина, по който трансатлантическите въпроси трябва да бъдат разгледани на срещата на високо равнище между Европейския съюз и САЩ. Като се има предвид влиянието на Европейския съюз и САЩ в глобалната икономика и настоящата икономическа ситуация, изглежда от решаващо значение двете страни да засилят сътрудничеството си с цел насърчаване на растежа и заетостта. Ето защо подкрепих по-специално двете устни изменения, внесени от моя колега, г-н Brok, които подчертават необходимостта от по-добра координация на паричните политики в контекста на трансатлантическите отношения. Тези две изменения трябва да бъдат разглеждани във връзка с разискването, което започва в рамките на Г-20, относно рисковете за всички икономики в света от страна на "валутната война" и всички национални парични инициативи, които да дестабилизират обменните курсове. Всички "конкурентни девалвации" и всички "конкурентни подценявания" трябва да бъдат избягвани, защото те вредят на необходимото международно икономическо и парично сътрудничество.
<SPEAKER ID="936" NAME="Patrick Le Hyaric" LANGUAGE="FR">
Резолюцията относно трансатлантическите отношения в този си вид представлява претекст за специални отношения със САЩ. Икономически специални отношения чрез създаването на трансатлантически пазар до 2015 г. и политически такъв, с цел "защита на една обща кауза". Тази обща кауза включва по-голямо сътрудничество в Афганистан, много по-голяма интеграция с мисиите на Организацията на Северноатлантическия договор (НАТО) и отстъпване пред американските искания за споделяне на банковите данни на европейските граждани чрез споразумението SWIFT.
<SPEAKER ID="252" NAME="Jiří Maštálka" LANGUAGE="CS">
По отношение на проекта за споразумение между Европейския съюз и САЩ относно защитата на личните данни във връзка с предаването и обработката на данни в рамката на полицейското и съдебно сътрудничество, трябва да си зададем един основен въпрос: дали и двете страни имат балансиран интерес в споразумението. Според мен това не е така, защото интересът на САЩ за получаване на данни за гражданите на Европейския съюз е на първо място. Ако погледнем по-отблизо различията между системите на двете страни за защита на данните, скоро ще видим, че е почти невъзможно да се сключи такова споразумение - ако искаме да спазим стандартите за защита на личните данни, предвидени в Европейската конвенция за защита на правата на човека и Хартата на основните права на Европейския съюз. Освен това е абсолютно задължително, преди преговорите за едно такова споразумение между Европейския съюз и САЩ, да бъдат приети разпоредби за защита на частните лица при обработката на лични данни от страна на органите, институциите и другите организации на Европейския съюз и държавите-членки, както е посочено в член 16 от Договора за функционирането на Европейския съюз.
<SPEAKER ID="253" NAME="Jean-Luc Mélenchon" LANGUAGE="FR">
Единственото достойнство на тази резолюция е препоръката за всеобщо премахване на смъртното наказание и призива към САЩ да се присъедини към Международния наказателен съд. С изключение на това те я неприемлива. Как може Парламентът да се обяви в подкрепа на завършването на големия трансатлантически пазар, този колосален проект, осъществяван зад гърба на европейската общественост? Как може да приветства споразумението SWIFT, прехвърлянето на данни от досиетата на пътниците (PNR), споразумението "Открито небе" между Европа и САЩ, търговията с квоти на емисии на парникови газове и антидемократичните институции, които стоят зад интердисциплинарната група по международни действия против тероризма (GMT)? Гласувах срещу това предателство на общия интерес и демокрацията.
<SPEAKER ID="935" NAME="Nuno Melo" LANGUAGE="PT">
Отношенията между Европейския съюз и САЩ се основават на споделен ангажимент към демокрацията, принципите на правовата държава и правата на човека, към борбата с тероризма и към предотвратяването на разпространението на оръжия за масово унищожение - това са споделените ни интереси и ценности. Не можем да забравим, че Европейският съюз и САЩ представляват близо половината от световната икономика - това са най-интегрираните и дълготрайни икономически отношения в света, както и основната движеща сила за глобалния икономически просперитет. Силата на трансатлантическите отношения и ангажиментът към тях придобиват все по-голямо значение предвид настоящата международна финансова и икономическа криза. Това придава на срещата на високо равнище особено голямо значение за по-нататъшно засилване на тези отношения, така че застъпените цели за 2015 г. да могат да бъдат постигнати.
<SPEAKER ID="255" NAME="Louis Michel" LANGUAGE="FR">
Резолюцията относно предстоящата среща на високо равнище между Европейския съюз и САЩ и Трансатлантическия икономически съвет има за цел да потвърди трансатлантическата програма и да засили сътрудничеството между Европейския съюз и САЩ по въпросите от общ интерес. Тези отношения продължават да бъдат основен приоритет за Европейския съюз. Освен факта, че Европейският съюз и САЩ споделят редица общи интереси и ценности, като насърчаването на мира, демокрацията, зачитането на правата на човека, пазарната икономика и така нататък, те имат най-важните двустранни търговски и инвестиционни отношения в света: трансатлантическата икономика се равнява на 4 280 милиарда щатски долара. Нашата действителност предполага все по-тясна икономическа интеграция. Пълното значение на тези отношения може да се види и в контекста на сътрудничеството за развитие, като се има предвид, че заедно САЩ и Европейският съюз предоставят близо 80% от помощите за развитие. И накрая, нашето партньорство е жизненоважно, за да направим света едно по-стабилно място и за да обсъдим основните многостранни въпроси, като изменението на климата, енергетиката, икономическата и финансова криза, управлението на кризи, сътрудничеството за развитие, регионалните въпроси, неразпространението на ядрено оръжие и разоръжаването, и сигурността.
<SPEAKER ID="934" NAME="RadvilMorkūnaitė-Mikulėnien" AFFILIATION="PPE">
в писмена форма. - (LT) Европейският съюз и САЩ имат много допирни точки и играят централна роля за решаването на глобалните проблеми. Трябва обаче да се научим на добри практики едни от други и да укрепим партньорството си, за да се гарантира ефективността на действията. Тези проблеми са от значение по отношение на изменението на климата, състоянието на околната среда и сигурността на хранителните доставки. Огромното екологично бедствие в Мексиканския залив даде надежда, че правителството на САЩ ще вземе съответните стъпки, за да се гарантира опазването на околната среда и да се работи за справяне с предизвикателствата, свързани с изменението на климата. Европейският съюз трябва да играе активна роля на конференцията по въпросите за изменението на климата в Канкун. За САЩ е важно да стане част от това споразумение, защото понякога имам впечатлението, че би било по-лесно да постигнем споразумение с развиващите се държави, отколкото със САЩ. Трябва да намерим начини за насърчаване на връзките между схемата на Европейския съюз за търговия с емисии и регионалните или федерални схеми за търговия в САЩ. Също трябва да се стремим към трансатлантическо партньорство по стратегическите енергийни въпроси - за сигурността на енергийните доставки и политиките за преход към нисковъглеродни източници на енергия. Един въпрос от трансатлантическото сътрудничество се отнася до състоянието на околната среда - нови храни и използването на нови технологии в производството на храни. Обществото на Европейския съюз не е напълно готово за иновации и затова държавите трябва взаимно да зачитат избора си. Едно силно партньорство между Европейския съюз и САЩ трябва да бъде от полза и за двете страни и в световен мащаб. Надявам се, че предстоящата среща на високо равнище между Европейския съюз и САЩ ще представлява стъпка към тази цел.
<SPEAKER ID="933" NAME="Franz Obermayr" LANGUAGE="DE">
Предложението за резолюция включва няколко положителни точки и Европейският съюз трябва да се опита да укрепи позицията си в тези области, като например борбата с глобалната икономическа и финансова криза и сътрудничеството по отношение на транспорта и промишлеността. От друга страна, предложението все още съдържа някои недостатъци по отношение на външната политика и политиката на сигурност, по-специално по отношение на борбата срещу международния тероризъм. Ето защо се въздържах от гласуване.
<SPEAKER ID="256" NAME="Alfredo Pallone" LANGUAGE="IT">
Аз гласувах в подкрепа на резолюцията, защото считам, че представлява справедлив и балансиран документ. За Парламента е важно неговото становище да бъде изслушано на тази важна среща на високо равнище с нашия най-голям съюзник. Трансатлантическите отношения винаги са били важна част от европейската външна политика. Дори в един глобализиран свят, в който някои експерти смятат, че оста преминава от запад към силите на изток, аз съм все още твърдо убеден, че отношенията между Европейския съюз и САЩ са от съществено значение за стабилността, растежа и просперитета не само от двете страни на Атлантическия океан, но и в цял свят. Имаме много общи корени: споделяме културата, начина на живот, перспективите и пазарите; и преди всичко винаги сме определяли стандартите за ценности, идеали и нужди, били те идеологически, икономически или социални, които ни отреждаха водеща роля на световната сцена. Предвид новия глобален сценарий и равновесието на силите обаче считам, че трябва да направим сътрудничеството си с Вашингтон по-оперативно, а за да се утвърди Европейският съюз като надежден партньор, от съществено значение е да се покаже не само със сигнал за сближаване, но и способност за поемане на конкретни ангажименти.
<SPEAKER ID="932" NAME="Maria do Céu Patrão Neves" LANGUAGE="PT">
Гласувах в подкрепа на резолюцията, защото считам, че:
<P>
Трансатлантическият икономически съвет (ТИС) представлява най-подходящият механизъм за управление на трансатлантическите икономически отношения, както и че партньорите трябва да използват пълния потенциал на ТИС за преодоляване на съществуващите бариери пред икономическата интеграция и осъществяване на трансатлантическия пазар до 2015 г., което ще представлява положителен отговор на настоящата икономическа и социална криза;
<P>
ТИС трябва да бъде по-стратегически, за да отговори на опасенията на заинтересованите страни;
<P>
подходът на Законодателния акт за малкия бизнес (Small Business Act) трябва бъде наблюдаван, доколкото се счита за законодателен акт с трансатлантическо въздействие;
<P>
съществуващите в началото на кризата структури за икономическо и финансово управление на международно равнище и на равнището на САЩ и Европейския съюз не предлагат достатъчна стабилност на международната финансова система, така че това означава, че нарастващата икономическа и финансова взаимозависимост налага засилване на сътрудничеството между водещите икономики в областите на макроикономическата политика и надзора.
<P>
Също така приветствам призива Европейският съюз и САЩ да си сътрудничат с Китай за решаване на международния спор за обменните курсове без прилагане на протекционистки или репресивни мерки, като се вземе предвид и фактът, че натискът на пазара, на който са подложени държавите-членки на Европейския съюз, е различен от този в САЩ, особено по отношение на суверенните задължения и наличието на паричен съюз.
<SPEAKER ID="931" NAME="Paulo Rangel" LANGUAGE="PT">
Отношенията, които свързват Европа и САЩ, са единствени по рода си и исторически. Резолюцията, приета днес в Европейския парламент - за която гласувах - подчертава колко е важно да се укрепи сътрудничеството и да се засили стратегическият диалог между Европейския съюз и САЩ в условията на икономическата и финансова криза, както и на борбата с терористичната заплаха. Като се има предвид значението на международните въпроси в момента, в действителност е от съществено значение да се уповаваме на споделени принципи, интереси и ценности, за да могат да бъдат взети решителни стъпки на предстоящата среща на високо равнище между Европейския съюз и САЩ за постигане на напредък по всеобхватната обща програма, която позволява ефективно справяне с тези предизвикателства. Също така е от съществено значение да се използва пълният потенциал на Трансатлантическия икономически съвет, за да се преодолеят съществуващите бариери пред създаването на трансатлантическия пазар до 2015 г., както и за да се насърчи един интегриран подход в областта на надзора и макроикономическата политика, както и в областта на търговските отношения на Европейския съюз и САЩ с трети държави.
<SPEAKER ID="930" NAME="Robert Rochefort" LANGUAGE="FR">
Трансатлантическите отношения са от съществено значение за Европа и аз подкрепих резолюцията относно бъдещите приоритети за предстоящата среща на високо равнище между Европейския съюз и САЩ. По отношение на глобалното управление по-специално, усилията, насочени към осъществяване на програмата за реформа на ООН, трябва да бъдат засилени. Също така е от съществено значение да се постигне амбициозна и обвързваща система за периода след 2012 г. относно емисиите от парникови газове. Освен това, по отношение на финансовата стабилност, съпоставимостта на счетоводните стандарти в световен мащаб е жизненоважна и в това отношение трябва да бъде постигнат напредък. Освен това регулаторните стандарти, въведени в една област, трябва да служат като отправна точка за други области, като по този начин се постигне все по-голяма плътност на международното финансово регулиране.
<SPEAKER ID="258" NAME="Raül Romeva i Rueda" LANGUAGE="EN">
Аз се въздържах при окончателното гласуване. Между другото, един от основните положителни аспекти (за които не цялата група се съгласява) на тази резолюция, които трябва да се подчертаят, се намира в параграф 29, където Европейският парламент заявява, че поетите по отношение на целите на хилядолетието за развитие (ЦХР) международни ангажименти, постигането на много от които изостава от графика, ще бъдат постижими само ако индустриалните държави спазят ангажиментите си и отделят 0,7% от своя БВП като официална помощ за развитие до 2015 г. Ето защо Парламентът призовава Европейския съюз и САЩ, както и другите международни дарители, да съблюдават своите ангажименти и да предприемат мерки за ускоряване на напредъка за изпълнение на ЦХР до 2015 г.
<SPEAKER ID="259" NAME="Geoffrey Van Orden" LANGUAGE="EN">
Отношенията между Обединеното кралство и другите европейски държави със САЩ ще продължат да бъдат най-важният ни стратегически приоритет през следващите десетилетия. В някои области на действие Европейският съюз може да е в състояние и да даде полезен принос. Ето защо подкрепих резолюцията за отношенията между Европейския съюз и САЩ. Аз обаче все още не съм убеден, че ОПСО и политиката по отношение на Иран трябва да бъдат засилени.
<SPEAKER ID="929" NAME="Sophie Auconie" LANGUAGE="FR">
Изискванията за сигурността по отношение на въздушния транспорт станаха причина Европейският съюз да подпише с различни държави споразумения за обмен на резервационни данни на пътници (PNR данни). Освен това Договорът от Лисабон предвижда задължителна правна сила за Хартата на основните права, като по този начин защитава личните данни на европейските граждани. При необходимост от подновяване на тези споразумения за обмен Парламентът трябва да одобри всички нови договорени споразумения. По този въпрос има две противоречащи си изисквания. От една страна, борбата с организираната престъпност и тероризма, стимулирана от новите средства за комуникация, и от друга, неприкосновеността на личния живот и основните свободи, които са застрашени от същите тези средства за комуникация. Счетох за важно да подкрепя текста, който продължава трансатлантическото сътрудничество срещу организираната престъпност и тероризма, като в същото време отделя значително място на гаранциите, които са необходими за свободите на европейските граждани.
<SPEAKER ID="928" NAME="Zigmantas Balčytis" AFFILIATION="S&amp;D">
в писмена форма. - (LT) Подкрепям резолюцията. Терористични действия шокираха целия свят, а увеличаващата се организирана престъпност в областта на трафика на наркотици и хора изисква повишени усилия за борба с престъпността и тероризма. За да бъдат ефективни тези действия, те трябва да бъдат съчетани с по-ефективен, по-целенасочен и по-бърз обмен на информация както в Европа, така и в света. Все пак основният проблем остава свързан със защитата на личните данни, гаранциите, че тези данни няма да бъдат използвани за цели, различни от предотвратяването, разследването или откриването на наказателни нарушения. Считам, че Комисията трябва да гарантира, че всяко споразумение и мярка относно предаването на лични данни ще трябва да издържат на изпитанието за правна пропорционалност и че ще защитават поверителността на личните данни. В качеството си на институция, която представлява гражданите в този процес, Европейският парламент трябва да бъде уведомяван от Комисията за всички въпроси, свързани с предаването на лични данни, за да може да изрази своето становище относно планираните споразумения. По този начин ще имаме възможност да намерим оптимални решения, така че данните на нашите граждани да бъдат използвани единствено и само в съответствие със строги правила и да бъде гарантирана защитата на личните им данни.
<SPEAKER ID="927" NAME="Vilija Blinkevičiūt" LANGUAGE="LT">
Парламентът се стреми да укрепи защитата на данни при предаването на резервационни данни на пътниците (PNR данни) на институции в трети страни. Много е важно използването на лични данни да бъде ефективно, използването на информация да бъде достатъчно гъвкаво и също така да дава възможност неприкосновеността на личния живот на хората да бъде защитена. Парламентът призовава за изготвянето на стандартен модел за данните на пътниците и за гаранции, че данните ще бъдат предавани и обработвани за целите на предотвратяването, разследването, откриването или преследването на наказателни нарушения, включително тероризъм. От голяма важност е PNR данните да не бъдат използвани за извличане на данни или профилиране и прегледът на данни да не бъде поверяван на електронна система, а решенията да бъдат вземани от хора. Предвид казаното е от изключителна важност да се осъществява сътрудничество и обмен на информация с компетентните, независими институции, за да се гарантира, че те взимат ефективни и независими решения относно предаването на лични данни.
<SPEAKER ID="261" NAME="Nikolaos Chountis" LANGUAGE="EL">
За целите на борбата с тероризма всеки гражданин е потенциален терорист и в резултат на това личните им данни биват записвани, което е в нарушение на основните права на човека и институционалните гаранции, които са предназначени да ги защитават. За съжаление, измененията, предложени от Конфедеративната група на Европейската обединена левица - Северна зелена левица, които до известна степен щяха да подобрят нещата, бяха отхвърлени. Поради тази причина гласувах против предложението.
<SPEAKER ID="262" NAME="Lara Comi" LANGUAGE="IT">
Свободата е един от основните принципи, които са в основата на Парламента. Тази ценност е фундаментът, върху който са изградени европейските институции, източникът на енергия, който дава възможност пазарът да задвижва разнообразна и сложна икономика, и основното право, от което се възползват гражданите, когато пътуват с цел образование или работа до градове, за които в миналото са им били необходими паспорт или дори виза. Ето защо нейната важност е безспорна. Въпросът, подчертан в този документ, по-скоро засяга връзката на свободата със сигурността. Няма лесно решение на този проблем. Всъщност информацията трябва да бъде събрана и анализирана на подходящите места, но трябва да бъдем бдителни и да не допускаме злоупотреба. Проверките на тази процедура трябва да се извършват постоянно и трябва да предотвратят изтичането на данни. Не можем да позволим хората да считат това за стремеж към ограничаване на свободата и не можем да позволим натискът за свобода да създава опасност за сигурността на хората в Европа. Считам, че документът представя отличен компромис, който постига баланс между тези два противоположни принципа.
<SPEAKER ID="926" NAME="Corina Creţu" LANGUAGE="RO">
Приветствам приемането на резолюцията на Европейския парламент относно глобалния подход за предаване на резервационни данни на пътниците (PNR данни) на трети страни и препоръките от Комисията към Съвета да даде разрешение за започването на преговори между Европейския съюз и Австралия, Канада и САЩ, която подкрепих на гласуването. Това е подход, който постига точното равновесие между изискванията за сигурност на държавите-членки на Европейския съюз и стриктното спазване на правата и свободите на гражданите. Резервационните данни на пътниците са изключително чувствителна база данни и поради тази причина тя трябва да бъде защитена с цел да не се допуснат вреди за лицата, чиито данни се съдържат в нея. Считам, че за нас е важно да гарантираме като част от преговорите по споразуменията със САЩ, Австралия и Канада, че данните не могат да бъдат използвани за създаването на профили посредством извличане на определени данни от досиетата. Съгласна съм, че съществува разлика между оценка на рисковете за сигурността и създаването на профили, които могат да се окажат грешни, основани на погрешно тълкуване на данните. Изразявам надеждата си, че споразуменията, които Комисията предстои да договори със съответните държави, ще спазват изискванията на резолюцията.
<SPEAKER ID="263" NAME="Vasilica Viorica Dăncilă" LANGUAGE="RO">
В съвременната цифрова ера защитата на данните, правото на информационно самоопределение, личните права и неприкосновеността на личния живот са се превърнали в ценности, които играят по-важна роля и трябва да бъдат защитавани със специална грижа. Предвид този факт считам, че Европейският съюз трябва да спазва и насърчава един главен принцип в политиките относно защита на данните и че всяко споразумение или мярка на политика също трябва да издържи изпитанието за правна пропорционалност, като докаже, че се стреми да постигне целите на договора.
<SPEAKER ID="925" NAME="Mário David" LANGUAGE="PT">
Като цяло подкрепих съдържанието на предложението за резолюция. В името на борбата с престъпността и предотвратяването на глобалната опасност от тероризъм и другите форми на транснационална престъпност приветствам инициативата и духа на сътрудничество и решимост между Европейския съюз, САЩ, Австралия и Канада. Все пак считам, че пропорционалността представлява основен принцип в политиката на защита на данни. Поради тази причина целта на споразуменията да се гарантира, че предаването на данни отговаря на европейските стандарти за защита на данните, трябва да бъде спазвана и защитавана безпрекословно. Бих искал също така да подчертая важността на започването на преговори за споразумение относно предаването и защитата на лични данни със САЩ в контекста на разширено политическо и правно сътрудничество. Искам обаче отново да подчертая, че необходимостта и пропорционалността са основни и главни принципи за гарантирането на ефективната борба с тероризма.
<SPEAKER ID="264" NAME="Christine De Veyrac" LANGUAGE="FR">
Предаването на резервационни данни на пътници (PNR данни) е важен елемент в борбата с тероризма и транснационалната престъпност. Но броят на страните, които изискват предаване на PNR данни от авиокомпаниите, постоянно нараства и поради тази причина е необходим стриктен контрол, за да се гарантира, че личните данни на европейските граждани няма да бъдат използвани за цели, които са различни от тези на събирането, и че предаването се извършва при спазване на европейските стандарти за защита на данните. Поради тази причина напълно подкрепям приетата днес резолюция на Европейския парламент, която се стреми да осигури строга рамка за предаването на данни на пътниците на трети страни. Тези държави ще трябва да предоставят гаранции по отношение на използването, съхранението и събирането на такива данни, които следва да предотвратят злоупотребата с тях и да гарантират спазването на правата на нашите граждани.
<SPEAKER ID="265" NAME="Harlem Désir" LANGUAGE="FR">
С цел осигуряването на постоянна сигурност на международния транспорт по-специално при наличието на риска от тероризъм е от жизненоважно значение държавите да могат да обменят информация за пътниците - PNR данни, събирани от авиокомпаниите. Също толкова важно е обаче и да се гарантира, че тези разпоредби не застрашават основните права на гражданите и не водят до дискриминиране на определени лица въз основа на техния произход или религия. Поради тази причина трябва да има по-добри гаранции за защитата на личните данни. Европейският парламент поставя едно ясно изискване преди Комисията да започне преговори за методите за обмен на PNR данни със САЩ, Канада и Австралия: защитата на личните данни е твърде чувствителен въпрос и затова тези преговори не трябва да се провеждат при закрити врата само между държавите-членки. Те трябва да се провеждат прозрачно на равнище Европейски съюз. Предаваните данни трябва да се използват само в рамките на ясно определен контекст и не трябва да се предават на трета страна. Много видове информация ще трябва да бъдат изключени от събраните данни по-специално информацията, свързана с етническия произход и религиозните убеждения.
<SPEAKER ID="924" NAME="Marielle De Sarnez" LANGUAGE="FR">
Защитата на личните данни е чувствителен въпрос в отношенията между Европейския съюз и САЩ, както е и в случая на споразумението относно предаването на банкови данни (споразумението СУИФТ). В момента се разисква общо споразумение между Европейския съюз и САЩ относно защита на данните, както и ново споразумение относно обмена на резервационни данни на пътници (PNR данни). С днешното гласуване по общата резолюция Парламентът отново настоя събраните PNR данни при никакви обстоятелства да не бъдат използвани за извличане на данни или профилиране. В заключение, Парламентът отново призовава Комисията да предостави фактически доказателства, че "събирането, съхранението и обработката на PNR данни е необходимо", и приканва Комисията да предвиди "алтернативни решения с по-ниска степен на намеса". Ако позицията на Парламента не бъде взета под внимание, той ще има възможността да използва правото си на вето.
<SPEAKER ID="266" NAME="Ioan Enciu" LANGUAGE="RO">
Подкрепих доклада, защото считам, че Европейският съюз трябва да има последователна, единна визия по отношение на подписването на бъдещи PNR споразумения. Това ще спомогне да се гарантира по-добре защитата на личните данни и неприкосновеността на личния живот, като в същото време ще бъде насърчено използването на тези данни за борба с тероризма и основната трансгранична престъпност.
<SPEAKER ID="267" NAME="Edite Estrela" LANGUAGE="PT">
Подкрепих резолюцията, защото считам за важна препоръката от Комисията към Съвета за даване на разрешение за започването на преговори за споразумения между Европейския съюз и Австралия, Канада и САЩ за предаване и използване на резервационни данни на пътници. Тези споразумения следва да гарантират, че решимостта да се борим с тероризма и престъпността няма да застраши гражданските свободи и основните права, и не на последно място, неприкосновеността на личния живот, информационното самоопределение и защитата на данните.
<SPEAKER ID="268" NAME="Diogo Feio" LANGUAGE="PT">
Личните данни, тяхната защита и отделното право на същата защита са въпроси, които предизвикват все по-голяма интерес от лицата, отговорни за взимането на решения на политическо равнище, и самото гражданско общество. Наличните технологични средства представляват значително предизвикателство за спазването на неприкосновеността на личния живот на отделния гражданин. Тази концепция също се поставя под въпрос чрез увличането на доброволното или задължителното оповестяване на данни, което се налага на европейците в момента. Също така европейците са изправени пред все по-нарастващото противопоставяне между неприкосновеността на личния живот и колективното право на сигурност. Всички тези проблеми се увеличиха главоломно след 11 септември 2001 г. и продължават да ни тревожат. Борбата с тероризма и другите форми на организирана престъпност днес се води посредством бърз и ефективен обмен на информация между агенциите за сигурност, а не толкова от обикновените полицейски сили. Без да има такъв обмен, бихме били изложени на съгласувана трансгранична престъпна дейност без да имаме възможност за адекватна реакция. Поради всички тези причини считам, че е от ключово значение да започнем преговори с нашите партньори, за да можем заедно да се изправим пред общите опасности и за да гарантираме, че данните, обменени между страните, отговарят на принципите за целесъобразност и пропорционалност на предназначението.
<SPEAKER ID="269" NAME="João Ferreira" LANGUAGE="PT">
Резолюцията следва повишената активност на САЩ по отношение на "терористичната заплаха" и се стреми да повиши активността и на държавите-членки на Европейския съюз в това отношение. Вместо да се борят с основните причини, водещи до проблема, те се опитват за използват тази заплаха като претекст за неприемливи ограничения на правата, свободите и гаранциите на европейците. Отговорните за тази капитулация на Европейския парламент, която е в противоречие с всички позиции, приемани в миналото, сега се опитват да я прикрият, посочвайки предполагаемите принципи на "пропорционалност" и "необходимост", които винаги са спорни и субективни. Доводът, че вече се извършва предаване на резервационни данни на пътници на трети страни без каквито и да било проверки, не е основателен. Ако има неправомерно използване или обработка на данни, това трябва да бъде разследвано, докладвано и да бъдат предприети съответните мерки. Резолюцията представлява капитулация, чиято единствена цел е да придаде законна форма на нещо, което съвсем очевидно се извършва на ръба на закона.
<SPEAKER ID="923" NAME="Sylvie Guillaume" LANGUAGE="FR">
Подкрепих резолюцията относно цялостната стратегия, свързана с предаването на резервационни данни на пътници на трети страни, защото е необходимо да бъде създадена рамка със задължителна правна сила за предаването, което се използва все по-често като част от борбата с тероризма. В процеса на подготовка на тези преговори със САЩ, Канада и Австралия, Парламентът постави някои условия. Наред с другото, изискваме данните да не бъдат използвани за профилиране и преговорите да бъдат проведени напълно прозрачно що се отнася до Парламента. Също така членовете на Парламента трябва да имат възможност да следят отблизо ситуацията. Неприкосновеността на личния живот е чувствителен въпрос, който не трябва да става жертва на друго изискване - борбата с тероризма. Както и при преговорите по споразумението СУИФТ, Парламентът ще успее да гарантира неприкосновеността на личния живот на гражданите.
<SPEAKER ID="270" NAME="Véronique Mathieu" LANGUAGE="FR">
Подкрепих резолюцията относно външната стратегия на Европейския съюз относно данните от досиетата на пътниците (PNR данни), тъй като считам, че сключването на споразумения, позволяващи предаване на PNR данни между Европейския съюз и Канада, САЩ и Австралия, е от изключително значение за международната сигурност. Поради тази причина приветствам препоръката на Комисията за започването на преговори с оглед сключване на тези споразумения. Всъщност през последните няколко години стана ясно, че обменът на тези данни подпомага борбата с тероризма и международната престъпност. Международното предаване на PNR данни предоставя на правоприлагащите ни органи ценни средства за борба с терористичната заплаха. Също така трябва да подчертая, че считам новият глобален подход към PNR данните, представен от Комисията през октомври и насочен към установяването на общи критерии, насочени конкретно към всички PNR споразумения, за много положителен. Той ще създаде по-структурирана и по-съгласувана рамка за тези споразумения и ще осигури значителни гаранции по отношение на защитата на личните данни.
<SPEAKER ID="271" NAME="Jean-Luc Mélenchon" LANGUAGE="FR">
Резолюцията напълно противоречи на резолюцията, приета от Парламента през май. Тя "приветства" предложението, което Комисията направи през септември. Това предложение одобрява предаването на PNR данни на трети страни и не съдържа достатъчни гаранции за начина, по който тези данни ще бъдат използвани. Което е дори по-лошо, то счита за оправдано тези данни да бъдат съхранявани за неограничен период от време за целите на профилирането. Какъв е смисълът от лицемерното създаване на пречки за практика, която е в основата на проект, който резолюцията подкрепя? Гласувах против резолюцията, която нарушава всяко право на човека на защита на личните данни.
<SPEAKER ID="922" NAME="Nuno Melo" LANGUAGE="PT">
Резервационните данни на пътниците (PNR данни) са поредният инструмент в борбата срещу тероризма. Съгласно Договора от Лисабон Парламентът трябва да съдейства за създаването на нова външна стратегия, свързана с преговорите за ново PNR споразумение между Европейския съюз, САЩ, Австралия и Канада. Като отявлен защитник на борбата с тероризма Европейският парламент е готов да сключи всяко споразумение, което може да бъде ефективно в тази борба. Съюзът обаче няма да създаде опасност за гражданските свободи и основните права.
<SPEAKER ID="272" NAME="Louis Michel" LANGUAGE="FR">
Категорично подкрепям целта за предотвратяване и борба с тероризма и друга тежка транснационална престъпност. Все повече държави използват данни на пътниците за тази цел. В цифровата ера обаче е от ключово значение да бъде отделяно особено внимание на спазването и защитата на гражданските свободи и основните права, включително на неприкосновеността на личния живот и защитата на данните. Основните принципи, на които трябва да бъде отдадено приоритетно значение в тази област, са необходимостта и пропорционалността. Събирането на данни на пътниците не трябва да бъде само целесъобразно; то трябва и да е необходимо. Принципът на пропорционалност трябва също да се използва, за да не се допусне планираните мерки да надхвърлят необходимото за постигане на поставените цели. Ето защо няма съмнение, че данните не трябва да се използват за извличане на данни или профилиране. След влизането в сила на Договора от Лисабон Европейският парламент даде съществен принос към усилията за сключване на тези споразумения и поради тази причина трябва да получава пълна и редовна информация за всички събития, свързани с PNR данните.
<SPEAKER ID="273" NAME="Andreas Mölzer" LANGUAGE="DE">
През последните години основните права все по-често биват ограничавани като част от така наречената война срещу тероризма. Обосновката за това е изключително съмнителна. От една страна, пътниците са събличани до бельо и не им се позволява в багажа си да носят пили за нокти или дезодорант, от друга страна, проверките на товари често са оставяни на самите транспортни предприятия. В случай че в бъдеще това се промени, важно е балансът между свобода и сигурност да бъде запазен. В случая на проверките на пътници този баланс е вече нарушен и вследствие на това - с отшумяването на истерията около тероризма - разпоредбите отново се смекчават. Също толкова подозрения буди и въпросът дали ФБР трябва да знае името, адреса, електронната поща, номера на кредитната карта и броя на куфарите на хората, пътуващи до САЩ, и дали следва да бъде разрешено тези данни да се съхраняват в срок до 15 години. Информацията трябва да се съхранява само за малък брой изключителни случаи. Ако бъдат нарушени основни права, за да бъде създадено чувство за сигурност, нарушението трябва да бъде възможно най-незначително, а правата на засегнатите трябва да бъдат укрепени. За съжаление, това едва ли ще се случи към момента и поради тази причина гласувах против предложението.
<SPEAKER ID="921" NAME="Franz Obermayr" LANGUAGE="DE">
Вярно е, че оценката и обработката на резервационните данни на пътниците (PNR данни) на международно равнище може да подпомогне борбата с тероризма и организираната престъпност. Такъв вид споразумения обаче често предизвикват проблеми, свързани със защитата на данните. Поради тази причина Европейският парламент трябва да възприеме последователен подход по този въпрос (също както го направи със СУИФТ), за да защити основните права на гражданите на Европейския съюз. Понастоящем съществуват няколко подзаконови разпоредби, уреждащи предаването на PNR данни на трети страни, с които Европейският съюз има сключени споразумения. Колкото повече страни изискват тези данни, толкова по-голям е рискът от това различните системи да имат отрицателно въздействие върху правната яснота, защитата на личните данни и разходите за авиокомпаниите. Поради тази причина Европейският съюз трябва да въведе единни високи стандарти за сигурност, които ще гарантират последователен подход в бъдеще. Именно това очаквам от една ефективна стратегия за външна политика на Европейския съюз по отношение на предаването на PNR данни. Предложението за резолюция не гарантира това и поради тази причина гласувах против него.
<SPEAKER ID="274" NAME="Alfredo Pallone" LANGUAGE="IT">
Приемам целите, предложени от Комисията в нейното съобщение. Основанията, които налагат и обосновават използването и обмена на резервационни данни на пътници (PNR данни) с трети страни за целите на сигурността трябва да бъдат по-прозрачни и разбираеми. В същото време участващите страни трябва да покажат, че напълно осъзнават последиците, които могат да имат такива действия за личния живот, и необходимостта те да бъдат извършвани съгласно набор от единни, недвусмислени и строги правила за защита на данните, които трябва да бъдат прилагани, дори когато се предават данни на други държави. Използването и обменът на PNR данни не само ще повиши сигурността на хората, но също така ще улесни живота им и преминаването на границите. С наличието на PNR данни полицейските проверки могат да бъдат значително намалени и контролът може да се съсредоточи върху пътниците, за които има обоснована причина да се счита, че може да представляват действителен риск, като по този начин ще бъдат спестени другите безсмислени проверки и контролни мерки.
<SPEAKER ID="275" NAME="Georgios Papanikolaou" LANGUAGE="EL">
Европейският парламент на днешното си пленарно заседание гласува в подкрепа на предложението за обща резолюция относно започването на нови преговори за PNR споразумения и приемането на строги критерии за предаване на данни, за да се осигури, както винаги, необходимата безопасност на пътниците по отношение на личните данни. Основната цел е да бъдат събирани, предавани и обработвани PNR данни въз основа на ограничения, така че тези данни да не могат да се използват за извличане на данни или профилиране.
<SPEAKER ID="276" NAME="Maria do Céu Patrão Neves" LANGUAGE="PT">
Гласувах в подкрепа на предложението за резолюция относно резервационните данни на пътниците като част от външната стратегия на Европейския съюз, защото посредством установяването на набор от основни общи принципи за споразумения с трети страни тя гарантира европейските стандарти за защита на данните. Същевременно предложението за резолюция съвпада с целите за спазване на закона и укрепване на сигурността, и не на последно място, за борбата с тероризма.
<P>
В същото време Европейският парламент отново настоява да бъде информиран за всички съответни новости в тази област и продължава да участва активно, което е негов прерогатив.
<SPEAKER ID="920" NAME="Paulo Rangel" LANGUAGE="PT">
Борбата с тероризма и другите форми на транснационална и организирана престъпност е невъзможна без обмен на данни, който е по-ефективен, по-целенасочен и по-бърз както в Европа, така и на международно равнище. Това налага изискването приетите мерките за сигурност да не бъдат за сметка на защитата на гражданските свободи и основните свободи или да са в ущърб на пълното зачитане на неприкосновеността на личния живот и защитата на личните данни. Следователно съгласно принципа на пропорционалност ще бъде важно да се гарантира, че се събират и обработват само данни, които са от ключово значение за сигурността.
<SPEAKER ID="277" NAME="Raül Romeva i Rueda" LANGUAGE="EN">
Няколко групи се съгласиха с текста, който в общи линии припомня решимостта на Парламента да се бори срещу тероризма и организираната и транснационалната престъпност, както и твърдото му убеждение в необходимостта от защита на гражданските свободи и основните права, включително неприкосновеността на личния живот, на информационното самоопределение и защитата на данните. Парламентът потвърждава, че необходимостта и пропорционалността, както е записано в член 8 от Европейската конвенция за защита на правата на човека и членове 7 и 8 от Хартата на основните права на Европейския съюз, са ключови принципи за гарантирането на ефективността на борбата срещу тероризма. Приветства съобщението на Комисията относно глобалния подход за предаване на резервационни данни на пътниците и също така приветства отправената от Комисията към Съвета препоръка да даде разрешение за започването на преговори за споразумения между Европейския съюз и Австралия, Канада и САЩ за предаване и използване на PNR данни с цел предотвратяването на терористични актове и други тежки транснационални престъпления. Парламентът приветства решението на Съвета за едновременно започване на всички преговори, като в същото време признава, че продължителността на преговорите може да е различна в зависимост от случая.
<SPEAKER ID="278" NAME="Angelika Werthmann" LANGUAGE="DE">
На 21 септември 2010 г. Европейската комисия представи своя глобален подход за предаване на резервационни данни на пътниците (PNR данни) на трети страни. Целта на предаването и обработването на данните, като например билетна информация, номер на мястото, данни за багажа, маршрут и начин на плащане, е предотвратяването, разследването, откриването или преследването на наказателни нарушения, включително тероризъм, в рамките на полицейското и съдебното сътрудничество по наказателноправни въпроси. Целта на този "глобален подход" е да служи като насока при бъдещи преговори с трети страни. Скоро ще започнат преговори със САЩ, Канада и Австралия, а други държави също са заявили сходни намерения. Предложението за резолюция на Европейския парламент отново потвърждава важността на принципа на пропорционалност. Необходимостта както от сигурност, така и от свобода изисква намирането на деликатно равновесие. Призоваваме Комисията да предостави фактически доказателства, че събирането, съхранението и обработката на PNR данни е необходимо за всяка от заявените цели, и също така призоваваме Комисията да проведе съответното проучване за алтернативни решения. Европейският парламент запазва становището си, че PNR данни при никакви обстоятелства не трябва да бъдат използвани за извличане на данни или профилиране.
<SPEAKER ID="280" NAME="Luís Paulo Alves" LANGUAGE="PT">
Гласувах в подкрепа на предложението за резолюция относно партньорства за иновации, защото ги считам за съществен елемент от действията в рамките на водещата инициатива. В сегашните условия на строги икономии в публичните бюджети, значителни демографски промени и все по-нарастваща конкуренция на световно равнище, конкурентоспособността на Европа и най-вече нашият бъдещ стандарт на живот зависят от нашата способност да интегрираме иновации в продукти, услуги, предприятия и социални процеси и модели. Затова считам за изключително важно, че иновациите бяха поставени в центъра на стратегията "Европа 2020". Иновациите са нашето най-добро средство за преодоляване на основните социални предизвикателства, пред които сме изправени, като изменението на климата, недостига на енергия и ресурси или здравеопазването и застаряването. От съществено значение е отговорите на предизвикателствата да спомогнат за създаването на справедлива Европа от гледна точка на икономическата, социалната и екологичната устойчивост.
<SPEAKER ID="919" NAME="Maria Da Graça Carvalho" LANGUAGE="PT">
Приветствам инициативата "Съюз за иновации", чиято цел е интегрирането на Европа в областта на иновациите чрез добре координирано сътрудничество на регионално, национално и европейско равнище. Приветствам европейските партньорства за иновации, които са новаторска концепция, насочена към създаването на полезни взаимодействия между съществуващите и евентуално новите европейски инициативи и инициативи на държавите-членки в областта на иновациите. Приветствам предложената тема за първото пилотно партньорство: "Активен живот на възрастните хора и остаряване в добро здраве". Някои от най-сериозните социални предизвикателства пред Европа, като например застаряването на населението, изискват радикални иновации в редица сектори. Отговорът на застаряването изисква промени на всички равнища, от правото на труд и пенсиите до нови модели на услуги, включително самостоятелно положени грижи и нови видове настаняване. Борбата срещу новите рискове и неравенства изисква новаторски подходи в социалната област не само чрез внедряване на нови технологии, но и чрез новаторски организации. Призовавам Комисията да гарантира финансиране на партньорствата чрез ефективно обединяване на ресурсите на Европейския съюз, държавите-членки, регионите и други публични и частни участници за целта, като същевременно следва ясни и прозрачни критерии.
<SPEAKER ID="281" NAME="Lara Comi" LANGUAGE="IT">
Трябва да се възползваме изцяло от потенциала за иновации на Европа. Това не може да бъде само принципна декларация и съм доволна, че най-накрая разполагаме с предложение. Много усилия и идеи, които сами по себе си са абстрактни, вече могат да бъдат включени в система и приложени за посрещане на специфични потребности. Темите са изключително уместни днес и трябва да направим всичко възможно да гарантираме участието на всички заинтересовани страни. Особено приветствам намаляването на бюрокрацията и активното участие на малките и средните предприятия, които са пълни с новаторска енергия, която просто трябва да бъде освободена в полза на целия Съюз. Само се надявам, че програмата ще бъде приложена по подходящ начин.
<SPEAKER ID="918" NAME="Corina Creţu" LANGUAGE="RO">
Резолюцията на Европейския парламент относно европейски партньорства за иновации в рамките на водещата инициатива "Съюз за иновации" е специална инициатива, насочена към създаване на интегрирана европейска политика в областта на иновациите. Това, което я прави още по-важна, е, че трябва да признаем, че не сме постигнали всички наши цели, включени в Лисабонската програма от 2000 г. В действителност иновациите и разширяването на научноизследователската и развойната дейност трябва да бъдат един от двигателите на бъдещия икономически растеж. Приветствам въвеждането на новаторската концепция за европейски партньорства за иновации, която е насочена към създаването на взаимодействие между съществуващите инициативи за иновации. Ще трябва да следим отблизо напредъка на първата пилотна програма в тази област, защото тя засяга тема, която е от значение за цяла Европа: последиците от застаряването на населението и удължаването на професионалния живот. Гласувах за приемането на резолюцията, като отчетох и следващите теми, които ще бъдат разгледани след оценката на пилотния проект. Това са теми от общ интерес.
<SPEAKER ID="282" NAME="Ioan Enciu" LANGUAGE="RO">
Гласувах в полза на резолюцията, защото считам, че партньорствата за иновации в публичния и в частния сектор могат да стимулират научните изследвания и иновациите и да помогнат за съживяване на търсенето по време на кризата. Също така имат важна роля за постигане на целите на стратегията "Европа 2020" по отношение на създаването на по-конкурентна икономика и по-справедливо, "по-зелено" общество.
<SPEAKER ID="283" NAME="Diogo Feio" LANGUAGE="PT">
Европейските партньорства за иновации са новаторска концепция, насочена към създаването на взаимодействие между съществуващите и евентуално новите европейски инициативи и инициативи на държавите-членки в областта на иновациите, както и към максимизирано и ускорено предоставяне на резултати и ползи на обществото. Следователно те са важно средство в момент, когато държавите-членки се борят с важни икономически въпроси, където считам, че ангажиментът за иновации може да бъде ефективна стратегия. Приветствам предложената тема за първото пилотно партньорство: "Активен живот на възрастните хора и остаряване в добро здраве". Тъй като европейското население застарява и това се възприема като негативен фактор, е важно Европа да може да използва добре човешкия си капитал, особено хората, които са по-възрастни и поради това имат по-голям опит и често важни знания, които да ни предадат.
<SPEAKER ID="917" NAME="Alan Kelly" LANGUAGE="EN">
Концепцията за европейските партньорства за иновации е много важна част от ангажиментите в рамките на водещата инициатива. Групата в Европейския парламент, чийто член съм, Прогресивният алианс на социалистите и демократите в Европейския Парламент, изцяло подкрепя пилотното европейско партньорство за иновации "Активен живот на възрастните хора и остаряване в добро здраве" и представя предложения за две допълнителни партньорства в областите, които ще се възползват незабавно от създадената добавена стойност.
<SPEAKER ID="284" NAME="Elżbieta Katarzyna Łukacijewska" LANGUAGE="PL">
Госпожи и господа, останах доволна от резултата от днешното гласуване на предложението за резолюция относно партньорствата за иновации. Считам, че работата по документа доведе до изготвянето на ясна и амбициозна позиция. Инициативата "Съюз за иновации" е много важна и представлява най-конкретният опит до момента за интегрирана европейска политика в областта на иновациите. Искам да подчертая, че е важно да вземем предвид стратегията "Европа 2020" при нашата работа, защото тя обръща по-голямо внимание на научните изследвания, иновациите и образованието в бъдеще.
<SPEAKER ID="916" NAME="Nuno Melo" LANGUAGE="PT">
Иновациите са един от двигателите на икономиката и ще имат решителен принос за реализиране на стратегията "ЕС 2020". Подкрепените тук партньорства могат да окажат влияние в това отношение, тъй като създават много важни полезни взаимодействия за максимизиране и ускоряване на иновационните процеси. Според мен е важно и че пилотният проект е посветен на активния живот на възрастните хора и остаряването в добро здраве, тъй като застаряването на населението на Европа е неоспорим факт. Също така ЕС трябва да продължи да подкрепя други области на иновациите, въпреки финансовата криза, в която се намираме, тъй като в противен случай няма да постигнем амбициозните цели, заложени за ЕС в стратегията "ЕС 2020".
<SPEAKER ID="285" NAME="Andreas Mölzer" LANGUAGE="DE">
"Съюзът за иновации" е новаторска стратегия, която се насърчава на най-високо политическо равнище. Тя е една от основните инициативи на стратегията "Европа 2020". Идеята й е да ни даде възможност да отговорим на бъдещи предизвикателства, като изменението на климата, енергетиката и продоволствената сигурност, здравеопазването и застаряването на населението по подходящ начин на международно равнище. В резултат пречките, предизвикани от финансови проблеми, разпокъсани научноизследователски системи и пазари, недостатъчна подкрепа за иновациите в обществените поръчки и бавна стандартизация, ще могат да бъдат преодолени по-ефективно. Гласувах в подкрепа на резолюцията, защото съвместна концепция, като тази за партньорствата за иновации, ще донесе ползи за всички държави-членки.
<SPEAKER ID="915" NAME="Franz Obermayr" LANGUAGE="DE">
Ползата от новата концепция за партньорства за иновации произтича от ясно определеното приложно поле и сфери на отговорност на различните участващи партньори. Включва също така точни срокове за осъществяване на отделните проекти, заедно с измерими и изпълними цели. Освен това предлага опростени административни процедури за изпълнението на проектите и подобряване на разпространението на резултатите от изследванията. Затова гласувах в подкрепа на доклада.
<SPEAKER ID="914" NAME="Paulo Rangel" LANGUAGE="PT">
Гласувах в полза на резолюцията, защото считам, че в сегашните условия партньорствата за иновации са важен инструмент в изграждането на Европа, която е икономически, социално и екологично устойчива. Също така приветствам избора на темата на първото партньорство: "Активен живот на възрастните хора и остаряване в добро здраве".
<SPEAKER ID="286" NAME="Raül Romeva i Rueda" LANGUAGE="EN">
С приемането на настоящия текст Парламентът посочва, че инициативата "Съюз за иновации" представлява най-значителния и конкретен опит до момента за интегрирана европейска политика в областта на иновациите, чийто успех зависи от добре координираното сътрудничество на регионално, национално и европейско равнище с възможно най-голяма ангажираност на всички участници на всяко равнище. Европейските партньорства за иновации представляват новаторска концепция, насочена към създаването на взаимодействие между съществуващите и евентуално новите европейски инициативи и инициативи на държавите-членки в областта на иновациите, както и към максимизирано и ускорено предоставяне на резултати и ползи на обществото. Затова Парламентът приветства първата предложена тема за европейско партньорство за иновации "активен живот на възрастните хора и остаряване в добро здраве" и предложения от Комисията подход първо да се осъществи пилотен проект, с който да се провери най-подходящият формат за тези партньорства преди започването на други проекти, и призовава Комисията при осъществяването на пилотния проект относно "активен живот на възрастните хора и остаряване в добро здраве" да включи социални иновации, водещи до по-добро качество на живот, предотвратяване на заболяванията, подобряване на социалните мрежи в рамките на публичния сектор и сред социалните партньори и насърчаване на въвеждането на нови технологии в подкрепа на качеството на живот.
<SPEAKER ID="287" NAME="Czesław Adam Siekierski" LANGUAGE="PL">
В момента, когато излизаме от кризата и се изправяме пред новите предизвикателства, които очакват ЕС след 2013 г., иновациите са един от най-важните начини - ако не и най-важният начин - да се укрепи позицията на ЕС в света. Иновативното използване на ресурсите може да се окаже един от най-добрите методи за премахване на различията между държавите и регионите. То ще допринесе и за запазване на многообразието на тези области чрез използването на добри практики и опита на други участници. Развитието на нови производства и услуги и иновативното използване на ресурсите ще допринесат за рационално и ефективно развитие на местни, регионални и национални пазари.
<P>
Иновациите са творчество. Търсейки новаторски решения, допринасяме за увеличаване на благосъстоянието на обществото. В момент, когато икономиката, технологиите и информационната наука претърпяват динамично развитие, не трябва да забравяме най-важния фактор - човешкия капитал. Иновациите не са само нови методи на производство или нови приложения например на местни продукти. В допълнение към тях и преди всичко е човешкият капитал. Намирането на нови начини за включване на обществото в процесите на развитие в много области на живота е съществено условие за успех. Сътрудничеството на различни социални равнища бавно се превръща в основно изискване, особено в областта на научните изследвания и образованието. Партньорствата за иновации са следващата стъпка - очевидна стъпка - в развиващата се Европа.
<SPEAKER ID="288" NAME="Nuno Teixeira" LANGUAGE="PT">
Иновациите са най-добрият начин за успешно преодоляване на предизвикателствата, пред които е изправен Европейският съюз. Във време на строги икономии, демографски промени и заплахи от глобализацията, те са средство за повишаване на конкурентоспособността на Европа и за създаване на работни места, върху които са съсредоточени всички приоритети. Целта на водещата инициатива "Съюз за иновации", замислена в стратегията "ЕС 2020", е въвеждане на партньорства за иновации за рационализиране на научните изследвания, развитието и представянето на изобретения на пазара, като се започне с активния живот на възрастните хора и остаряването в добро здраве като пилотен проект. Според мен е уместно да се обхванат и други области, като младите хора, изследователите и малките и средните предприятия. Желателно е също така работата да се върши по-добре в партньорства, тъй като имаме уникален потенциал по отношение на ценности, творчество и многообразие. Затова призовавам за повече и по-добри инвестиции в образованието и в научноизследователската и развойна дейност: бюджетът за тези приоритети не само трябва да бъде защитен от съкращения, а дори да се увеличи.
<SPEAKER ID="289" NAME="Angelika Werthmann" LANGUAGE="DE">
Гласувах в подкрепа на доклада, защото инициативата "Съюз за иновации" е конкретен опит за интегрирана европейска политика в областта на иновациите. Първата предложена тема за европейско партньорство за иновации относно "активен живот на възрастните хора и остаряване в добро здраве" цели да постигне по-добро качество на живот и подобряване на социалните мрежи в рамките на публичния сектор. Дали ще има други подобни инициативи, ще зависи от резултатите от пилотния проект. Приетото днес предложение за резолюция съдържа предложения, притежаващи голям потенциал за създаване на добавена стойност, включително "интелигентните градове", с акцент върху подобряването на ефективността и управлението на енергетиката, транспорта и инфраструктурата, и суровините, с цел повишаване на сигурността на доставките на суровини, заедно с устойчив добив, преработка, рециклиране и замяна. Европейският парламент също желае да допринесе за успешното осъществяване на обещаващата инициатива и затова призовава Комисията не само да информира Парламента относно напредъка на пилотния проект, но и да очертае участието на Парламента в определянето на стратегическата ориентация на бъдещите партньорства.
<SPEAKER ID="913" NAME="Zigmantas Balčytis" AFFILIATION="S&amp;D">
в писмена форма. - (LT) Аз подкрепих тази резолюция. Организацията за сигурност и сътрудничество в Европа (ОССЕ) е неделима част от евроатлантическата, евразийската структура на сигурността, с всеобхватна концепция за сигурност, включваща политико-военно, икономическо и екологично, и човешко измерение. Въпреки своята значимост обаче, ОССЕ е единствената организация измежду организациите, занимаващи се с въпросите на сигурността, която няма международна правосубектност и това положение има редица политически и практически правни последствия. На тази организация предстои да играе ключова роля по редица въпроси, включително неразпространението на ядрени оръжия, разоръжаването, икономическото сътрудничество, защитата и насърчаването на правата на човека. Въпреки това липсата на международна правосубектност и проблемите с механизма за вземане на решения отслабват тази организация, защото тя не винаги е в състояние да дава подходящ и навременен отговор при кризи. Съгласен съм с предложенията, изразени чрез резолюцията, относно необходимостта от продължаване на диалога относно правната рамка на ОССЕ, както и с призива към Литва, която ще поеме следващото председателство на ОССЕ през 2011 г., да гарантира последователност и напредък на процеса на укрепване на ОССЕ.
<SPEAKER ID="291" NAME="Lara Comi" LANGUAGE="IT">
Няма никакво съмнение, че сигурността е спънка, що се отнася до укрепването на процеса на политическа интеграция на ЕС. По-специално от съществено значение е да се подчертае нуждата от подходящо прилагане на обща външна политика и политика на сигурност, която отчита специфичното естество на отделните държави и въпреки това постига степен на резултатност, съответстваща на ролята, която Европейският съюз ще започне да играе на международната сцена. Принципите на мир и свобода, оповестени в Договора от Рим и останалите договори, които го последваха, трябва да продължат да стоят в основата на всяко решение, което следва да бъде взето. Засега Организацията за сигурност и сътрудничество в Европа (ОССЕ) е показала, че начинът, по който изпълнява своите задължения, е напълно съвместим с тези принципи и следователно по-голямото участие в тази организация от страна на институциите на ЕС би било желателно. Считам също така и че поемането на по-голяма отговорност би могло да помогне на държавите-членки да постигнат общо становище, като по този начин укрепи и отношенията между 27-те държави по отношение на тези въпроси.
<SPEAKER ID="912" NAME="Corina Creţu" LANGUAGE="RO">
Гласувах "за" укрепването на Организацията за сигурност и сътрудничество в Европа (ОССЕ), която трябва да се основава на хармония между трите основни стълба, върху които е построена организацията: политико-военното, икономическото и екологичното, и човешкото измерение. Това укрепване на ОССЕ трябва да създаде рамката за постигането на баланс, при който нито един от трите аспекта да не се поддържа в ущърб на останалите. Ефективността на действията, предприемани срещу заплахите и предизвикателствата към сигурността, зависи от правилното координиране и функциониране на тези три елемента. Организацията за сигурност и сътрудничество в Европа трябва да бъде основен фактор в отговора главно на новите заплахи, като организирана престъпност, тероризъм, кибер атаки, трафик на хора и наркотици, както и в дейностите, имащи за цел ранното предупреждение, предотвратяването и решаването на конфликти. Другата причина да гласувам "за" укрепването на ОССЕ е аспектът, имащ отношение към правата на човека, който включва зачитане на правата на малцинствата и на основните свободи, които са ключови елементи във всеобхватната концепция на ОССЕ за сигурност.
<SPEAKER ID="292" NAME="Edite Estrela" LANGUAGE="PT">
Гласувах в подкрепа на тази резолюция, тъй като се застъпвам за идеята Организацията за сигурност и сътрудничество в Европа (ОССЕ) да полага по-големи усилия, за да смекчи въздействията, причинени от човека по отношение на глобалното затопляне. По-ефективното сътрудничество между държавите-членки на ЕС и ОССЕ с цел противодействие спрямо заплахите и проблемите, произтичащи от икономически и екологични фактори, може да има ключов принос за сигурността, стабилността, демокрацията и просперитета в региона, тъй като са налице икономически и екологични фактори, които са движещите сили на самите конфликти.
<SPEAKER ID="293" NAME="Diogo Feio" LANGUAGE="PT">
Живеем в свят, в който сигурността се е превърнала в основна концепция, независимо дали това е сигурност в традиционния смисъл на думата, свързана с отбраната, или икономическа, екологична, енергийна или транспортна сигурност. Ето защо Организацията за сигурност и сътрудничество в Европа (ОССЕ) започва да играе решаваща роля в по-глобален мащаб като неделима част от евроатлантическата и евразийската структура на сигурността, простираща се от Ванкувър до Владивосток. Съгласен съм със заключителните препоръки в смисъл, че Парламентът следва да обмисли своето участие в Парламентарната асамблея на ОССЕ и да проучи възможността за създаване на постоянна делегация. Този път ще подчертая, че Европейският съюз не може да пропусне да говори ясно и открито в ОССЕ относно чувствителни въпроси като защитата на правата на човека и спазването на международното право.
<SPEAKER ID="294" NAME="Barbara Matera" LANGUAGE="IT">
Европейският съюз и Организацията за сигурност и сътрудничество в Европа (ОССЕ) имат общи принципи и ценности в области като насърчаването на правата на човека, предотвратяването на конфликти, разгръщането на демократизацията, закрилата на малцинствата, а също и по-нови предизвикателства, като изменението на климата. От съществено значение е да насърчим синергията между Европейския съюз и ОССЕ с цел постигането на тези съвместни цели. Организацията за сигурност и сътрудничество в Европа е единствената организация, която няма международна правосубектност и която се намесва във въпросите на сигурността в европейския регион. В това отношения днес повече от всякога е важно да се укрепи съществуващата структура на ОССЕ, така че да се гарантира плодотворно сътрудничество с европейските институции, особено след влизането в сила на Договора от Лисабон, както и с оглед на предстоящото създаване на Европейската служба за външна дейност. Създаването на постоянна делегация на ЕС в Парламентарната асамблея на ОССЕ би помогнало за укрепване на сътрудничеството между ЕС и ОССЕ и би улеснило стриктното наблюдение на нейната дейност и прилагането на общи принципи и ценности.
<SPEAKER ID="911" NAME="Nuno Melo" LANGUAGE="PT">
Нито един аспект на сигурността на Европейския съюз не може да бъде пренебрегван. Организацията за сигурност и сътрудничество в Европа (ОССЕ) е добро отражение на тази идея, тъй като е неделима част от евроатлантическата и евразийската структура на сигурността, която се отличава с всеобхватна концепция за сигурност, включваща политико-военно, икономическо и екологично, и човешко измерение. Държавите участнички в ОССЕ са също и много разнообразни, включително държави в региона, простиращ се от Ванкувър до Владивосток. Ето защо мисля, че за ЕС е важно да направи усилие за укрепване на своята роля в ОССЕ, предвид всеобхватния й характер и разнообразието на държавите участнички в нея.
<SPEAKER ID="295" NAME="Andreas Mölzer" LANGUAGE="DE">
От няколко години насам Организацията за сигурност и сътрудничество в Европа (ОССЕ), която беше основана по време на Студената война като институция за целите на наблюдението и изграждането на доверие, претърпя криза на идентичността. Според критично настроените към организацията тя не е подготвена да посрещне предизвикателствата на XXI век, като например световната финансова криза и проблемите на околната среда, включително изменението на климата. На теория тримата главни участници в ОССЕ са САЩ, Русия и Европейският съюз. Въпреки че положението леко се е подобрило под влиянието на новия президент, външната политика на САЩ проявява твърде слаб интерес към многостранните организации. Русия изглежда има не по-голям интерес и гледа на разширяването на ЕС и НАТО като на намеса в нейната исторически обособила се област на влияние. В резултат на това е разбираемо, че Москва призовава ОССЕ да поеме в нова посока, като вече не се съсредоточава толкова върху правата на човека и процеса на демократизация, колкото върху изграждането на структура на европейската сигурност. Русия е от съществено значение за ЕС не само заради доставката на енергия, но също и като стратегически партньор. Ако ЕС иска да промени своята роля в ОССЕ, той следва да се превърне по-скоро в пълна противоположност на САЩ, отколкото в ковчежник без власт. В края на краищата ще има нужда от деликатен подход по отношение не само на Русия, но и на всички евразийски държави, представени в ОССЕ, които обаче не са членове на ЕС. Тъй като докладът взема това под внимание, гласувах в негова подкрепа.
<SPEAKER ID="910" NAME="Franz Obermayr" LANGUAGE="DE">
Има необходимост да се поддържа балансът между трите измерения на Организацията за сигурност и сътрудничество в Европа (ОССЕ). Във всеки случай заплахите за сигурността следва да се третират през призмата и на трите измерения. Това се отнася и до съвременните заплахи, като организирана престъпност, тероризъм, кибер заплахи, трафик на хора и наркотици, енергийна сигурност, както и дейностите, свързани с механизмите за ранно предупреждение, предотвратяването и решаването на конфликти. Подсилването на взаимодействието и насърчаването на синергията между Европейския съюз и ОССЕ е разумно и би могло да бъде само от полза. По тази причина гласувах в подкрепа на това предложение за резолюция.
<SPEAKER ID="909" NAME="Alfredo Pallone" LANGUAGE="IT">
Европейският съюз и Организацията за сигурност и сътрудничество в Европа (ОССЕ) трябва да бъдат укрепени. Ролята на ОССЕ е важна и съществена в редица сектори, особено по отношение на ролята, която тя играе в областта на сигурността и защитата на демокрацията. Макар че тези две организации имат различни нужди, цели и структури, важно е да нямат несъвместими позиции или припокриване на функциите, които биха могли да причинят конфликт на компетентности. Техните роли са точно определени и различни, но във всеки случай има опасност от дублиране в някои области. Гласувах "за" тази резолюция, тъй като я подкрепям и по съдържание, и по дух. Наистина считам, че ОССЕ е крайно необходима организация, която сама се позиционира като форум и взема под внимание както отношенията ЕС-Азия, така и отношенията ЕС-САЩ. Очевидно, предвид своите държави-членки, Европейският съюз е едновременно и оста, и основата на ОССЕ, затова се надявам, че ще има водеща роля в нея.
<SPEAKER ID="908" NAME="Paulo Rangel" LANGUAGE="PT">
Гласувах "за" тази резолюция, защото разбирам, че Организацията за сигурност и сътрудничество в Европа (ОССЕ) следва да бъде използвана с всичките й възможности. Ето защо е нужно задълбочено да се обмисли как Европейският съюз би могъл да поеме по-голяма отговорност и да участва по-активно в постигането на съвместните цели.
<SPEAKER ID="296" NAME="Raül Romeva i Rueda" LANGUAGE="EN">
Приемайки тази резолюция, Парламентът подчертава необходимостта да се поддържа балансът между трите измерения на Организацията за сигурност и сътрудничество в Европа (ОССЕ), като те се развиват съгласувано и всестранно и като се надгражда върху вече постигнатото; освен това изтъква, че нито едно от измеренията не може да бъде засилвано в ущърб на друго. Парламентът подчертава, че заплахите и предизвикателствата пред сигурността следва да се третират през призмата и на трите измерения, за да може действията наистина да бъдат ефективни, включително когато става дума за съвременните заплахи и предизвикателства, като организирана престъпност, тероризъм, кибер заплахи, трафик на хора и наркотици, енергийна сигурност, както и дейностите, свързани с механизмите за ранно предупреждение, предотвратяването и решаването на конфликти; подчертава също така, че укрепването на ОССЕ не следва да бъде за сметка на отслабването на съществуващите институции и механизми или да накърнява тяхната независимост в момент, когато те все още не са реформирани или все още не са договорени алтернативи, и по-специално що се отнася до работата на Службата за демократични институции и човешки права (СДИЧП). И накрая, Парламентът призовава ОССЕ допълнително да засили способността си да гарантира спазването и прилагането на принципите и ангажиментите, поети от държавите, които участват в организацията, по отношение и на трите измерения, наред с другото като засили механизмите за последващи действия.
<SPEAKER ID="297" NAME="Viktor Uspaskich" LANGUAGE="LT">
Госпожи и господа, както мнозина от вас вече знаят, Литва ще поеме председателството на Организацията за сигурност и сътрудничество в Европа (ОССЕ) през януари 2011 г. Това председателство би могло да бъде уникална възможност за моята страна да предприеме инициативи за укрепване на регионалното сътрудничество, за повишаване на енергийната сигурност и за борба с корупцията. Освен това е важно да не подценяваме човешкото измерение на сътрудничеството в рамките на ОССЕ. Също както в своето политико-военно измерение, ОССЕ играе решаваща роля и в насърчаването на зачитането на правата на човека и основните свободи. Европейският съюз трябва също така и да играе важна роля в тази област. Съгласуването на дейностите на ЕС и ОССЕ в областта на правата на човека е общ интерес, споделян от всички нас. Нека не забравяме обстоятелствата, при които беше създадена ОССЕ. Тази година отбелязваме 35-ата годишнина от учредителната конференция на ОССЕ и от Заключителния акт от Хелзинки, когато бяха положени основите на тази организация. Това събитие символизираше морален и политически ангажимент към принципите на демокрацията и правата на човека. Жалко е, че през последните години този дух от Хелзинки поугасна. Това трябва да се промени. Ето защо очаквам с голямо нетърпение резултатите от срещата на високо равнище на ОССЕ през декември тази година в Астана.
<SPEAKER ID="298" NAME="Angelika Werthmann" LANGUAGE="DE">
Гласувах в подкрепа на този доклад, защото през последните десет години Организацията за сигурност и сътрудничество в Европа (ОССЕ) изгуби значителна част от своето влияние. В предложението за резолюция Европейският парламент изказва похвала към дейността на ОССЕ в миналото и призовава държавите-членки, Комисията и върховния представител по въпросите на външните работи и политиката на сигурност да излязат с предложения за това, как Съюзът би могъл ефективно да бъде включен в ОССЕ и да даде конструктивен принос към постигането на съвместните цели. Всеки, който иска да избегне военната намеса при кризи, трябва своевременно да предприеме превантивни политически мерки.
<SPEAKER ID="907" NAME="Anna Záborská" LANGUAGE="SK">
Историята ни учи, че въоръжените конфликти са резултат от неспособността на воюващите да обсъждат спорни въпроси и да намират компромисни решения. Организацията за сигурност и сътрудничество в Европа (ОССЕ) представлява форум за търсене на такива решения. Същевременно в днешно време ОССЕ е уважавана като независим арбитър в изготвянето на оценка на демократичното провеждане на избори и на демократичните стандарти. Ето защо подкрепям укрепването на ОССЕ, особено по отношение на разпространението на демокрацията и зачитането на правата на човека. Мисиите за наблюдение и мисиите на място на ОССЕ са важна част от разширяването на свободния свят. И все пак, от гледна точка на Европейския съюз някои от дейностите в това отношение се дублират. Ако обсъждаме укрепването на ОССЕ, би следвало същевременно да обмислим и степента, в която ОССЕ може да замени дейностите на представителите на ЕС в различни конфликтни региони. Освен това, като изказваме похвала към работата на ОССЕ в областта на правата на човека, с това отваряме възможност за обсъждане на степента, в която се припокриват ролите на ОССЕ и Съвета на Европа. Целта на това разискване следва да бъде постигането на по-висока ефективност в разходването на публичните фондове, което, във време на строги ограничения на разходите, несъмнено е приоритет за нашите гласоподаватели.
<SPEAKER ID="300" NAME="Luís Paulo Alves" LANGUAGE="PT">
Гласувах в полза на доклада относно демографските предизвикателства и солидарност между поколенията, защото в сегашните обстоятелства на безпрецедентни демографски проблеми, породени от увеличената продължителност на живота и спада в равнището на раждаемостта, те представляват едно от най-неотложните предизвикателства пред социалната политика в следващите години. Спешно трябва да се вземат решения, особено сега, когато наличието на работни места за младите хора и устойчивостта на пенсионните системи за по-възрастните хора са застрашени. Солидарността между поколенията е необходима, за да може да се оптимизира приносът и на двете поколения. Единственият начин за това е да се гарантира свободен и равен достъп до работни места, учене през целия живот и напредък в кариерата за всички възрасти. Това ще е възможно, първо, чрез гарантиране на работни места за младите хора и, второ, чрез оптимално използване на приноса на по-възрастните хора, какъвто все още могат да имат за обществото, особено с доброволен труд и като продължат да работят след установената възраст за пенсиониране.
<SPEAKER ID="301" NAME="Elena Oana Antonescu" LANGUAGE="RO">
Подчертавам, че общество, което зачита човешкото достойнство, се основава на принципа на справедливост между поколенията и считам, че докладът е важен от гледна точка на борбата срещу предразсъдъците и всички форми на дискриминация срещу всяка група в обществото. Смятам, че миграцията на гражданите, тяхната успешна интеграция, включително в икономическия живот и социалното им приобщаване, може да предостави средство за справяне с демографските промени. Поради това съм съгласна, че е необходимо открито да се обсъдят различни имиграционни политики. Изкореняването на предразсъдъците по отношение на различните културни модели е предпоставка за успешното интегриране на имигрантите, което също е част от солидарността между поколенията и културите. Докладът също така предлага да се приемат нови разпоредби срещу дискриминацията въз основа на възраст при достъпа до стоки и услуги. Ето защо гласувах в полза на доклада на Thomas Mann.
<SPEAKER ID="906" NAME="Sophie Auconie" LANGUAGE="FR">
Според изчисленията на Комисията съществува опасност демографските промени коренно да променят структурата на населението и възрастовите групи. Така броят на децата на възраст между 0 и 14 години ще спадне от 100 милиона на 66 милиона през 2050 г. Колкото до населението в активна възраст, броят му ще достигне своята връхна точка от 331 милиона около 2010 г. и след това ще спада постоянно до около 268 милиона през 2050 г. При това положение ЕС трябва да предостави подходящо решение, за да защити заетостта сред по-възрастните хора, но и сред младите хора. Гласувах в подкрепа на инициативния доклад на Европейския парламент, в който държавите-членки са призовани да обмислят възможността за отказ от задължителна възраст за пенсиониране, но в който също така са предоставени общите насоки, които ни позволяват да се борим срещу дискриминацията, да заложим като цел ученето през целия живот, да насърчим обмислянето на нови начини за организиране на работата в предприятията - особено за намаляване на стреса. Освен това резолюцията съдържа много инициативи, които подчертават например борбата срещу безработицата сред младите хора или подкрепят достойни пенсии и предлагат "Европейски пакт 50+".
<SPEAKER ID="302" NAME="Liam Aylward" LANGUAGE="GA">
Решително подкрепям идеята на доклада за повишаване на нивата на умения, така че всички групи в обществото и поколения да получат качествено образование и по-добри възможности за учене през целия живот. Приветствам признанието в доклада на ползата за обществото на ЕС от всички, които са ангажирани с доброволческа дейност, които работят за развитието на местните общности и които предоставят грижи в рамките на обществото и семейството. Освен това подкрепям инициативата на Европейския парламент за преразглеждане на остаряването в добро здраве, в ЕС и за представяне на план за действие за 2011 г., който да помогне за насърчаване на достойния живот, доброто здравословно състояние и качествения начин на живот на по-възрастните хора. Комисията заслужава похвала за призива за справяне с нарушенията на правата на по-възрастните хора и за защита на възрастните хора в обществото и в старческите домове.
<SPEAKER ID="905" NAME="Zigmantas Balčytis" LANGUAGE="LT">
Подкрепям доклада. Изправени сме пред двойна криза, при която, от една страна, се наблюдава висок процент безработица сред младите хора, а, от друга, се поставя под въпрос финансирането на пенсионните системи. Двете явления са свързани и затова следва да бъдат разглеждани заедно. Демографските промени могат да бъдат управляеми и устойчиви при достатъчна предварителна подготовка и сериозно отношение от страна на всички. Държавите-членки притежават основните инструменти за гарантиране на баланс между поколенията и за прекратяване на несправедливата дискриминация. Поради недостатъчния контрол над пенсионните системи, националните бюджети, здравеопазването, образованието и политиката по заетостта, трябва да се извършат структурни реформи и да се намерят нови устойчиви решения. В същото време ЕС следва да отговаря за обмена на най-добри практики между държавите-членки, за мониторинг на прилагането на законодателството на ЕС в държавите-членки и за поемане на инициативата за приемане на ново законодателство в тези области.
<SPEAKER ID="303" NAME="Jean-Luc Bennahmias" LANGUAGE="FR">
Има някои много добри точки в доклада по собствена инициатива на г-н Mann относно демографските предизвикателства и солидарността между поколенията, по-специално по отношение на значението на договора между поколенията в съвременните ни общества, безработицата сред младите хора и необходимостта да се отговори на предизвикателствата пред по-възрастните хора успоредно с предизвикателствата пред младите хора. Въпреки това гласувах против резолюцията, защото определени параграфи са неприемливи, по-специално по отношение на пенсиите. За щастие, параграфът, който изрично посочва необходимостта настоящата пенсионна система въз основа на разпределение да бъде заменена с капиталово финансирани системи беше отхвърлен с преобладаващо мнозинство в залата. Но беше приет друг параграф, в който се призовава "държавите-членки отново да разгледат възможността за отказ от задължителна възраст за пенсиониране". Това е наистина немислимо! Да, трябва да има по-голяма гъвкавост в пенсионната система, но възрастта за пенсиониране трябва да остане неин основен стълб! Сега, когато Комисията приключва консултациите относно бъдещето на пенсиите в Европа, посланието на Парламента е особено важно. Затова реших да гласувам против резолюцията.
<SPEAKER ID="304" NAME="Vilija Blinkevičiūt" AFFILIATION="S&amp;D">
в писмена форма. - (LT) Гласувах в подкрепа на доклада, защото трябва да се стремим не към конфликт и конкуренция между поколенията, а към равни възможности и солидарност. Но не подкрепих мнението на докладчика на Европейския парламент, че ранното пенсиониране следва да бъде премахнато. Всъщност много често възрастните хора са принудени да се пенсионират рано поради определени обстоятелства, а не по техен избор. Предвид последиците от икономическата криза, възможността за ранно пенсиониране често е единственият шанс за оцеляване на възрастните хора, които остават без работа. Затова предвид факта, че националните пенсионни системи в държавите-членки са различни, трябва да вземем предвид практиките на всички държави-членки, а не да последваме примера само на една или няколко държави. Държавите-членки трябва да вземат самостоятелно решение по отношение на ранното пенсиониране, като отчетат своето положение и практика. Още веднъж искам да обърна внимание на факта, че и демографските промени, и дискриминацията на основание на възраст подкопават солидарността между поколенията и икономическия растеж. Подобна дискриминация силно ограничава достъпа до пазара на труда и на възрастните, и на младите работници.
<SPEAKER ID="305" NAME="Sebastian Valentin Bodu" LANGUAGE="RO">
През последните години държавите-членки на ЕС, изправени пред рязък спад в раждаемостта, трябва да се справят с все по-застаряващо население. Увеличаването на продължителността на живота е положително развитие, запазвайки хората физически и умствено активни по-дълго. При тези обстоятелства става ясно, че трябва да се изправим пред перспективата положението да стане още по-сериозно, да доведе до демографски дисбаланс, който ще има последици за икономиките и бюджетните ресурси на държавите-членки, както и за ЕС като цяло. Следователно сме изправени пред възможността бъдещите поколения да понесат финансовата тежест от демографските промени. Така целта на Лисабон половината от населението на възраст между 55 и 64 години да бъдат заети става абсолютно задължителна, дори да е пропусната тази година. За да се предотврати всичко това, е необходимо бързо и решително да се увеличи участието на по-младите и по-възрастните хора на пазара на труда. В ЕС делът на безработните сред 15-24-годишните е значително по-висок, отколкото сред другите възрастови групи. Затова следва да се подкрепи предложената инициатива "Европейска гаранция за младите хора".
<SPEAKER ID="306" NAME="Vito Bonsignore" LANGUAGE="IT">
Първо искам да поздравя г-н Mann за изготвянето на доклада, в който са предложени конкретни мерки за създаване на полезен диалог между поколенията. Гласувах "за", защото считам, че установяването на справедлив баланс между поколенията е единственият начин по-младото поколение да получи реални гаранции и да се увеличи неговото участие на пазара на труда. Считам също, че е време Европейският съюз и държавите-членки да проучат новите въпроси, поставени от предизвикателството, свързано с поколенията. Европа в действителност скоро ще се изправи пред реални проблеми заради ниския демографски ръст и трябва да бъдат приети незабавно подходящи политики, за да не се застраши цялата европейска система за социална сигурност. Във връзка с това считам, че е важно да се оцени отново социалната политика в полза на хората, надхвърлили шейсет години. Хората от тази възрастова група носят добавена стойност за професионалния живот и затова следва да се предприемат подготвителни мерки за по-голямото им участие. Поради това съм съгласен с предложението за преразглеждане на системата за социална сигурност, така че да се позволи на хората, надхвърлили шейсет години, да запазят работата си, след като са достигнали пенсионна възраст.
<SPEAKER ID="307" NAME="Zuzana Brzobohatá" LANGUAGE="CS">
Според мен докладчикът съвсем правилно предлага две мерки по отношение на последиците от неравномерното демографско развитие върху финансирането на социалните разходи и финансовото състояние на пенсионната система във всички държави-членки. Първата мярка има за цел да повиши заетостта сред младите хора, а втората - да отмени пенсионната възраст. Съгласна съм с мнението на докладчика, че по-възрастните хора не са в тежест за икономиката и обществото, а напротив, от голяма полза заради своя житейски опит и знания. Реших да гласувам в подкрепа на доклада, защото спорният текст, който подкрепяше идеята за замяна на настоящата система на базата на разпределение с капиталово финансирана система, беше премахнат от доклада.
<SPEAKER ID="308" NAME="Nikolaos Chountis" LANGUAGE="EL">
Гласувах против доклада. В него се разглежда демографския проблем и солидарността между поколенията по много консервативен начин. В много случаи, като например почти неограниченото удължаване на професионалния живот, трудовите и осигурителните права на работниците се раздуват и ще се изчерпат напълно. Проблемът с безработицата сред младите хора расте. Подобренията по отношение на продължителността на живота и стандарта на живот се превръщат в проблем, вместо в общочовешка - и следователно общоевропейска - цел.
<SPEAKER ID="309" NAME="Carlos Coelho" LANGUAGE="PT">
Днес сме изправени пред високо равнище на безработицата сред младите хора и недостатъчно финансирани пенсионни схеми. Трябва да намерим съвместно решение, тъй като младежта трябва да се счита за ценен и значим ресурс, който трябва да бъде мобилизиран в преследването на социални и икономически цели, особено в едно застаряващо общество. Ако не успеем да обърнем текущата тенденция, по приблизителни оценки до 2030 г. демографските промени ще доведат до съотношение две към едно между активното и неактивното население. Макар основните инструменти за насърчаване на справедливостта между поколенията да попадат под юрисдикцията на държавите-членки, ЕС играе ключова роля по отношение на надзора, наблюдението на правилното и ефективно прилагане на законодателството срещу дискриминацията и насърчаването на обмена на най-добри практики и планове за действие. Важно е ЕС и държавите-членки да насърчават нови инициативи за активен, здравословен и достоен процес на остаряване. Също така е необходимо да се създадат дългосрочни перспективи за младите хора и да се предприемат мерки за насърчаване на мобилността по време на обучението, за осигуряване на висококачествено професионално обучение и за създаване на нови работни места и по този начин да се гарантира пълноценното им участие в обществото.
<SPEAKER ID="310" NAME="Lara Comi" LANGUAGE="IT">
В доклада са съчетани много теми, всички от които са от огромно значение, особено за по-нуждаещите се слоеве от населението. Трябва да подчертая един общ аспект на предложенията и инициативите: трябва да приемем, че светът се променя все по-бързо, с явно отражение върху социалните системи и системите за социално осигуряване. Наясно сме, че уверенията, на които се радвахме в миналото, не могат да се гарантират за в бъдеще, и трябва да бъдем готови да формираме общество, което ще може да просперира при обстоятелства, които не са същите като в настоящето или миналото. Искрено приветствам апела за солидарност, както и определението за "справедливост между поколенията". Също така възнамерявам да направя всичко възможно да намеря решение на несигурността, която обгръща размера на пенсията за старост, с която ще се сблъска моето поколение в моята държава.
<SPEAKER ID="311" NAME="Vasilica Viorica Dăncilă" LANGUAGE="RO">
Държавите-членки разполагат с основните инструменти за насърчаване на справедливостта между поколенията и за премахване на дискриминацията. Делът на хората над 60-годишна възраст в ЕС ще се увеличава по-бързо от всякога, като най-голям ръст се очаква между 2015 и 2035ºг., когато тази възрастова група ще нараства с по 2 милиона годишно. Предвид тези фактори считам, че ЕС трябва да изработи ефективна политика, така че работниците да могат да останат на пазара на труда, а не да бъдат подложени на дискриминация на основание на възраст. Наистина, колкото се може повече жени от всички възрастови групи трябва да участват в програмите за учене през целия живот.
<SPEAKER ID="904" NAME="Mário David" LANGUAGE="PT">
Равенството и солидарността между поколенията в Европейския съюз се превръщат в едно от най-важните предизвикателства за европейската социална политика през следващите десетилетия. Поради това като цяло гласувам в полза на мерките, предложени в доклада. Трябва да има промяна в начина, по който обществата и икономиките гледат на застаряването на населението. Вместо да се считат за тежест и синоним на повишени разходи, техният опит и знания означават, че по-възрастните хора следва да се разглеждат като ценен актив в бизнес културата. За целта предприятията следва да бъдат насърчавани да разработят стратегии за управление на процеса на застаряване, които ще повишат тяхната конкурентоспособност чрез използване на опита и специфичните качества на техните по-възрастни работници. Също така считам, че застаряването на населението предоставя важна възможност за подобряване на конкурентоспособността и за насърчаване на потенциала за иновации, като по този начин насърчава растежа и създава работни места. И накрая, искам да изразя загриженост относно високото равнище на безработицата сред младите хора в ЕС и необходимостта да се създадат повече работни места и дългосрочни перспективи, които да им позволят пълноценно участие в обществото.
<SPEAKER ID="903" NAME="Luigi Ciriaco De Mita" LANGUAGE="IT">
Справедливостта в отношенията между поколенията е новото глобално предизвикателство, с което трябва да се справим адекватно. Съвременните общества се радваха на период на постоянен растеж, в който, най-вече през последните няколко десетилетия, новите поколения разполагаха с по-добри условия и перспективи, отколкото предишните. Границите на привидно безкрайния растеж вече са преминати и се оказваме изправени пред дебат между права и ограничени ресурси. Всички държави, като се започне с развитите и демократични държави и съответните им организации (като ЕС), следователно трябва да работят решително и убедително за изработване на политиките, за вземане на решенията и за последователното им прилагане за по-голямо равновесие между сегашното и бъдещите поколения, за да се намали разделението между тези с права и без права и тези с ресурси и без ресурси. Струва ми се, че докладът относно демографските предизвикателства и солидарността между поколенията, който гласувахме, е в този дух.
<SPEAKER ID="902" NAME="Proinsias De Rossa" LANGUAGE="EN">
Подкрепям доклада, който прави редица важни предложения за справяне с демографските предизвикателства, пред които сме изправени, в дух на солидарност между поколенията. Недостатъчното социално осигуряване, неадекватните социални услуги и високото равнище на безработицата сред младите хора водят до бракове и раждания на по-късна възраст, с което се ускорява стареенето на нашето население. И младите, и възрастните хора се сблъскват с различни форми на дискриминация на основание на възраст, по-специално по отношение на достъпа до пазара на труда и определени социални услуги. Макар държавите-членки да контролират основните инструменти, като националните бюджети, пенсиите и здравеопазването, ЕС може да разшири обхвата на законодателството срещу дискриминацията, по-специално да защити по-възрастните жени на пазара на труда. Освен това жени на всякаква възраст често се грижат за по-млади и по-възрастни хора. Тяхната работа е сама по себе си пример за подкрепа между поколенията и се нуждае от социално-икономическо признание, макар и не като заместител на развитието на качествени грижи. Тъй като нетипичните и несигурни форми на работа стават все по-често срещани, правото на достойна пенсия при навършването на възраст за пенсиониране е застрашено. На тази тенденция може да се противодейства единствено с икономически политики, насочени към растеж, зачитане на правата на работниците и предоставяне на качествени публични услуги.
<SPEAKER ID="312" NAME="Martin Ehrenhauser" LANGUAGE="DE">
По отношение на параграф 24, който предоставя възможност на по-възрастните служители да останат на работа след навършване на възрастта за задължително пенсиониране, ако желаят, не трябва да поражда натиск върху тези служители, с което практиката да се наемат хора след пенсионна възраст да стане широко разпространена. По-възрастните служители трябва да могат да се пенсионират на възрастта, определена от закона, без риск да бъдат подложени на дискриминация.
<SPEAKER ID="313" NAME="Diogo Feio" LANGUAGE="PT">
Както казах и преди, европейското общество застарява, което често се разглежда като отрицателна величина в икономическия анализ. Естествено, обръщането на демографската пирамида в държавите, в които системите за социална закрила са все още силни, означава, че все по-малко хора допринасят за системата за социално подпомагане и все повече хора зависят от нея. Откровено казано, повече по-възрастни хора означават повече разходи за пенсии и здравеопазване. Но едно общество на солидарност не може да гледа на стареенето по този начин. Важно е да се намерят решения за активен процес на остаряване и начини да се възползваме от огромния потенциал на по-възрастните хора, които, дори в условията на конкурентен пазар, като в Европа, все още имат добавена стойност, благодарение на своя по-голям опит и знания. От друга страна, не можем да говорим за застаряването на населението, без да говорим за политиките за насърчаване на раждаемостта в Европейския съюз. Средната раждаемост в ЕС възлиза на 1,5 деца и е една от най-ниските в света. Това може да се промени само със стабилни политики в подкрепа на семействата, които не са в ущърб на мъжете и жените, които решават да имат деца, в икономическо, данъчно и професионално отношение.
<SPEAKER ID="314" NAME="Ilda Figueiredo" LANGUAGE="PT">
Докладът е пълен с противоречия. От една страна, е ласкателен към по-възрастните хора. От друга страна обаче, представя мерки, които на практика застрашават правата на по-възрастните хора и на работниците като цяло. Ето някои примери:
<P>
насърчава частни пенсионни системи, като по този начин отдава приоритет на финансовия сектор и забравя сериозните последици от подобни практики, особено в САЩ, където те оставиха милиони бедстващи пенсионери, което принуди държавата да се намеси;
<P>
насърчава държавата да увеличи работата на непълно работно време и при гъвкави условия, пренебрегвайки последиците от тези практики, като девалвацията на труда, ниските заплати, несигурната заетост и увеличаването на броя на работниците с доходи под прага на бедността;
<P>
насърчава увеличаването на възрастта за пенсиониране.
<P>
Поради изброените причини гласувахме против доклада, макар да признаваме, че има някои положителни аспекти, които обаче са застрашени от неолибералните политики, препоръчани в доклада.
<SPEAKER ID="315" NAME="Elisabetta Gardini" LANGUAGE="IT">
По време на финансовата, икономическа и социална криза Европа е изправена пред сериозен проблем: безработицата. Това затруднение засяга младите хора в особено голяма степен и създава тревожно положение, което ще има сериозни последици за бъдещата конкурентоспособност на Европа. Гласувах в подкрепа на резолюцията, защото признавам принципа на субсидиарност и компетентността на държавите-членки в тази област, но считам, че Европейският съюз следва да даде своя принос, като насърчи диалог между различните участници относно солидарността между поколенията. Днешните млади хора представляват работната сила на утрешния ден. Ако отлагат навлизането си на пазара на труда, това ще означава забавени кариери, по-ниски заплати и разлика в заплащането в сравнение с другите поколения. Трябва да помагаме на младите хора повече и да подкрепяме предприемачеството и заетостта сред младите хора. Само по този начин можем да гарантираме малко по-сигурно бъдеще за младите поколения.
<SPEAKER ID="316" NAME="Bruno Gollnisch" LANGUAGE="FR">
Г-н председател, госпожи и господа, срамота е, че в доклада на г-н Mann, който въпреки че съдържа някои добри точки, които насърчават политики в подкрепа на семейството, съвместяване на професионалния и семейния живот, достъпа на по-възрастните и младите работници до пазара на труда и др., се застъпва имиграцията като решение, макар и частично, на застаряването на населението на нашите държави и дори на финансирането на пенсиите. Във всяка държава, включително във Франция, проучванията показват, че това не е правилно не само когато става дума за демография, но и по отношение на финансите. Дори г-жа Трибала, френски демограф, която трудно може да бъде обвинена, че симпатизира на Националния фронт, е стигнала до същия извод. Наясно съм, че в залата ни харесва да вярваме, че, както твърди лозунгът на "SOS Расизъм", "Мохамед ще плати за пенсията на Морис", както и на Карл, Матю и Хуан. А това не е вярно, никъде. Г-н Mann също трябва да внимава, когато препоръчва пенсионната система на базата на разпределение да бъде заменена с капиталово финансирани системи. На фона на световната финансова криза подобно предложение може да погуби нашите възрастни хора, а единствените, които могат са спечелят, са хората като г-н Мадоф.
<SPEAKER ID="901" NAME="Nathalie Griesbeck" LANGUAGE="FR">
Солидарността между поколенията е едно от основните социални предизвикателства пред европейската и националните политики в следващите години, тъй като сме изправени пред застаряване на европейското население. В настоящия доклад с основание се поставя силен акцент върху значението на солидарността, върху необходимостта от солидарност между поколенията, върху важността на договора между поколенията; съдържат се много положителни параграфи например относно съвместяването на професионалния и семейния живот, гъвкавото работно време, особено за жените, достъпа до заетост за младите и по-възрастните хора, борбата срещу дискриминацията и т.н. Но в доклада се съдържат и много неща, с които не съм съгласна: параграф 24, който призовава за отказ от задължителна възраст за пенсиониране, няколко пасажа относно гъвкава организация на работата и по-просто социално законодателство, както и параграф относно отказ от схемите за ранно пенсиониране. Предпочетох да гласувам с "въздържал се" относно този доклад. Освен това съм доволна, че параграфът, призоваващ за замяна на настоящата пенсионна система на базата на разпределение с капиталово финансирани системи, беше отхвърлен от Европейския парламент.
<SPEAKER ID="900" NAME="Sylvie Guillaume" LANGUAGE="FR">
Гласувах против доклада относно демографските предизвикателства и солидарността между поколенията, защото съдържа неприемливи позиции. Има някои наистина интересни неща в текста например, че заетостта сред младите хора не трябва да се сравнява със запазването на надхвърлилите 50 години на пазара на труда, както и поставянето на акцент върху ученето през целия живот и борбата срещу дискриминацията на основание на възраст и пол на пазара на труда. Но текстът съдържа и много препоръки относно пенсионните системи, които не мога да подкрепя. Освен всичко останало, в доклада държавите са приканени да се откажат от задължителна пенсионна възраст и е отдадено голямо значение на необходимостта да се намали тежестта на държавния дълг, което е равносилно на насърчаване на частно финансирани пенсионни системи, които са особено несправедливи. Също така в доклада държавите са приканени да повишат равнищата на заетост чрез по-широко използване на непълно работно време, което единствено увеличава несигурността на заетостта. Това са някои от причините, поради които гласувах против текста.
<SPEAKER ID="317" NAME="Jiří Havel" LANGUAGE="CS">
Неравномерното демографско развитие оказва съществено влияние върху финансирането на социалните разходи и финансовото състояние на пенсионната система във всички държави-членки. В своя незаконодателен доклад Thomas Mann предлага две мерки: от една страна, повишаване на заетостта сред младите хора, а, от друга, отмяна възрастта за пенсиониране. Съгласен съм с мнението на докладчика, че по-възрастните хора не са в тежест за икономиката и обществото, а напротив, от голяма полза заради своя житейски опит и знания. Във връзка с това съм съгласен с докладчика, който предлага конкретни мерки за създаване на основа за открит диалог и призовава Комисията и Съвета да постигнат баланс между поколенията във всички държави-членки и на равнище на ЕС.
<SPEAKER ID="318" NAME="Peter Jahr" LANGUAGE="DE">
Принципът на справедливост между поколенията ще бъде едно от основните политически предизвикателства в следващите няколко години. Тъй като демографските промени влияят върху взаимоотношенията в нашето общество, е особено важно едно поколение да не живее за сметка на друго. Това се отнася не само за финансовата и бюджетната политика, но включва и опазването на околната среда, наличните ресурси и климата. За да гарантираме, че нашето общество ще продължи да бъде сплотено, трябва да си поставим справедливостта между поколенията за основна задача. Трябва да разглеждаме всички наши политически решения в тази светлина. Важно е да обърнем внимание на въпроса, за да запазим чувството за солидарност в обществото ни в бъдеще.
<SPEAKER ID="319" NAME="Karin Kadenbach" LANGUAGE="DE">
Гласувах в подкрепа на доклада относно демографските предизвикателства, но против параграфа, в който държавите-членки са призовани "да разгледат възможностите за регулирана трудова миграция (имиграция от трети държави в ЕС)". Според мен тази формулировка предполага положителна оценка на трудовата миграция от трети държави. Гласувах в подкрепа на доклада Mann, защото препоръката в първоначалния доклад за промяна на начина, по който се финансират пенсиите, не беше приета от Европейския парламент. Но се противопоставям категорично на искането да се насърчава частното пенсионно осигуряване и да се гарантира, че средните пенсии в публичния сектор не са по-щедри, отколкото съпоставимите пенсии в частния сектор. Също така съм против частните пенсионни фондове да играят важна роля за намаляването на бъдещата тежест, свързана с осигуряването на държавни пенсии. Според мен системата на базата на разпределение е икономически най-разумната и устойчива система.
<SPEAKER ID="899" NAME="Alan Kelly" LANGUAGE="EN">
Общество на Ирландия застарява с безпрецедентна скорост. Настоящата инициатива съдържа няколко предложения към Комисията, които ще помогнат за справяне с проблемите, с които ще се сблъскат държавите в цяла Европа през следващите десетилетия. Докладът правилно подчертава солидарността между поколенията и посочва, че никой не смята, че има едно единствено решение за застаряващото общество и свързаните с него проблеми.
<SPEAKER ID="320" NAME="Giovanni La Via" LANGUAGE="IT">
Подкрепих доклада на г-н Mann, защото считам, че предизвикателството, свързано с поколенията, следва да бъде приоритет на бъдещите действия на европейско равнище. Младите хора са безспорно ключов ресурс, в който трябва да инвестираме, за да съживим икономиката на Европейския съюз като цяло. Според мен те заслужават специално внимание. Също така считам, че си струва да подчертаем значението на образованието и политиката по заетостта. Според мен укрепването на растежа и заетостта, което ще се постигне с равен достъп до възможности за обучение и пазара на труда, е крачка, която трябва да направим, за да постигнем някои важни цели по отношение на растежа, като повишаването на конкурентоспособността и потенциала за иновации.
<SPEAKER ID="898" NAME="Patrick Le Hyaric" LANGUAGE="FR">
Гласувах против доклада Mann, защото е пропит от либерално мислене, което използва застаряващото европейско население като извинение, за да застъпи реформи на публичните системи за социална защита в Европа, като подкопава по-конкретно здравеопазването и пенсионната система на базата на разпределение, като насърчава приватизацията им и по-късна възраст за пенсиониране, която не приемам.
<SPEAKER ID="321" NAME="Elżbieta Katarzyna Łukacijewska" LANGUAGE="PL">
Госпожи и господа, подкрепих доклада Mann относно демографските предизвикателства и солидарността между поколенията, защото считам, че един от най-сериозните проблеми на Европейския съюз днес е застаряването на населението на държавите-членки. То е предизвикателство, което Европейският съюз трябва да преодолее, за да се създадат условия за насърчаване на майчинството, да се разработят по-добри методи за съвместяване на трудовия и семейния живот и да се възползваме в по-голяма степен от възможностите на един по-продуктивен живот. 2012 година следва да бъде обявена за "Европейска година на удължаване на активния живот и солидарност между поколенията", така че считам, че ние, членовете на Парламента, трябва да насърчим политика на активно остаряване и да обърнем внимание на новите демографски предизвикателства.
<SPEAKER ID="322" NAME="Barbara Matera" LANGUAGE="IT">
Докладът на г-н Mann е подробен, добре структуриран и включва всички предложения на комисията по правата на жените и равенството между половете, отдавайки дължимото и необходимо значение на половете в тази област. Парламентът става известен с прилагането на специфични политики, насочени към повишаване на достойнството и качеството на живот за всички, във всички наши държави, като същевременно отчита различията между регионите. Затова оценявам вниманието, което се обръща на балансирането на семейния живот с професионалния и личния, по-конкретно вниманието, което се отделя на мястото и ролята на жените, включително на по-възрастните жени, при прилагането на принципа на справедливост между поколенията. Призовани сме на всички равнища - важно е да участват гражданското общество, светски и религиозни сдружения - да отговорим с подходящи политики, за да създадем стабилна Европа, без дискриминация на основание на възраст или пол, Европа, която няма да остарее, без да види появата на силни нови поколения.
<SPEAKER ID="323" NAME="Jean-Luc Mélenchon" LANGUAGE="FR">
В доклада се твърди, че увеличаването на продължителността на живота не трябва да води до ограничаване на правата на работещите. Но точно това е застъпено от начало докрай. Повишаването на пенсионната възраст, колкото е възможно повече след 64 години, обещано в стратегията "ЕС 2020", насърчаването на временната заетост, замяната на пенсионната система на базата на разпределение с капиталово финансирани системи са някои от мерките, с които ще се ангажира Европейският парламент, ако подкрепи доклада. Аз гласувам против тази неописуема социална регресия.
<SPEAKER ID="897" NAME="Nuno Melo" LANGUAGE="PT">
Демографските предизвикателства и солидарността между поколенията имат ключово значение за едно по-добро бъдеще. Следователно трябва решително да се противопоставим на всички фактори, намаляващи демографския растеж, по-специално: недостатъчни социални помощи, бавната и трудна интеграция на пазара на труда, дългите периоди на несигурна и временна заетост и липсата на подкрепа за младите семейства са сред причините младите хора да отлагат създаването на семейство и раждането на деца. Освен това все по-дългата продължителност на живота означава, че броят на по-възрастните хора се увеличава, заедно с произтичащите от това последици. Затова е необходима по-голяма солидарност между поколенията, за да можем да имаме по-справедливо и по-балансирано общество.
<SPEAKER ID="324" NAME="Louis Michel и Frédérique Ries" LANGUAGE="FR">
Непрекъснатото увеличаване на продължителността на живота на европейските граждани е чудесна новина, която благоприятства динамиката и обмена между поколенията. От друга страна, ако вземем предвид бъдещето на нашите пенсионни схеми, застаряващото население предизвиква истинско главоболие на политиците и защитниците на балансирани бюджети. Ако прибавим и ниския процент на раждаемост в много от 27-те държави-членки, солидарността между поколенията е като бисквитката "Мадлен" в произведението на Пруст, където европейските общества си спомнят миналото. Перифразирам отличния доклад на г-н Mann: Европа трябва да се изправи пред демографските предизвикателства, и известната формула на Жан Боден "Не съществува друго богатство освен хората" в момента е напълно вярна. За да имаме справедливо общество, което работи в солидарност, тоест което не иска да прехвърли на бъдещите поколения тежестта на нашите публични задължения и в което се търси баланс между броя на пенсионерите и населението в трудоспособна възраст, има само едно решение. То неминуемо ще изисква действие с няколко подхода: гъвкавост в заетостта и пенсионирането, хуманна и реалистична имиграционна политика и взаимно допълване на пенсионната система на базата на разпределение и капиталово финансираните системи, което е причината, поради която делегацията на Реформаторското движение гласува против параграф 99 по тази последна тема.
<SPEAKER ID="896" NAME="Alexander Mirsky" LANGUAGE="LV">
Като цяло подкрепях доклада на г-н Mann, но искам да подчертая, че той обхваща твърде много теми и не предлага решения на проблемите. Въпросът за дискриминацията срещу уязвимите етнически групи е много важен и изисква отделна оценка. Например в Латвия има над 200 000 латгали, които не могат да получат дори основно образование на латгалски език. Многократно сме повдигали въпроса в националния парламент на Република Латвия, но никой от управляващия латвийски елит не е готов да го обсъди.
<SPEAKER ID="325" NAME="Andreas Mölzer" LANGUAGE="DE">
Европейският съюз е изправен пред все по-застаряващо население. До 2060 г. ще има само двама души в трудоспособна възраст на всеки човек на възраст над 65 години. В момента съотношението е четири към едно. В резултат на това по-възрастното поколение може да се превърне в сериозна тежест за работещите, които подпомагат икономиката. Тъй като се очаква пенсионната възраст да се увеличи, условията на труд за по-възрастните хора следва да се приспособят и да се направят по-привлекателни. По-възрастните служители следва да получат по-добри възможности за участие на пазара на труда. Необходим е и нов подход в обществото, за да се гарантира, че по-възрастните хора вече няма да бъдат дискриминирани заради намалените им способности например. Гласувам с "въздържал се", защото макар предложенията, свързани с доброто здравословно състояние с напредването на възрастта, да са много добри, има някои неясни области по отношение на по-дългия трудов стаж.
<SPEAKER ID="895" NAME="Franz Obermayr" LANGUAGE="DE">
Нашето население намалява и в резултат застарява, с което натоварва пенсионните системи все повече. За да се преодолеят бъдещите демографски предизвикателства, е необходима последователна политика в полза на семейството. Неконтролираната масова имиграция в ЕС е грешен подход. Затова гласувах с "въздържал се".
<SPEAKER ID="894" NAME="Alfredo Pallone" LANGUAGE="IT">
Гласувах в подкрепа на доклада на г-н Mann. Развитието в Европейския съюз и неговите държави-членки през последните десетилетия доведе до промени и последици, които са социално очевидни и които изискват подкрепа от страна на европейските институции. Концепцията за развитието е неизбежно свързана с икономически, социални и културни въпроси дотолкова, че те не могат да бъдат разделени, когато говорим за глобализация и развитие. Във връзка с това европейските институции следва да помагат за преодоляване на неравенствата, които пречат на социалното сближаване. Общият идеал ще доведе до по-голямо социално сближаване, по-малко икономически неравенства и балансирано индивидуално и колективно развитие на обществото. Развитието и социалното сближаване не трябва да бъдат врагове на напредъка, а неразделна част от него за по-стабилна интеграция и съвместно съществуване в обществото. Във връзка с това демографските предизвикателства в резултат от застаряването на населението показват, че трябва да ускорим процеса и да преразгледаме някои социални структури и програми, за да ги приспособим към новата обстановка.
<SPEAKER ID="326" NAME="Georgios Papanikolaou" LANGUAGE="EL">
Демографският проблем превръща значението на ученето през целия живот като продукт на солидарност между поколенията още по-актуално от всякога. Знанията, образованието, обучението и информацията нямат възрастови ограничения. При все това, в бюджета за 2011 г. увеличението на средствата за програмите за учене през целия живот е незначително, въпреки твърденията в стратегията "ЕС 2020" и обещанието на държавите-членки да инвестират в образованието за всички граждани, независимо от възрастта. В доклада се признава, че трябва да създадем инструменти в подкрепа на продължаващото образование на гражданите и да укрепим съществуващите, като например програмите "Грюндвиг" и "Леонардо да Винчи". Предложението е стъпка в тази посока, поради което гласувах "за".
<SPEAKER ID="327" NAME="Maria do Céu Patrão Neves" LANGUAGE="PT">
В Европейския съюз, в който все повече хора живеят все по-дълго, в който раждаемостта е ниска като цяло и в който демографската пирамида вече е обърната, е важно да помислим за "демографските предизвикателства и солидарността между поколенията". Затова приветствам този навременен доклад.
<P>
Освен това като цяло одобрявам съдържанието му, особено що се отнася до правото на възрастните хора в бъдеще да продължат да работят, ако желаят, което всъщност се вписва в насърчаването на "активното остаряване", а също и по отношение на насърчаването на възможностите за работа на младите хора, които не могат да си намерят работа в продължение на повече от четири месеца.
<SPEAKER ID="328" NAME="Aldo Patriciello" LANGUAGE="IT">
От една страна, в резултат от демографските промени, за щастие, продължителността на живота се увеличава и хората остават физически и умствено активни по-дълго. От друга страна, раждаемостта в държавите-членки остава ниска вече няколко десетилетия и възрастовото съотношение непрекъснато се променя в полза на по-възрастното население. Границите на договора между поколенията са достигнати. Удължаването на активния живот е процес на оптимизиране на възможностите на човека да запази здравето си с възрастта, да участва в живота на социалното си обкръжение и да подобрява качеството си на живот. Изразявам твърдо убеждение, че 2012 г. следва да бъде обявена за "Европейска година на удължаване на активния живот и солидарност между поколенията", за да се покаже ясно приносът на младите и на възрастните хора към обществото. Затова направих всичко по силите си тук, за да дам цялата необходима подкрепа Европа да преодолее това предизвикателство.
<SPEAKER ID="329" NAME="Rovana Plumb" LANGUAGE="RO">
Дискриминацията на основание на възрастта подкопава солидарността между поколенията; въпреки забраната й в Договора тя остава широко разпространена и сериозно ограничава достъпа на по-възрастните и по-младите работници до пазара на труда, социалната сигурност и определени услуги. Гласувах за предприемането на строги мерки от държавите-членки срещу сивата или черната икономика, заета от "нерегулирана" работна ръка, чиито жертви са най-често жени и която вреди на пазара на труда в ЕС, вместо само да въвеждат мерки за защита на вътрешната работна сила. Същевременно в борбата срещу недекларирания труд трябва да се предприемат конкретни мерки и санкции срещу работодателите и/или посредниците. Гласувах също така за сътрудничество между държавите-членки и Комисията по отношение на контрола на услугите по предоставяне на грижи, като част от което държавите-членки биха могли да разгледат възможностите за създаване на мрежа от национални пунктове за контакт в областта на предоставянето на грижи, които да се използват както на национално равнище, така и на равнище на ЕС за получаване на информация относно предлаганите услуги в областта на предоставянето на грижи и тяхното качество и за подаване на жалби относно качеството на услугите.
<SPEAKER ID="893" NAME="Paulo Rangel" LANGUAGE="PT">
Равенството между поколенията ще бъде едно от основните предизвикателства пред европейската социална политика през следващите години. Затова следва да приветстваме този своевременен доклад, тъй като в него се подчертава необходимостта да се гарантира солидарност между поколенията и се посочват начини това да се постигне, по-специално по отношение на насърчаването на политики за активно остаряване.
<SPEAKER ID="330" NAME="Evelyn Regner" LANGUAGE="DE">
Гласувах в подкрепа на доклада относно демографските предизвикателства и солидарността между поколенията, защото препоръката в първоначалния доклад за промяна на начина, по който се финансират пенсиите, не беше приета от Европейския парламент. Противопоставям се категорично на искането да се насърчава частното пенсионно осигуряване и да се гарантира, че средните пенсии в публичния сектор не са по-щедри, по отношение както на вноските, така и на обезщетенията, отколкото съпоставимите пенсии в частния сектор. Освен това частните пенсионни фондове не следва да играят важна роля за намаляването на бъдещата тежест, свързана с осигуряването на държавни пенсии. Системата на базата на разпределение не трябва в никакъв случай да бъде заменена с капиталово финансирани системи. Според мен системата на базата на разпределение е икономически най-разумната и устойчива система. Гласувах против параграфа, в който държавите-членки са призовани "да разгледат възможностите за регулирана трудова миграция (имиграция от трети държави в ЕС)". Според мен тази формулировка предполага положителна оценка на трудовата миграция от трети държави.
<SPEAKER ID="332" NAME="Raül Romeva i Rueda" LANGUAGE="EN">
Ние, Зелените, подкрепихме текста, тъй като параграф 99 (относно частни/капиталово финансирани системи) беше премахнат, а останалата част от текста включва някои наши положителни предложения. Например мерките, свързани с пенсионната възраст, следва да се основават на потребностите на съответните лица; периодите, в които се работи, учи, полагат се грижи или се извършва доброволческа дейност, са допълващи и осигуряват ценен опит на всяка възраст; налице е необходимост от борба срещу основаната на възрастта дискриминация и от определяне на специфични за отделните държави цели за достъп до обучение и учене през целия живот за работниците в напреднала възраст с разпределение по възрастови групи и пол. Запазването на възможностите за наемане на работа на хората с напредването на възрастта зависи и от независимостта и индивидуалния избор за работниците, както и от по-добрия баланс между работата и личния живот. За да се избегне несъразмерна тежест за жените поради нараснало търсене на грижи в едно застаряващо общество, съвместяването на труда и грижите следва да се гарантира във всички държави-членки и да бъде разпределено поравно между мъжете и жените.
<SPEAKER ID="333" NAME="Oreste Rossi" LANGUAGE="IT">
Частта от доклада, в която се предлага намаляване на данъчната и административната тежест за предприятията, е положителна: това е важна цел за намаляване на конкуренцията от трети държави, в които разходите за данъци, производство и труд са значително по-ниски, отколкото в Европа.
<P>
Положително е и предложението за ограничаване на задълженията, свързани с пенсията за старост, поради повишаването на средната възраст и поради подобряването на здравето, така че тези, които желаят да продължат да работят, да могат да го направят. Жалко е, че измененията, които считаме за неприемливи, са използвани за вмъкването на части, които изобщо не са свързани с доклада и чиято цел е да се насърчи интеграцията на хора от държави извън Европейския съюз. Това решение, подкрепено от мнозинството в залата, ни принуждава, за съжаление, да гласуваме против доклада.
<SPEAKER ID="334" NAME="Marco Scurria" LANGUAGE="IT">
Използвам възможността да подчертая, че хуманното общество задължително се основава на принципа на справедливост между поколенията, както и че основаната на възрастта дискриминация застрашава солидарността между поколенията, води до бедност и е забранена от основополагащите договори.
<P>
Трудът е повече от заплатена заетост, представляваща източник на доходи, и чрез труда си в рамките на семейството и обществото както младите, така и по-възрастните хора допринасят съществено за по-хуманния облик на нашето общество и за стабилизирането на услугите и работните места.
<P>
В доклада призоваваме правителствата да улеснят и признаят доброволческата дейност, свързана с предоставянето на грижи в рамките на обществото и семейството, и незабавно да решават въпросите, свързани с юридическата отговорност в тази област. Приветствам и факта, че в докладът държавите-членки са призовани да предприемат мерки за признаване на невидимата и неформална работа, извършвана от членове на семейството, предимно жени, от всички възрастови групи за полагане на грижи за по-възрастни и по-млади членове на семейството във връзка със солидарността между поколенията.
<SPEAKER ID="335" NAME="Czesław Adam Siekierski" LANGUAGE="PL">
Факт е, че цяла Европа е изправена пред демографски промени, които включват застаряване на обществото, ниска раждаемост, миграции от по-бедните държави в по-богатите, увеличена продължителност на живота, късно навлизане на пазара на труда, нарастващ брой на домакинствата, които се състоят от едно лице, и на домакинствата без деца и т.н. Всичко това в съчетание поражда огромна необходимост от промяна, която новите демографски предизвикателства и нарастващото значение на обединяването на поколенията ни налагат. Важно е да се въведе добре обмислена система за изчисляване на задлъжнялостта между поколенията, както и да се реформират системата за социални грижи и данъчна система в Европа, включително пенсионните системи, като се гарантират подходящи грижи за по-възрастното поколение и се избегне процеса на растене на дълга на по-младите поколения. Поради това е от съществено значение да се реформира Пактът за стабилност и растеж, така че държавите-членки да могат да изпълнят своите задължения да направят пенсионните си системи по-стабилни.
<SPEAKER ID="336" NAME="Marc Tarabella" LANGUAGE="FR">
Докладът на г-н Mann относно демографските предизвикателства и солидарността между поколенията хвърля светлина върху предизвикателствата, породени от демографските промени, по-конкретно безработицата и несигурната заетост, образованието и дискриминацията, която засяга уязвимите групи. В него се подчертава необходимостта от солидарност между поколенията и са отправени някои подходящи предложения, а именно инициативата "Европейски пакт 50+", която включва борба с основаната на възрастта дискриминация, целта за пълна заетост до достигане на пенсионна възраст и помощ за повторната интеграция на по-възрастните хора с увреждания. Макар докладът да е повече от задоволителен, гласувах с "въздържал се" по време на окончателното гласуване, защото беше запазен параграф 24, в който е изразено искане да се отмени задължителната пенсионна възраст. Факт е, че ако няма мерки, позволяващи ни възрастните хора да се пенсионират, не можем да им гарантираме добър завършек на живота им. Не мога да приема нашите възрастни хора да работят до смъртта си, както беше през 19 век.
<SPEAKER ID="892" NAME="Nuno Teixeira" LANGUAGE="PT">
Солидарността е една от ценностите, ръководещи Европейския съюз, така че осъществяването й по отношение на равенството между поколенията е от съществено значение. Държавите-членки са изправени пред редица демографски и социални предизвикателства, които налагат необходимостта да се установи солидарност между поколенията. Увеличението на продължителността на живота и намаляването на раждаемостта ще имат ужасни последици за европейските социални системи, ако не могат да се предприемат специфични мерки.
<P>
Предвид настоящото положение Европейският парламент счита, че е необходимо да се започне диалог, насочен към отношенията между поколенията. Докладът обхваща много сектори, като се започне от образование, заетост сред възрастните и младите хора, политиката в сферата на здравеопазването и социалните помощи, семейството и раждаемостта, и дори развитието на системите за предоставяне на грижи, и се стигне чак до миграционните политики, за да се решат проблемите на едно застаряващо общество.
<P>
Надявам се, че инициативите, включени в доклада, могат да бъдат приложени и че справедливостта и диалогът между поколенията могат да бъдат реалност в Европейския съюз.
<SPEAKER ID="337" NAME="Viktor Uspaskich" LANGUAGE="LT">
Госпожи и господа, в доклада надлежно е отбелязано, че непрекъснато намаляващото население в Европейския съюз и ниската раждаемост създават многобройни предизвикателства за европейската икономика и общество. По тези причини пазарът на труда на ЕС ще претърпи предимно отрицателни структурни промени. В Литва демографските проблеми са допълнително усложнени от масовото изселване на младите хора, които отиват да работят в чужбина. Ние сме малка нация и бързо губим най-активното си население на възраст между 25 и 40 години, в чието отглеждане и образование е инвестирано много. Литва се нуждае от таланта, опита и старанието на тези млади хора, за да преодолее посочените демографски предизвикателства. Затова подкрепям инициативата "Европейска гаранция за младите хора", предложена от докладчика, която ще осигури на всеки млад човек в ЕС, след безработица от шест месеца, работно място, стаж или допълнително обучение. Следва да се направи повече и за повишаване на раждаемостта: достъпните висококачествени грижи, образованието и наставничеството за децата е първата стъпка в правилната посока. Също така трябва да спрем социалното изключване на по-възрастните хора. Трябва да убедим нашата икономика и общество, че по-възрастните хора не са в тежест. Техният опит, постижения и богати знания могат да бъдат полезни за всички поколения.
<SPEAKER ID="338" NAME="Marie-Christine Vergiat" LANGUAGE="FR">
Гласувах против доклада, който за пореден път показва, че мнозинствата, които управляват Европа, не са способни да чуят исканията на европейските граждани.
<P>
Въпреки че тези въпроси попадат в изключителните компетентности на държавите-членки, г-н Mann разбива както социалните постижения, така и принципа на субсидиарност.
<P>
Наред с всичко останало, в доклада държавите-членки са приканени да насърчават работата и след достигане на възрастта за пенсиониране и да предоставят стимули на надхвърлилите 60-годишна възраст да останат на работа по-дълго чрез приспособяване на работните места към здравословното им състояние.
<P>
Преди всичко възрастните хора трябва да имат право на достойна пенсия, която им позволява да живеят достойно.
<P>
Освен това именно схемите за ранно пенсиониране се използват основно, за да се посрещнат потребностите на работниците към края на кариерата им, а г-н Mann иска да ги премахне.
<P>
Все пак, приветствам факта, че Европейският парламент отхвърли параграфа, в който изрично се призовава за замяна на системата на базата на разпределение с капиталово финансирани системи.
<P>
Под прикритието на солидарността между поколенията г-н Mann дори е счел за необходимо да ни напомни, че по-възрастните хора трябва да бъдат третирани като човешки същества с основни права. Ясно.
<P>
(Обяснението на вот е съкратено на основание член 170 от Правилника за дейността.)
<SPEAKER ID="339" NAME="Hermann Winkler" LANGUAGE="DE">
Както винаги, г-н Mann свърши много добра работа по чувствителна тема. Затова мога да гласувам в подкрепа на доклада. Искам накратко да добавя още един аспект към разискването. Като член на Европейския парламент от Саксония - регион, който е силно засегнат от демографските промени, и като член на комисията по промишленост, изследвания и енергетика и докладчик по доклада по собствена инициатива относно бъдещето на политиката на ЕС в областта на иновациите, искам да кажа, че на равнище на ЕС и най-вече в държавите-членки трябва, разбира се, да продължим да се борим с демографските промени и да направим регионите по-привлекателни за младите хора, по-конкретно чрез увеличаване на икономическия растеж, създаване на работни места и разработване на подходяща образователна политика. Искам също така да подчертая специалното значение на по-възрастните работници в МСП по отношение на иновациите. ЕС най-накрая призна, че, конкретно в МСП не само новите технологични изобретения са иновации, но също и например способността да се приспособи продуктът към специфичните изисквания на клиента или да се подобри процесът на обслужване. Специално в тази област по-възрастните служители, които имат богат опит, могат да направят предприятието новаторско. Затова трябва да се борим срещу основаната на възрастта дискриминация на работното място. ЕС и държавите-членки трябва да отчетат проблема в цялото социално и трудово законодателство.
<SPEAKER ID="891" NAME="Anna Záborská" LANGUAGE="SK">
Нека не ни обърква терминологията - докладът, който приехме, засяга по-скоро намирането на нови средства на труда, отколкото солидарността. Демографската криза не е нещо, за което разбрахме вчера. Някои от нас привличат вниманието към нея от много дълго време. От години казваме, че Европа застарява и умира. Сега трескаво търсим решение. Простата логика ни предлага много. Отмяна на възрастта за пенсиониране, повишаване на раждаемостта, включване на повече жени на пазара на труда, увеличаване на притока от имигранти и интегрирането им в обществото ни. Във внесения доклад се говори за всичко това и ние сме готови да го направим. Въпреки това не съм напълно сигурна, че ще помогне - и ако помогне, за колко време. Защото разглеждаме не причината, а последиците. Държим се като участници в пирамида, които виждат, че основата й навлиза в застой. Търсим нови играчи, с които да разширим основата. Но умишлено придавайки ново значение на думи като "солидарност" или "баланс между работата и личния живот", унищожаваме истинската солидарност и отнемаме децата от родителите им. Въпреки това гласувах в полза на внесения доклад. Считам, че той е важен принос към основния дебат за оцеляването на европейската цивилизация.
<SPEAKER ID="341" NAME="Elena Oana Antonescu" LANGUAGE="RO">
Научните изследвания имат съществен принос за икономическия растеж, създаването на работни места и производството на чиста, устойчива енергия. Подкрепям увеличаването на финансирането за научни изследвания в Европейския съюз, тъй като то е от жизненоважно значение за създаването на европейско изследователско пространство, което ще гарантира най-високите стандарти на научни постижения, ефективност и ефикасност на научните изследвания, за да бъдат привлечени и запазени най-добрите учени в Европа и да се насърчи иновативна европейска икономика, основана на знанието и експертните познания. Европа трябва да инвестира в научни изследвания, за да разработва нови продукти и услуги, които ще повишат качеството на живот на гражданите. Подкрепих рамковата програма, защото считам, че тя насърчава научноизследователската общност, академичните среди, организации на гражданското общество, предприятията и промишления сектор да участват в научноизследователски проекти.
<SPEAKER ID="890" NAME="Sophie Auconie" LANGUAGE="FR">
Научните изследвания и развойната дейност са две важни предизвикателства за бъдещето на Европейския съюз в настоящия глобален контекст. Поради тази причина подкрепих инициативата на Европейския парламент, насочена към опростяване на изпълнението на рамковите програми на Европейския съюз за научни изследвания. Ето защо моите колеги и аз счетохме, че съобщението на Европейската комисия относно опростяване на изпълнението на рамковите програми за научни изследвания предлага сериозни и творчески мерки, насочени към отстраняване на проблемите, пред които са изправени участниците в рамковите програми. Въпросът засяга повишаване на доверието, което системата за европейско финансиране има спрямо кандидатите, и тяхната по-голяма толерантност към риска по отношение на участниците на всички етапи от проектите, посредством гъвкави европейски правила. Резолюцията отразява факта, че настоящата система е прекомерно ориентирана към контрол, което води до разхищение на ресурси и слабо участие. В заключение искам да приветствам общата тенденция към съкращаване на средната продължителност на времето за предоставяне на безвъзмездни средства и на времето за изплащане, въпреки че има повече възможности за напредък.
<SPEAKER ID="342" NAME="Liam Aylward" LANGUAGE="GA">
Категорично подкрепям посоченото в доклада относно предприемането на действия за опростяване на изпълнението на рамковите програми на Европейския съюз за научни изследвания. Бюрокрацията и тежките административни и регулаторни условия допълнително усложняват процеса на подаване на заявления и задълбочават трудностите, пред които са изправени малките организации и малките и средните предприятия, които се опитват да получат финансиране за научните изследвания, в които участват. Тъй като самата научноизследователска общност иска тези правила да бъдат коригирани, процедурите да бъдат опростени и финансирането на научноизследователска дейност от Европейския съюз да бъде в по-голяма степен основано на доверието, вече е съвсем ясно, че е налице необходимост от рационализиране на финансирането и администрирането на научните изследвания, за да се гарантира, че научните изследвания и иновациите са ефективни и широко разпространени в цяла Европа. Това опростяване и ефективност ще има положителен ефект върху състоянието на научните изследвания в Европейския съюз и ще бъде от полза и за заинтересованите страни. Подкрепям искането на Парламента за въвеждането на опростен процес за целите на устойчивостта и правната сигурност.
<SPEAKER ID="889" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на доклада. Науката, образованието и иновациите са стълбът на икономическия растеж и създаването на работни места. За да разработва нови продукти и услуги, Европа трябва да инвестира в иновациите. Това ще създаде нови източници на заетост и растеж - нещо, което ще повиши конкурентоспособността на Европа и ще подобри качеството на живот в нея. От известно време насам научноизследователската общност изразява загрижеността си, че изпълнението на програмите за научни изследвания и развитието на иновациите не се осъществява с очакваните темпове, което се дължи на изключително сложни бюрократични изисквания. Това създава проблеми най-вече на малките организации, като например малките и средните предприятия, високотехнологични нови предприятия и малки институти, университети и научно-изследователски центрове. Съществува реална потребност от подобряване и рационализиране на финансирането и администрирането на средствата за научни изследвания. Понастоящем съществуват различни правила и процедури за различните инструменти на рамковата програма и това сериозно възпрепятства възможностите на заинтересованите страни да подават заявления. Съгласен съм, че когато разискваме Осмата рамкова програма за научни изследвания, трябва да бъде отделено по-голямо внимание на опростяването на административните процедури, за да се гарантира единно тълкуване и прилагане на правилата и процедурите, използвани във всички програми и инструменти.
<SPEAKER ID="343" NAME="Sebastian Valentin Bodu" LANGUAGE="RO">
Европейският съюз напълно съзнава, че научните изследвания и иновациите са ключови за бъдещето, когато те не само ще създават нови продукти, но и нови работни места и ресурси, а оттам и икономически растеж. Това развитие определено ще спомогне за повишаване на конкурентоспособността на Европа и следователно ще подобри качеството на живот. При тези обстоятелства увеличаването на бюрокрацията, свързана с достъпа до финансиране на участниците в програмите за научни изследвания и иновации, ще спомогне единствено за обезсърчаване на участниците, които вече дават сигнали, че започват да губят доверие в този процес. Настоящата система следва да бъде заменена от система, която вдъхва по-голямо доверие на кандидатите. Положителна крачка би било да се опрости процесът за мониторинг на финансовите и административните аспекти на проектите, като същевременно се консолидира процесът на научна и технологична оценка. На първо място, би могло да се започне с опростяване на процедурите за административен контрол, което ще вдъхне по-голямо доверие на научната общност и деловите среди. Трябва да се определи точното равновесие между доверието и контрола и между поемането на рискове и опасностите, свързани с рисковете, за да се гарантира, че средствата за научни изследвания се управляват правилно.
<SPEAKER ID="344" NAME="Vito Bonsignore" LANGUAGE="IT">
Изказвам поздравленията си за работата на докладчика, г-жа Carvalho. Напълно съм убеден, че науката, иновациите и научните изследвания са основните двигатели на икономическия растеж и създаването на работни места в Европа. Не случайно научните изследвания и иновациите са в основата на инициативата "Европа 2020". Поради тази причина е време Европа да инвестира повече в тези области: за да бъде конкурентен на световната сцена, Европейският съюз трябва да разработва иновативни продукти и модерни услуги. В резултат на това броят на заявленията за финансиране се увеличава ежедневно, което означава, че е необходимо общо опростяване на изискванията за финансова отчетност, както и хармонизиране на настоящите изключително разнообразни правила и процедури. Гласувах в подкрепа на доклада, защото съм съгласен, че трябва да дадем бърз отговор на научноизследователската общност, която категорично настояваше за тези промени. Приемам подхода, възприет от докладчика, за това системата за финансиране да не се основава на резултати, което може да снижи научните амбиции на изследователите, а на научни критерии и следователно на високи научни постижения. Опростяването на административните процедури е един от основните приоритети, по който Европа трябва да вземе мерки, а по-нататъшното интернационализиране на рамковата програма може да създаде нови варианти и възможности за сътрудничество с трети държави, включително и развиващи се страни.
<SPEAKER ID="888" NAME="Maria Da Graça Carvalho" LANGUAGE="PT">
Докладът предлага опростяване на мониторинга на финансовите аспекти и засилване на научната и технологичната оценка посредством партньорска проверка, основана на високи научни постижения. Все пак докладът само маркира началото на процес, който не е прост. Изпълнението на препоръките ще зависи от Комисията и то ще трябва да бъде контролирано и да получи политическа подкрепа от Парламента и Съвета, за да може да изпълни успешно тази задача. В бъдеще процесът на опростяване може да обхване и други европейски програми по-специално структурните фондове. Програми, които имат опростени правила, ще бъдат и по-прозрачни и ефективни. Искам да благодаря и на моите колеги, на г-н Серексe от белгийското председателство, г-жа Гейгън-Куин, и на всички, които участваха в общественото обсъждане, за тяхното съдействие. Задължително трябва да опростим достъпа до средства за научни изследвания, като развием култура на оценяване, основана на партньорството на доверие между участниците, за да укрепим научните изследвания и иновации в Европа, като по този начин ще я превърнем в привлекателно място за живот, работа и развитие.
<SPEAKER ID="345" NAME="Carlos Coelho" LANGUAGE="PT">
Научните изследвания и развойната дейност са от ключово значение за постигането на целите, с които се е ангажирал Европейският съюз съгласно стратегията "Европа 2020". Европейските програми в областта на научните изследвания и иновациите придобиват все по-голямо значение през последните години както по отношение на подадени заявления за тях, така и на отпуснати бюджетни средства. Малките и средните предприятия обаче изпитват трудности да се справят със сложността и бюрокрацията, присъща на тези програми. Достъпът до програмите и подготовката на предложения все още са свързани с много трудности по-специално за организациите, които участват за пръв път; административните тежести при администрирането на проекти и отчетността се считат за твърде големи; средната продължителност на времето между предоставянето на субсидии и изплащането остава твърде голяма. Поради тази причина механизмите, които са част от програмите за научни изследвания, трябва спешно да бъдат осъвременени и опростени, за да бъде опростен мониторингът на финансовите и административните аспекти, като същевременно се засили процесът на научна и технологична оценка. Приветствам инициативата на Комисията да промени настоящото положение и поздравявам докладчика, г-жа Carvalho, за отличната й работа по предлагането на конкретни мерки, които да подобрят настоящата система.
<SPEAKER ID="346" NAME="Lara Comi" LANGUAGE="IT">
Икономиките от мащаба, постигнат от рамковите програми за научни изследвания на Европейския съюз, представляват най-значителният принос на институциите на Европейския съюз към благосъстоянието и дългосрочния растеж на държавите-членки. Това обаче не е достатъчно в момент, когато международната конкуренция е толкова силна. Всъщност постоянно трябва да бъдат наблюдавани резултатите, да се преценява реалната осъществимост на възможностите и да се поддържат близки отношения с научната общност, която създава огромни блага за обществото. Намаляването на бюрократичната тежест и полученото като резултат рационализиране на тръжните процедури ще даде възможност на изследователите да съсредоточат усилията си върху постигането на професионалните си цели, посредством използването на ресурси и умения, които в противен случай биха останали неизползвани. Следва да не забравяме, че тези средства се предоставят, за да се използват ефективно. Макар постигането на резултати да е основен елемент на ефективността, не е приемливо научните изследвания да бъдат възпрепятствани поради това, че изследователите трябва да се справят с бюрократични изисквания със съмнителна целесъобразност.
<SPEAKER ID="347" NAME="António Fernando Correia De Campos" LANGUAGE="PT">
Гласувах в подкрепа на този важен доклад, който цели да опрости правилата, свързани с финансирането и изпълнението на Седмата рамкова програма (РП7). Има широк консенсус в подкрепа на доклада като такъв, защото опростяването е от ключово значение за подобряване на конкурентоспособността и последиците от научни изследвания в Европа. В Съюз, чиято стратегия е съсредоточена върху развитието на икономика, основана на знанията, е изключително важно основният инструмент на Европа за финансиране на научноизследователска и развойна дейност да откликва пряко на нуждите и загрижеността на научната общественост: • да стане програмата по-достъпна; • да бъде по-атрактивно европейското изследователско пространство; • да бъде поставен по-силен акцент върху високите научни постижения; • да има по-стабилна основа за подкрепа за технологични иновации и за трансфер на технологии към европейските дружества. Докладът предоставя на Комисията ясни насоки и възможности за опростяване на Седмата рамкова програма. Комисията следва да продължи да полага усилия за подготовката на бъдещата Осма рамкова програма, като в нея тя трябва да отреди централно място на потребителите. Европейските научни изследвания не могат да продължат да понасят тежестта на процедурните грешки, които до момента съпътстваха рамковите програми.
<SPEAKER ID="887" NAME="Corina Creţu" LANGUAGE="RO">
Подкрепих опростяването на рамковите програми за научни изследвания предвид факта, че те са ключов аспект за осъществяване на научното и образователното развитие. Това от своя страна може да спомогне за създаването на работни места и за насърчаване на икономическия растеж, като по този начин ще бъде повишена конкурентоспособността на Европейския съюз и ще бъде подобрено качеството на живот на неговите граждани. Настоящата система трябва да бъде заменена от система, която вдъхва повече доверие в кандидатите. Повишеният брой заявления за финансиране доведе до повече механизми за контрол в опит да се гарантира, че средствата на Европейския съюз се използват правилно. Трябва да се определи точното равновесие между доверие и контрол и между поемането на рискове и опасностите, които са свързани с рисковете, за да се гарантира, че средствата за научни изследвания на Европейския съюз се управляват правилно от финансова гледна точка. Друга причина, поради която гласувах в подкрепа на доклада, е да бъдат насърчени новите държави-членки в Източна Европа и да им бъде даден знак, че разполагат с възможно най-лесния достъп до съответните средства с цел да повишат равнището на научните си изследвания до това на западните стандарти.
<SPEAKER ID="348" NAME="Ioan Enciu" LANGUAGE="RO">
Гласувах в подкрепа на доклада, защото считам, че определено имаше недостатъци при изпълнението на Седмата рамкова програма (РП7) за научни изследвания, които възпрепятстваха практическото й осъществяване в идеалните условия. Считам, че това предложение от Парламента ще осигури необходимите решения за опростяване на процедурите по разпределянето на безвъзмездните средства и ще активизира участието на малките предприемачи и на тези, които наскоро са станали част от системата, и също така ще постигне по-добро взаимодействие между Седмата рамкова програма и другите европейски фондове, включително структурните фондове.
<SPEAKER ID="350" NAME="Edite Estrela" LANGUAGE="PT">
Подкрепих доклада, защото считам, че научните изследвания имат ключов принос за икономическия растеж, създаването на работни места и за устойчивостта на околната среда. Наред с опростяването, което се предлага в него, Европейският съюз следва да състави подробен план за развиване на изследователската инфраструктура в различните държави-членки с цел да се гарантират равни възможности за достъп до финансиране.
<SPEAKER ID="351" NAME="Diogo Feio" LANGUAGE="PT">
На първо място искам да поздравя г-жа Carvalho за работата й по доклада и за резултатите от гласуването по него както в комисията по промишленост, изследвания и енергетика, така и в Парламента. Разбира се, този успех е резултат от работата и ангажираността й по въпросите на иновациите, научните изследвания и науката. Осъзнавам, че научните изследвания и иновациите имат основен принос за икономическия растеж и създаването на работни места, които са от ключово значение за икономическия растеж на Европейския съюз в настоящия момент и допринасят за стратегията "Европа 2020". Официалният диалог за повече стимули за научните изследвания и иновациите не е достатъчен, за да бъде постигнато това. Както посочва и докладчикът, "в последно време 13 000 изследователи подписаха петиция, с която се иска по-голямо опростяване и доверие при финансирането на научните изследвания в Европейския съюз". Поради тази причина, както посочва и докладчикът, е важно да бъдат предприети стъпки към опростяване на административните и финансовите процедури. Докладът посочва пътя, който трябва да следваме: изразявам надеждата си, че ще се случи именно това.
<SPEAKER ID="352" NAME="Françoise Grossetête" LANGUAGE="FR">
Жизненоважно е да осигурим стимули на изследователите и инвеститорите да останат в Европа. Борбата с изтичането на мозъци трябва да остане приоритет на Европейския съюз.
<P>
За тази цел трябва да реформираме и да опростим администрирането и финансирането на рамковите програми за научни изследвания. Финансовите средства трябва да бъдат разпределяни по-пряко, за да допринасят ползи на нашите предприятия, университети и научноизследователски лаборатории.
<P>
Прекомерно ориентираната към контрол система за финансиране на резултатите от научна дейности е пропиляване на ресурси.
<P>
Както се подчертава в доклада, общата тенденция трябва да е насочена към съкращаване на средната продължителност на времето за предоставяне на безвъзмездни средства и на времето за изплащане, за да се насърчи по-активното участие в тези програми за научни изследвания. От критична важност е да премахнем административните пречки, които възпират ефективното функциониране на тези програми.
<SPEAKER ID="886" NAME="Alan Kelly" LANGUAGE="EN">
С увеличаването на европейските програми за научни изследвания и иновации, както и на кандидатите за финансиране, е важно кандидатстващите за участие да не се натъкват на пречки в хода на процеса и тази мярка за опростяване на програмите е горещо приветствана.
<SPEAKER ID="353" NAME="Petru Constantin Luhan" LANGUAGE="RO">
Подкрепата ми за доклада е продиктувана от три фактора. Първият е връзката с предишната ми дейност. Споменах специалното внимание, което гражданите отделят на научните изследвания в областта на ранното откриване и превенцията на рака. Вече е ясно, че научните изследвания са жизненоважни за подобряване на живота на хората, но при условие, че е налице осезаема връзка. Поради тази причина смятам, че докладът, чиято цел е да опрости начина, по който се предоставят безвъзмездни средства за научни изследвания, развойна дейност и иновации съгласно Седмата рамкова програма, заслужва да бъде подкрепен. Вторият фактор е свързан с важността, която лично считам, че имат малките и средните предприятия като ключови компоненти от икономическото развитие и развитието на конкурентоспособността на Европейския съюз в световен мащаб. Разпоредбите на доклада относно предоставянето на информация и улесняването на участието на малките и средните предприятия, посредством развитието на подхода "единен пункт за контакт с клиента" и пилотния проект за отворен достъп, както и относно провеждането на информационни кампании, ми дадоха основание да приветствам доклада и да го подкрепя с гласа си. Не на последно място приветствам приноса по отношение на бъдещата Осма рамкова програма, която трябва да бъде по-прозрачна, по-гъвкава и леснодостъпна. Похвални са предложенията на доклада относно начина за опростяване, разясняване и оценка на резултатите.
<SPEAKER ID="885" NAME="Nuno Melo" LANGUAGE="PT">
От ключово значение е да бъде опростен достъпът до рамковите програми за научни изследвания, за да бъде създаден стимул за потенциални заинтересовани страни да участват в тях и да се избегне пропиляването на важни финансови средства. Не бива да забравяме, че научните изследвания имат жизненоважен принос за икономическия растеж, за създаването на работни места и за устойчива и екологосъобразна енергия. Поради тази причина е време да координираме националните, регионалните и европейските политики в областта на научните изследвания, за да няма съществени пречки за намиране на рентабилни решения. Предвид казаното, трябва да предприемем стъпки, насочени към по-голямо опростяване и хармонизиране на правилата и процедурите, защото опростяването не е само изолирана цел, а по-скоро начин да се гарантират привлекателността и достъпността на финансирането на научни изследвания от страна на Европейския съюз.
<SPEAKER ID="354" NAME="Louis Michel" LANGUAGE="FR">
Има все по-нарастващ песимизъм сред изследователи, изследователски институти, университети и предприятия по отношение на рамковите програми за научни изследвания, което се дължи на сложността на тръжната процедура на Европейската комисия. Все пак Стратегията 2020 цели да подобри рамковите условия и достъпа до финансиране за научни изследвания и иновации, за да гарантира, че новаторските идеи могат да се превърнат в стоки и услуги, които да създават растеж и работни места. Поради тази причина в интерес на ефективността и с оглед на насърчаването на научни изследвания от най-високо качество беше много препоръчително да бъде опростено изпълнението на рамковите програми за научни изследвания. Наложи се да предприемем тези мерки, за да продължим да бъдем привлекателно място с цел да привлечем и да запазим най-добрите учени в Европа и за да останем конкурентоспособни в световната икономика. Приветствам проектодоклада, който се стреми да насърчи постигането на равновесие между доверие и контрол, между поемането на рискове и предотвратяването на опасности, като в същото време се гарантира разумно финансово управление.
<SPEAKER ID="884" NAME="Alexander Mirsky" LANGUAGE="LV">
Съгласен съм, че трябва да опростим финансирането на тези програми, но при едно условие - след постигането на резултат, той трябва да може да се предоставя безплатно на всички държави от Европейския съюз. В противен случай, ще се случи следното: една държава от Европейския съюз ще осъществява изследователския проект със средства от структурния фонд на Европейския съюз и следователно с общи ресурси на Европейския съюз, но след това, след като е налице резултат - било то нов продукт или нова технология - тя ще го продаде на други държави-членки на Европейския съюз. Това е неприемливо. Важно е всички, които участват във финансирането, да имат възможност да разполагат с резултатите от изследователските проекти, осъществени с общи средства на Европейския съюз, без да заплащат за това.
<SPEAKER ID="355" NAME="Andreas Mölzer" LANGUAGE="DE">
По време на икономическата криза, която настъпи като резултат от финансовата криза, между 4 млрд. евро и 5 млрд. евро от бюджета на Европейския съюз беше пренасочен към енергийни проекти от други фондове за субсидии, които все още разполагаха с налични средства, за да бъде подпомогнато възстановяването на икономиката. Както Комисията обясни в своето представяне на енергийната стратегия до 2020 г., необходими са инвестиции от 1 трилион евро, за да се осъвремени остарялата електропреносна мрежа в Европа през следващите няколко години. Очакванията са, че потребителите ще трябва да заплатят разходите за това, а не енергийният сектор. Важен фактор в това отношение ще бъдат научните изследвания в областта на енергетиката, при условие че те са съсредоточени върху действително по-рентабилни технологии. Трябва да престанем да акцентираме върху ядрената енергия, която освен че създава риск от екологични катастрофи, в никакъв случай не е рентабилна, ако в нея бъдат включени големите разходи за окончателното съхранение - проблем, който все още не е решен. Трябва да насочим вниманието си към зелени технологии. Гласувах в подкрепа на доклада.
<SPEAKER ID="883" NAME="Franz Obermayr" LANGUAGE="DE">
Докладът цели да опрости процедурите и да намали разходите. Той също така ще създаде стимули за по-активно участие на частния сектор. Поради тази причина подкрепих доклада.
<SPEAKER ID="882" NAME="Alfredo Pallone" LANGUAGE="IT">
Живеем в глобална икономика, в която конкуренцията вече не се представлява от местни, национални или европейски предприятия. Нашите предприятия, изследователи, учени и университети се оказват в конкуренция в световен мащаб с пазари, които разполагат с огромни ресурси и които често пъти имат много по-малки разходи от нашите. Поради тази причина трябва да инвестираме повече в иновации и научни изследвания и по-малко в ръчен труд, който в голямата си част е неквалифициран, тъй като разходите ни никога няма да бъдат конкурентни на тези, които имат новите икономически сили. Трябва да създадем нови, висококвалифицирани работни места, да насърчим устойчивата мобилност, да подобрим образованието и техническите умения и да ги координираме с нуждите на пазара на труда. Изразявам надеждата си, че следващата рамкова програма ще успее да осигури всички необходими ресурси, за да гарантира, че Европейският съюз има водеща позиция в този сектор, че е винаги на гребена на вълната и че може да привлича ресурси и човешки капитал. Това е действителното предизвикателство в дългосрочен план.
<SPEAKER ID="356" NAME="Maria do Céu Patrão Neves" LANGUAGE="PT">
Горещо приветствам приемането на доклада, защото предвид факта, че той съдържа мерки за насърчаване на научните изследвания и иновациите, които са двигателите на настоящия и бъдещия растеж на Европейския съюз, той изразява общото мнение на хората, за които той ще има най-голямо значение: необходимостта от опростяване и мониторинг на административните аспекти на проектите, като същевременно се засили процесът на научна и технологична оценка.
<P>
Докладът на Европейския парламент следва да бъде внимателно обсъден по време на исканото опростяване на Седмата и Осмата рамкови програми за научни изследвания, технологично развитие и демонстрации и на всички програми, насърчавани от Европейската комисия в областта на науката и научните изследвания.
<SPEAKER ID="357" NAME="Aldo Patriciello" LANGUAGE="IT">
Приветствам мерките за опростяване, които вече бяха въведени от Комисията при изпълнението на Седмата рамкова програма, и подкрепям усилията на Комисията за постигане на по-голяма степен на опростяване и изясняване на правилата с цел да бъде избегната появата на различни тълкувания и да се намали рискът от грешки, като по този начин ще бъдат намалени разходите за одит. Настоящите правила трябва да бъдат опростени и изяснени. Изразявам съжалението във връзка с изключително голямото нарастване на броя на изследователските организации, на моделите за сътрудничество и на механизми за управление, както и във връзка с произтичащата сложност, което води до проблеми по отношение на прозрачността пред бюджетния орган и до различно отношение към бенефициерите.
<SPEAKER ID="358" NAME="Rovana Plumb" LANGUAGE="RO">
Науката, образованието и иновациите са стълбът на икономическия растеж и създаването на работни места. За да разработва нови продукти и услуги, Европа трябва да инвестира в иновациите. Научните изследванията и иновациите са в основата на стратегията "Европа 2020". Все пак особено трудно е за малките организации - МСП, високотехнологични нови предприятия и малки институти, университети и научно-изследователски центрове - да се справят с тази комплексност на процедурите, която съпътства достъпа до средства, целево заделени за този сектор. Научната общност настоятелно призовава за хармонизиране на правилата и процедурите и за общо опростяване на изискванията за финансова отчетност. В последно време 13 000 изследователи подписаха петиция, с която се иска по-голямо опростяване и доверие при финансирането на научните изследвания в Европейския съюз. Със сигурност е необходимо да се опростят механизмите, включени в Рамковата програма за научни изследвания, технологично развитие и демонстрации, РП7 и РП8 и всички програми за научни изследвания и иновации на Европейската комисия.
<P>
Считам, че са необходими далеч по-активни научноизследователски дейности, за да измерим въздействието на политиките в областта на околната среда и климата върху заетостта и искам Комисията да отдаде приоритетно значение на тази област като част от Осмата рамкова програма.
<SPEAKER ID="881" NAME="Paulo Rangel" LANGUAGE="PT">
В началото бих искал да подчертая отличната работа на моя колега, г-жа Carvalho, което ми дава възможност да я поздравя публично. Предвид ключовата роля, която научните изследвания имат за икономическото развитие и създаването на работни места, е важно на всяка цена да бъдат избегнати прекомерната бюрокрация и неоправданите забавяния, които възпират участието на научната общност. Ето защо приветствам представените предложенията за опростяване, които целят да се увеличи привлекателността и достъпността на финансирането на Европейския съюз за научноизследователска дейност.
<SPEAKER ID="359" NAME="Teresa Riera Madurell" LANGUAGE="ES">
От 1984 г. насам последователните рамкови програми за научни изследвания и технологично развитие бележат значително развитие, като в същото време има растеж както по отношение на бюджета, така и на областите, включени в тях, което определено е положителен факт. Това обаче се случва за сметка на толкова сложни правила за участие, че се застрашава сътрудничеството на най-добрите ни изследователи. Докладът представя исканията на научната общност в по-цялостен и представителен вид, както и изводите от семинара по въпросите на опростяването, който испанското председателство организира през февруари. Поради тази причина подкрепих доклад, който консолидира набор от принципи и насоки за действие, като например тясното обвързване на въпроса с бъдещето на финансовите перспективи след 2013 г., извършвания веднъж на три години преглед на Финансовия регламент и прилагането на допустим риск от грешки в областта на научните изследвания, като всички заедно ще бъдат от съществено значение за подготовката на Осмата рамкова програма. Все пак има и друг набор от не толкова значителни мерки за опростяване, които можем да въведем в текущата рамкова програма като вид добра практика, която не само ще улесни участието на текущите бенефициери, но съм убедена, че също така ще засили това участие.
<SPEAKER ID="360" NAME="Raül Romeva i Rueda" LANGUAGE="EN">
Ние от групата на Зелените/Европейски свободен алианс подкрепихме доклада, най-вече защото той включва някои от въпросите, които считаме за приоритетни, като например организациите на гражданското общество. Вж. доклада Бузек относно Седмата рамкова програма, изменение 278 (приложение I, глава IV - Капацитети - Научни изследвания в полза на МСП - Дейности - параграф 1, тире 2a (нов)), в което се казва, че трябва да бъдат подкрепяни организациите на гражданското общество или мрежите на организациите на гражданското общество при възлагането на научни изследвания от извършващите научни изследвания; да има отворени стандарти; да бъде намалена загубата на време, което изследователите отделят за бюрократични процеси; че опростяването е от ключово значение за всички малки участници, включително малките и средните предприятия, но организациите на гражданското общество не трябва да бъдат забравяни; да се отвори науката и хранилищата (препратка към Берлинската декларация); да има стремеж към взаимното допълване между Рамковата програма, Програмата за конкурентоспособност и иновации; че международното сътрудничество с развиващите се страни може да създаде необходимост от специфични правила.
<SPEAKER ID="361" NAME="Oreste Rossi" LANGUAGE="IT">
Приветствам доклада, защото той има за цел да подкрепи областта на изследванията с перспектива за икономически растеж, посредством опростяване на процедурите за изпълнение на програмите на Европейския съюз. Важно е да бъдат рационализирани етапите на достъп до програмите в съответствие с принципите на прозрачност, простота, последователност и правна сигурност, да бъдат облекчени малките и средните предприятия, университетите, изследователските институти и местните органи. Създаването на уебсайт за участниците в научни изследвания ще им даде възможност за бърз достъп до информация за програмите и ще подобри координацията с трети страни, посредством обмен на най-добри практики.
<SPEAKER ID="362" NAME="Joanna Senyszyn" LANGUAGE="PL">
Подкрепих доклада относно опростяването на изпълнението на рамковите програми за научни изследвания. Без опростяване на административните формалности на тръжната процедура и на процедурата за изпълнение не може да има ръст на участието на частния сектор в рамковите програми. Предвид ключовия критерий за оценка - сътрудничество на промишлеността с науката - проекти, които не предвиждат участие на партньори от сектора на малките и средните предприятия, имат малък шанс да бъдат осъществени.
<P>
Освен това един от най-честите проблеми е изборът на чуждестранни партньори за проекти. В това отношение е от ключово значение Комисията да продължи да оказва помощ. Най-съществената пречка пред изграждането на икономика, основана на иновациите, е фактът, че хората не знаят за съществуването на Седмата рамкова програма - или че са резервирани спрямо нея. Сложните процедури водят до това много институции да съсредоточават усилия си предимно върху получаване на финансиране от структурните фондове. Настоящите постижения на полските групи (според оценката на националната контактна точка на Полша въз основа на данни, предоставени от Европейската комисия) са незадоволителни. Коефициентът на успешно участие на полските групи е 18,56%, а предоставените субсидии са 13,72%, в сравнение със средното за Европейския съюз 22,28% и съответно 20,56%. Това е огромен пропуск за полската наука, тъй като тя разполага с огромен изследователски потенциал и отлично подготвени научни специалисти. Трябва да се използват по-добре възможностите, които предоставя Седмата рамкова програма. Опростяването на изпълнението на Седмата рамкова програма ще допринесе за повишаване на иновативността и конкурентоспособността на икономиката на Европейския съюз на световната икономическа сцена.
<SPEAKER ID="880" NAME="Salvatore Tatarella" LANGUAGE="IT">
Днес гласуваме по важен документ относно опростяване на процедурите за достъп до рамковите програми за научни изследвания и иновации. Трябва да подкрепим опростяване и стандартизиране на законодателната рамка на европейските програми за научни изследвания. Всъщност науката, образованието и иновациите са в основата на икономическото съживяване и създаването на нови работни места. Трябва да инвестираме в научни изследвания и иновации, за да можем да се съсредоточим върху нови продукти и услуги, които да направят Европа по-конкурентна и в същото време ще подобрят качеството на живот на европейските граждани. През последните години европейските програми за научни изследвания и иновации значително разшириха обхвата си. Това доведе също така до повече правила и административни процедури, които на свой ред създадоха по-големи трудности за участие в европейски търгове. Чрез този документ ние настоятелно призоваваме Европейската комисия да премахне пречките и спешно да започне да опростява правилата за достъп до средства за финансирането на изследвания. Подкрепих резолюцията с надеждата, че ще има по-единни процедури, които да дадат възможност за по-лесен и открит достъп до европейско финансиране, което в голямата си част често остава неизползвано отчасти поради процедурни трудности.
<SPEAKER ID="363" NAME="Viktor Uspaskich" AFFILIATION="ALDE">
в писмена форма. - (LT) Госпожи и господа, не може да има иновации без научноизследователски познания. Иновации, обвързани с най-съвременните образователни и научни постижения, е един от двигателите за създаване на работни места и икономически растеж. Европа трябва да инвестира в иновации, за да развива нови продукти и услуги. Поради тази причина, както правилно посочва докладчикът, е важно да спомогнем за опростяването на механизмите, свързани с рамковите програми за научни изследвания. Координирането на правилата и процедурите, както и опростяването на финансирането на научни изследвания и администрирането им, трябваше да бъде направено отдавна. Повечето малки организации (високотехнологични нови предприятия и университети и научноизследователски центрове) изпитват трудности да се справят със сложността на настоящите правила. Според тазгодишния Сравнителен анализ на европейските иновации, който прави сравнение на постиженията в областта на иновациите на всички държави-членки на Европейския съюз, резултатите на Литва са под средното за 27-те държави-членки на Европейския съюз. Тя все пак демонстрира добър напредък и има голям потенциал - Литва разполага с една от най-бързите интернет връзки и една от най-високите степени на навлизане на мобилни телефони в света. Поради тази причина е много важно да продължим да инвестираме в развитието на технологии и да подобрим изпълнението на националните и европейските цифрови програми. Това ще направи Европа по-конкурентоспособна и ще подобри качеството на живот.
<SPEAKER ID="364" NAME="Hermann Winkler" LANGUAGE="DE">
Искам да поздравя докладчика за задълбочения и изключително успешен доклад. Тя подчертава няколко области на подобрение, свързани с опростяването на административните процедури. С удоволствие подкрепих доклада. Искам да засегна накратко един аспект, който често се разисква от малките и средните предприятия в региона, който представлявам, а именно езиковият въпрос. Много дружества, които отговарят на условията за кандидатстване за европейски субсидии и чиито идеи ще допринесат добавена стойност в европейски мащаб, нямат необходимите езикови умения, за да се справят с процеса на кандидатстване на английски език. В насоките за Седмата рамкова програма, под заглавието на раздела за съвети за успешно кандидатстване, е поместен текст, който казва, че макар да е възможно заявление да бъде подадено на който и да е от официалните езици на Европейския съюз, заявленията трябва винаги да са подадени на английски език. Това означава, че проект, за който има заявление, което не е на английски език, няма никакъв шанс например, дори ако общият работен език на въпросната група от дружества не е английски. За да се намали административната тежест за дружествата, към които са насочени тези програми за субсидиране, Европейската комисия следва да промени начина, по който заявленията за проекти се разглеждат от нейните експерти, така че поне на първоначалния етап документацията по проекта да може да бъде представяна на един от трите работни езика на Комисията.
<SPEAKER ID="879" NAME="Anna Záborská" LANGUAGE="SK">
Гласувах в подкрепа на доклада, защото не можем да натоварваме най-високотехнологичните ни институти с непоносима административна тежест, ако искаме подкрепата ни за европейските научни изследвания да бъде ефективна. Все пак текстът на резолюцията и разискването по него отново потвърдиха мнението ми, че публични средства следва да бъдат използвани за осигуряване на основни обществени услуги; други дейности, включително научноизследователски и предприемачески дейности, следва да бъдат финансирани от частни източници. Ролята на Парламента следва да бъде ограничена до две области. Първата е създаването на основна законодателна рамка, която да улеснява този вид дейност. Ако искаме от днешната резолюция да опрости механизмите и инструментите, използвани в настоящата система за публични безвъзмездни средства, вземаме мерки за коригиране на резултата, а не за причината за проблема. Това е така, защото проблемът са именно публичните безвъзмездни средства. Втората област е свързана с правата на държавите-членки на Европейския съюз. Ако някои държави забранят използването на човешки ембриони за изследователски цели, такива изследвания не следва да бъдат финансирани от общите средства на Европейския съюз. Това е все едно да се взимат пари от заклет непушач и да се дават като субсидия за отглеждане на тютюн. Подкрепям опростяването на процедурите за подкрепа на научните изследвания. Струва ми се, че следва да насочим усилията си към създаване на благоприятни условия за онези, които желаят да инвестират в нови технологии и иновации, а не да разискваме допустимите разходи и счетоводните процедури.
<SPEAKER ID="366" NAME="Luís Paulo Alves" LANGUAGE="PT">
Аз гласувах в подкрепа на предложението за резолюция, тъй като животновъдството преминава през изключително труден период в резултат от увеличените цени на храните за животни. Вероятно отново сме в процес на създаване на стоков балон. Цените на международния пазар вече са се увеличили със средно повече от 16% от юни. Никога не е имало толкова много преговори на пазара на фючърси, нито са били замесени толкова много пари. Изключително ниските лихвени проценти и твърде многото пари в търсене на добри сделки водят до увеличаване на финансовите спекулации при фючърсните договори без никаква връзка с реалната икономика. Цифрите за най-голямата борса на зърнени култури в света, Чикагската търговска борса, са впечатляващи и се чупят рекорди на трансакциите за закупуване на соя, царевица и пшеница. Практическият резултат е прехвърлянето на това увеличение към реалните пазарни цени, дори в година, в която зърнените култури са налични в големи количества. Увеличението на цените на фуражите вреди ужасно на вече трудното положение на много от животновъдните ни стопанства, които няма да могат да прехвърлят увеличението на това, което продават, поради кризата и е малко вероятно да са в състояние да го поемат.
<SPEAKER ID="878" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на доклада. Европейските производители трябва да спазват най-строгите правила в света по отношение на безопасността и качеството на храните, околната среда, здравето на животните и хуманното отношение към тях и условията на труд, което повишава значително разходите на производителите, като ги поставя в неблагоприятно положение по отношение на конкуренцията с производителите от трети държави. Животновъдният сектор на ЕС е изправен пред сериозни проблеми, включително покачващи се цени на суровини като гориво и торове, високата цена на спазването на регламентите на ЕС, по-силна конкуренция от страна на вноса от трети държави, ниските цени, които получават земеделските производители за месни продукти. За да се защитят европейските производители и този важен за икономиката сектор, Европейската комисия трябва да гарантира, че след 2013 г. общата селскостопанска политика се финансира по подходящ начин, за да се гарантира жизнеспособността на всички земеделски производители в ЕС, включително животновъдите, и че съществуват условия за лоялна конкуренция.
<SPEAKER ID="367" NAME="Elena Băsescu" LANGUAGE="RO">
Гласувах в подкрепа на тази резолюция относно кризата в животновъдния сектор, тъй като считам, че механизмите за управление на пазара на животновъдния сектор трябва да се засилят. Предвид това трябва да се приложат мерки за ограничаване на въздействието от нестабилността на цените и спекулациите. Считам, че пазарните инструменти трябва да гарантират подходящи доставки на зърнени култури за фуражи. В тази връзка Европейската комисия следва да предложи гъвкави пазарни механизми с цел да се предостави по-бърз отговор. По мое мнение, е важно за Европейския съюз да разполага с инструмент за глобална оценка на пазарните тенденции. Новата Европейската служба за външна дейност би могла да предостави изключително подходящ инструмент, който да спомогне за посрещането на стратегическите промени в третите държави и да насърчи европейския селскостопански модел по целия свят. Бих искала да приключа, като посоча, че трябва да се извърши оценка на икономическото въздействие от въвеждането на новите разпоредби по отношение на хуманното отношение към животните и текущото законодателство следва да бъде изцяло приложено преди въвеждането на нови разпоредби.
<SPEAKER ID="368" NAME="Lara Comi" LANGUAGE="IT">
Ние трябва да се гордеем с пазарния икономически модел, развит в Европа през десетилетията. По отношение на първичния сектор, в много региони преходът от икономика, основана преди всичко на обработваема земя и животновъдство, към икономика, основана по същество на услуги, е бил правилно управляван. Управлението на този преход е било подкрепено с публична намеса, проектирана да насърчи стабилността на доходите за предприятията и да освободи от конкурентен натиск цените на храните. Чрез приемането на здравословни и балансирани хранителни режими могат да се спасят много животи, както и да се спестят значителни разходи за здравеопазване. Статистиката също така предоставя на вниманието на всеки нови проблеми. Имам предвид защитата на доставките на храни, фактор, с който всичко друго е неизбежно свързано, и качеството и баланса на храните, които ще бъдат налични на пазара през следващите години. Трябва да спомена доходите на хиляди семейства, които се изхранват с постъпленията от тези дейности, субсидирани от ЕС. Приветствам факта, че в този доклад са разгледани основните проблеми в животновъдния сектор и съм убедена, че ще продължат да бъдат получавани задоволителни резултати в полза на общественото здраве и европейските потребители.
<SPEAKER ID="877" NAME="Corina Creţu" LANGUAGE="RO">
Тенденциите на пазара на храни през последните години се характеризират със серия от парадокси. Един от тези парадокси е, че докато цените на храните в магазините се увеличават, селскостопанските производители, включително животновъдите в ЕС, са изправени пред криза на доходите, която застрашава съществуването на техните стопанства и води до обедняването им. Ние трябва да сме наясно, че високите стандарти за качество, наложени на животновъдите, имат своята цена. Когато конкуренцията от внос от трети държави, които не налагат същите високи стандарти, не се държи под контрол - нека ви припомня инцидента със сухо мляко от Китай, заразено с меламин - тези разходи ще причинят спад в производството на ЕС в тази област. Правят се неподходящи жестове в полза на животновъдите. Ето защо намерението на Комисията да предостави количество зърнени култури е само една стъпка, имаща за цел да подпомогне сектора, която трябва да бъде последвана и от други. Следователно считам, че съдържащите се в резолюцията препоръки, ако се приемат от Комисията и приложат, ще отговорят на исканията на животновъдите. Именно поради тази причина аз гласувах в подкрепа на доклада.
<SPEAKER ID="369" NAME="Vasilica Viorica Dăncilă" LANGUAGE="RO">
Европейските производители се намират в неконкурентно положение по отношение на производителите от трети държави, тъй като техните производствени разходи са по-високи, което до голяма степен се дължи на изискването да отговарят на изключително високите стандарти за здравето на животните и хуманното отношение към тях, продоволствената сигурност, опазването на околната среда и условията на труд. Като се има предвид този факт, считам, че Европейската комисия трябва активно да гарантира подходящи доставки на зърнени култури за фуражи.
<SPEAKER ID="876" NAME="Luigi Ciriaco De Mita" LANGUAGE="IT">
Ролята на развитието на селските райони е съществена за запазване на териториите ни живи както поради техния краен продукт, така и поради това, че той е толкова широко разпространен. Разглеждан в този смисъл, животновъдният сектор е сред най-важните за общностите ни. Действително освен хранителните и икономически аспекти (въпреки че са от значение и по отношение на които качеството на продуктите се гарантира от екологично устойчиви техники) земеделието представлява най-широко разпространената форма на трудова дейност, защита и развитие на селските райони. Ето защо Европейският съюз, включително посредством общата селскостопанска политика и преди всичко в своята реформа след 2013 г., и всяка държава-членка следва да насърчат продължителното му съществуване, не само чрез предлагане на иновативни техники за земеделие и икономически и екологично устойчиво управление, но също така чрез засилване на по-всеобхватната им роля на покровители на околната среда и земята, като ги защитават от кризата на пазара чрез намаляване на производствените разходи, чрез най-доброто използване на техните продукти и по-добра организация на пазара. Считам, че докладът относно кризата в животновъдния сектор на ЕС, във връзка с който гласувахме, работи в тази насока.
<SPEAKER ID="875" NAME="Marielle De Sarnez" LANGUAGE="FR">
Пазарите следва да бъдат управлявани чрез действителните складови наличности и нужди, а не чрез спекулация; това е посланието, което Европейският парламент иска да изпрати до Европейската комисия чрез приемането на резолюция относно кризата в животновъдството на Европейския съюз. За Парламента следващата реформа в общата селскостопанска политика ще трябва да вземе предвид въпроса с доходите на земеделските производители, който все по-често е предмет на последствията от спекулация със стоки и дистрибутори, злоупотребяващи с тяхното господстващо положение. Освен еднократния отговор на рязкото покачване на цените на зърнените култури, което доведе до кризата в животновъдния сектор, Парламентът иска да повдигне въпроса за мястото, което Европейският съюз иска европейското земеделие да заема на световния пазар, а именно, производство съгласно строги стандарти, наложени на търговските ни партньори, за да е налице лоялна конкуренция.
<SPEAKER ID="370" NAME="Diogo Feio" LANGUAGE="PT">
Както предупредих многократно, прекомерното регламентиране на ЕС би могло бързо да стане фактор, който да изостри конкурентоспособността в някои сектори, а животновъдният сектор е един от тях. Не мога да забравя британския земеделски производител, който говори в тази парламентарна зала за трудностите, които е изпитал, когато е разбрал, че месото от неговите животни не е конкурентоспособно на пазара поради наложените му от законодателството изисквания. Това е рискът, който ние поемаме, и той е добре определен в предложението. Също така е ясно, че кризата в сектора би могла да доведе до значителен спад в производството на месо на територията на ЕС, което от своя страна ще доведе не само до изчезването на малките и средните производители, но също така и до криза с предлагането на пазара, увеличени цени и по-голяма зависимост от вноса. Не мога да забравя производството на мляко, което е важен въпрос за Португалия, ето защо бих ви припомнил, че земеделските производители критикуваха силно, както и се противопоставиха твърдо и трайно на политиката на бившия член на Комисията, г-жа Фишер-Бьол, по отношение на квотите за мляко. Поради тази причина отново настоятелно призовавам Комисията да преразгледа този въпрос.
<SPEAKER ID="371" NAME="João Ferreira" LANGUAGE="PT">
В подложената на гласуване резолюция се признава сериозната криза, в която се намира животновъдния сектор, влошена допълнително от увеличението на цените на зърнените култури, и се призовава Комисията да внесе предложения за мерки, които биха могли да подкрепят сектора. В нея също се призовават Комисията и Съветът да гарантират, че общата селскостопанска политика след 2013 г. ще разполага с достатъчно финансиране, за да се гарантира жизнеспособността на всички земеделски производители в ЕС. Въпреки това, защитавайки насоките, които доведоха до проблемите, пред които понастоящем е изправен сектора, и по-специално малките и средните производители, става ясно че тя силно, дори изцяло противоречи на интересите на тези производители. В резолюцията отново се защитава земеделие и производство на храни, които да бъдат подчинени на конкурентен и свободен пазар. Тя също така се предупреждава за спекулация с хранителни продукти, която се случва, но има ограничение до призива за борба срещу прекомерната спекулация и следователно счита, че спекулацията с хранителните продукти може да продължи, при условие, че не е прекомерна. От наша страна, ние посочихме това преди и го посочваме отново - необходимо е да премахнем системата, при която храната се разглежда само като поредната стока и се позволява спекулация с хранителни продукти; това води до експлозивни ситуации на зависимост от храната и променливост на цените, както се случва.
<SPEAKER ID="874" NAME="Lorenzo Fontana" LANGUAGE="IT">
Кризата в животновъдния сектор е особено повлияна от увеличението на цените на зърнените култури (преди всичко в Италия и Испания, тъй като в държави като Обединеното кралство тревопасните животни са най-широко разпространени) и последващото увеличение на производствените разходи. Тенденцията за намаляване в сектора също се дължи отчасти на обема на вноса от трети държави. Проблемите в сектора биха могли да изложат на риск безопасността на храните в ЕС и доставките на месо за гражданите му. Ето защо съм съгласен със съдържанието на предложението за обща резолюция и ще гласувам в подкрепа. По-конкретно, считам, че трябва да въведем механизми за контрол на пазара и да обърнем по-голямо внимание на съдържанието на двустранните споразумения, сключени с трети държави, какъвто е неотдавнашният случай Меркосур.
<SPEAKER ID="372" NAME="Peter Jahr" LANGUAGE="DE">
Много животновъдни стопанства в Европейския съюз се намират в трудно положение. Това се дължи основно на значителното увеличение на цените на зърнените култури и следователно на фуражите. Поради тази причина за нас е важно да предприемем мерки, които ще помогнат на животновъдите да излязат от този труден период в по-силна позиция. Освен увеличаването на цените на фуражите два въпроса са особено важни за мен. Първият е, че високите европейски продуктови стандарти и стандарти за безопасност, на които животновъдните ни стопанства трябва да отговарят, трябва да се прилагат за вносните продукти, които се продават в Европейския съюз. Това би помогнало да се гарантира, че европейските земеделски производители не се намират в сериозно неблагоприятно положение по отношение на конкуренцията с производителите от трети държави и в същото време би гарантирало, че всички продукти, продавани в Европейския съюз, са с високо качество. Вторият въпрос е за опростяването и предоставянето на повече прозрачност на селскостопанската политика. Ненужното регламентиране отнема много време и струва много пари. Ето защо е важно то да бъде отстранено. Това действително би улеснило живота на всичките стопанства на територията на Европейския съюз. Предложението за резолюция, внесено от комисията по земеделие и развитие на селските райони, включва много добри предложения от този вид, които ще доведат до постоянно подобрение на положението на животновъдните стопанства. Очаквам да ги видя отразени в бъдещите дейности на Комисията.
<SPEAKER ID="373" NAME="Karin Kadenbach" LANGUAGE="DE">
Разочарована съм, че изменения 1 и 2 бяха приети с мнозинство в Парламента. Въпреки, че самите ние причинихме прекъсване на предлагането, не трябва да позволяваме нашият селскостопански отрасъл да бъде заразен с ГМО. Приемането на неразрешени ГМО и установяването на прагови стойности за случайно наличие на ГМО, които все още не са разрешени в Европейския съюз и които все още не са преминали пълни научни изпитвания, доведоха до множество разрешения за ГМО в САЩ, и по-специално в развиващите се страни. Капацитетът за изпитвания в тези държави води до повишен риск от увреждане на здравето и околната среда Държавите извън ЕС понастоящем имат нарастващо въздействие върху практиките за издаване на разрешения в рамките на ЕС, като резултатът от това е постоянен спад в равнищата на безопасност за здравето и околната среда на разрешените ГМО. Освен това по отношение на изменение 3, което беше прието, аз не съм на мнение, че настоящата забрана на месното и костното брашно за непреживни животни следва да се преразгледа. Това би повишило не само потенциалния риск, породен от генното инженерство в областта на земеделието, но също така и потенциалния риск от ново огнище на спонгиформна енцефалопатия при говедата (СЕГ). Аз считам обаче, че този доклад играе полезна обща роля при изтъкване на кризата в животновъдния сектор на ЕС.
<SPEAKER ID="374" NAME="Elisabeth Köstinger" LANGUAGE="DE">
Настоящото положение в животновъдния сектор е много трудно и някои области не са печеливши поради високите производствени разходи. От една страна, потребителите плащат на земеделските производители по-ниски цени, докато, от друга, производителите са изправени пред големи колебания на цените на фуражите. За нас е важно да предотвратим сериозната криза в животновъдния сектор чрез незабавно използване на наличните инструменти за стабилизиране на пазара. Друг фактор, който има въздействие върху европейските земеделски производители, е нарастващата конкуренция от трети държави, където производствените разходи са по-ниски, и засилващата се тенденция в търговската политика да се обменят по-големи количества вносни храни срещу услуги, без поне да се изискват същите производствени стандарти. Подкрепям резолюцията, която призовава да се предприемат специални мерки в полза на животновъдния сектор. Бих искала да благодаря на г-жа Herranz за нейната инициатива. На фона на трудното положение на пазара и на предприетото обсъждане относно бъдещето на селскостопанската политика на ЕС Парламентът трябва да поеме ясен ангажимент да предостави необходимата сигурност във всички области на селскостопанското производство, за да им позволи да планират бъдещето.
<SPEAKER ID="873" NAME="Giovanni La Via" LANGUAGE="IT">
От известно време европейските земеделски производители се намират в състояние на сериозна криза. Гласувах в подкрепа на резолюцията именно с цел да се проправи път, който скоро ще доведе до повторното стабилизиране на доходите на тези хора, които са направили животновъдството работата на живота си. Единствено хората, които вярват в своята работа, понастоящем приемат тези застрашителни условия, като често се намират в трудно положение и трябва да купуват техните средства за производство на много високи цени. В тази връзка позволете ми да изразя искрената си съпричастност към всички земеделски производители от областите в Италия, засегнати от последното наводнение, с надеждата, че резолюцията, която гласуваме днес, може да допринесе за тяхното възстановяване, като им предостави задоволителен начин на живот и работа.
<SPEAKER ID="375" NAME="Astrid Lulling" LANGUAGE="DE">
Европейският животновъден сектор понастоящем претърпява сериозна криза, тъй като увеличаващите се стремглаво производствени разходи доближават все повече и повече европейските производители до прага им на оцеляване.
<P>
Тези много високи производствени разходи са пряко свързани с високите цени на фуражите и зависимостта ни от трети държави по отношение на зърнените култури и богатите на протеин култури.
<P>
Очаквам от Комисията да включи в своето напредничаво законодателно предложение относно бъдещето на общата селскостопанска политика (ОСП) ефективни пазарни инструменти и необходимото финансиране, за да се гарантира, че пазарът на фуражи и зърнени култури остава стабилен и за да се гарантира сигурността на земеделските производители, с цел да могат да планират бъдещето.
<P>
Също така ни е необходим европейски план в областта на протеините, който да насърчава отглеждането на богати на протеин и зеленчукови култури и да намалява зависимостта на сектора на млечни продукти по отношение на този стратегически тип фуражи.
<P>
Освен това ние трябва да засилим мерките за подкрепа на животновъдството в необлагодетелстваните области, включително Люксембург.
<P>
Комисията следва да предприеме предпазен подход в предложенията си относно производството на мляко, тъй като 70% от производството на червено месо в ЕС е от млекодайни крави.
<P>
В Европа ние разполагаме с най-строгите в света разпоредби за хуманно отношение към животните и хигиенни разпоредби. Ето защо аз съм на мнение, че същите изисквания трябва да се прилагат за вносните храни, за да се намали неблагоприятното положение, в което се намират производителите ни, причинено от нелоялна конкуренция.
<SPEAKER ID="376" NAME="Véronique Mathieu" LANGUAGE="FR">
Животновъдният сектор понася последствията от строгите правила, изисквани от институциите ни, най-строгите правила в света по отношение на безопасността и качеството на храните, околната среда, здравето на животните и хуманното отношение към тях. За съжаление, кризата в този сектор понастоящем има отрицателно въздействие, което води до значителна загуба на доходи за производителите, към което ние не можем да се отнасяме с безразличие. Най-малкото, което следва да обещаем и точно това очакват производителите, е реципрочност на тези правила върху вноса. Когато рано или късно, безопасността на храните е въпрос на глобална загриженост, Европа трябва да реагира, за да поддържа жизнеспособността на животновъдството, когато то е застрашено. Тази инвестиция в бъдещето е от жизненоважно значение. Поради тази причина икономическото въздействие на изискваните правила, а именно законодателството относно хуманното отношение към животните, трябва да се оцени и включи в дългосрочното планиране за бъдещето на селскостопанския сектор, и по-конкретно на животновъдния сектор.
<SPEAKER ID="872" NAME="Nuno Melo" LANGUAGE="PT">
Гласувам в подкрепа на тази резолюция, тъй като увеличените разходи за производствени фактори и разходите, присъщи на спазването на регламентите на ЕС, понастоящем правят европейското животновъдство нерентабилно: цените, получени от някои земеделски производители за основни продукти на месна основа, са по-ниски от производствените разходи. Европейският селскостопански сектор е продаден на загуба за възможността ЕС да изнася други видове продукти в тези държави от голямо разнообразие от икономически сектори, но главно от животновъдния сектор. В резолюцията се препоръчват мерки, които биха могли да подпомогнат борбата срещу кризата в този сектор, който е ощетен от спекулациите на стоковия пазар, както и от стриктното спазване на законодателството на ЕС.
<SPEAKER ID="377" NAME="Andreas Mölzer" LANGUAGE="DE">
Кризата в животновъдния сектор не е резултат единствено от увеличаващите се производствени разходи. Модерното общество изисква здравословна храна и високи хигиенни стандарти, както и стандарти за хуманно отношение към животните, които могат да се открият в малките земеделски предприятия и стопанствата за биологично земеделие. Те водят до увеличение на производствените разходи и потребителите избират по-евтини продукти. Докато нашите земеделски производители са обект на строги правила, е трудно да се контролират стандартите, които се прилагат за евтините вносни селскостопански продукти. Поради това се нуждаем от справедливи цени и промяна в системата за субсидии на селското стопанство. Ние трябва да престанем да подкрепяме многонационалните земеделски предприятия и едромащабните любители земеделски производители като Кралицата и вместо това да подкрепяме малките земеделски производители, които могат да оцелеят единствено като управляват техните стопанства на непълно работно време и едновременно с това работят на друга работа. В доклада този проблем не е разгледан достатъчно подробно и следователно се въздържах от гласуване.
<SPEAKER ID="378" NAME="Мария Неделчева" AFFILIATION="PPE">
в писмена форма. - Днес с радост гласувах в подкрепа на резолюцията за кризата в животновъдния сектор в ЕС, която призовава да бъдат взети сериозни мерки за подпомагане на животновъдния сектор в Европейския съюз, като се обърне внимание на нестабилността на цените на фуража и се вземат мерки внасяните в ЕС продукции да отговарят на същите изисквания, на които отговарят европейските стоки.
<P>
Проблемът за състоянието на животновъдния сектор се поставя в целия ЕС. Животновъдния сектор е изправен пред най-различни предизвикателства - увеличение на цените на фуража, спекулациите на пазара, увеличението на цените на енергията, увеличението на разходите, свързани с прилагането на европейските норми - всичко това доведе до оскъпяването на европейската продукция. Тези трудности са общовалидни за всички животновъди на територията на Европейския съюз.
<P>
Освен тях, обаче има допълнителни трудности, пред които са изправени някои нови държави-членки, като например моята родина България. В България само 10% от животновъдите притежават земята си и, съответно само тези 10% могат да се възползват от директните плащания. Това води до засилване на кризата в животновъдния сектор в България. Поради липса на средства за закупуване на необходимите количества фураж за зимата много български фермери ще се принудят да изколят животните си.
<SPEAKER ID="379" NAME="Alfredo Pallone" LANGUAGE="IT">
Гласувах в подкрепа на тази важна резолюция относно животновъдния сектор с надеждата за подобряване на състоянието на много от животновъдите и целия сектор, който се намира в криза поради голямата спекулация за увеличение на цените на фуражите. Гласът ми в подкрепа има за цел да подкрепи всички животновъди, които са изправени пред фалит. С тази резолюция Парламентът призовава Европейския съюз, до приемане на промените в общата селскостопанска политика, да освободи малко количество складирано зърно за животни, за да намали разходите на земеделските производители, като същевременно ограничава голямата спекулация и налага по-строг контрол на цените, за да защити селскостопанския пазар.
<SPEAKER ID="380" NAME="Maria do Céu Patrão Neves" LANGUAGE="PT">
Предложението за резолюция относно кризата в животновъдния сектор на Европейския съюз е на групата на Европейската народна партия (Християндемократи) и в него участват някои от моите колеги, както и аз самата. Ние сме загрижени за европейските производители в този сектор, които изпитват големи затруднения, и сме твърдо решени да предприемем действие с надеждата да помогнем за преодоляването на този труден период. Ето защо аз гласувах в подкрепа на тази резолюция, тъй като това е силен призив за подпомагане на сектора и защото съм убедена, че предприетото сега действие би могло действително да допринесе за устойчивостта и развитието на сектора.
<P>
От тази резолюция бих наблегнала на призива да бъдат защитавани интересите на европейските работници във връзка с общата селскостопанска политика след 2013 г. и на двустранните преговори, особено с Меркосур. От препоръчваните мерки бих подчертала: ефективни и гъвкави пазарни механизми; борба срещу спекулацията със зърнени храни и създаване на предпазна мрежа в този сектор; подходяща защита на земеделските работници в най-необлагодетелстваните райони и по-големи пълномощия за организациите на производителите.
<SPEAKER ID="871" NAME="Paulo Rangel" LANGUAGE="PT">
Гласувах в подкрепа на резолюцията, тъй като считам, че е добра идея да се обърне внимание на кризата, в която се намира понастоящем животновъдния сектор и на последствията от нея. Надявам се, че действително ще бъдат приети необходимите мерки за гарантиране на устойчивостта и развитието на сектора.
<SPEAKER ID="381" NAME="Britta Reimers" LANGUAGE="DE">
В предложението за резолюция относно кризата в животновъдния сектор, което беше прието от Европейския парламент, се призовава за въвеждане на нови механизми за управление на пазара в животновъдния сектор и на предпазни мрежи за целия сектор на зърнените култури. Аз се противопоставям на тези пазарни интервенции. Предложението за резолюция обаче включва също важни свободни изисквания за прагматични прагови стойности за случайното наличие на ГМО във вносните фуражи и преразглеждане на забраната за изхранване на животни с месно и костно брашно. Ето защо аз не гласувах против резолюцията, а вместо това се въздържах от гласуване по време на окончателното гласуване. За да се гарантира предлагането на фураж за европейския животновъден сектор, ние трябва да намалим бюрократичната тежест за земеделските производители и да създадем рамка на правна сигурност. Насочеността към пазара на селскостопанския сектор ще означава също, че земеделските производители могат да поемат отговорност за техните собствени предприятия, без да очакват постоянни протективни интервенции на пазара от страна на политиците. Ако селскостопанската политика е основана единствено на отделни интереси, резултатът ще бъде спирала от освобождавания, които няма да е възможно да бъдат финансирани и които ще нарушат пазара. Това ще превърне земеделските производители в жертви на бюрократична система за контрол с държавно управление. За да функционира ефективно пазарът, ние трябва да определим ясна рамка за целия селскостопански сектор, а не само за отделни области.
<SPEAKER ID="382" NAME="Frédérique Ries" LANGUAGE="FR">
Резолюцията относно животновъдния сектор е още един призив на Парламента да се вземат предвид нарастващите трудности, пред които са изправени европейските земеделски производители. Производствените разходи на производителите, които трябва да спазват все повече правила относно проследяване, хигиена, хуманно отношение към животните и опазване на околната среда, понастоящем излизат от контрол: гориво, торове и преди всичко зърнени култури, които представляват 60% от общите разходи. Ние призоваваме Комисията и члена на Комисията Чолош за повече мерки за ограничаване на нестабилността на цените и за създаване на предпазна мрежа. Животновъдите ни трябва да преодолеят натиска от вноса и да работят на пазар, където е налице лоялна конкуренция. Тъй като никой не плаща, за да работи, ние просто искаме да им позволим да се препитават от тяхната професия.
<SPEAKER ID="383" NAME="Raül Romeva i Rueda" LANGUAGE="EN">
Като Зелени ние участвахме в преговорите във връзка с общата резолюция относно този въпрос. Резултатът не е поразителен, тъй като другите групи наблегнаха на високите екологични стандарти и стандартите за хуманно отношение към животните като причина за по-ниската конкурентоспособност на животновъдния сектор на ЕС. Те също така не биха се съгласили да разгледат въпросите относно изменението на климата, свързани с разглежданото животновъдство. В резолюцията обаче има позовавания на исканията, приети в доклада Bové, и се призовава за мерки за ограничаване на спекулацията и нестабилността на цените и посочва ключовото искане в доклада Häusling за план за отглеждане на богати на протеин култури за намаляване на зависимостта от вноса на богати на протеин култури (главно генетично модифицирана соя) и специфичните нужди от по-голямо производството на месо от говеда, отглеждани в пасища.
<SPEAKER ID="384" NAME="Oreste Rossi" LANGUAGE="IT">
Докато се подготвят основите на новата обща селскостопанска политика, с надеждата да се запазят европейските земеделски предприятия конкурентноспособни в сравнение с тези от трети държави, които несъмнено се ползват с предимства като повече земя и значително по-ниски разходи за труд, възникна нова заплаха за животновъдите ни под формата на огромно увеличение на разходите за фуражи, свързани с увеличението на цените на зърнените култури. Комисията трябва да предприеме мерки, за да укроти цените на зърнените култури и да предпази пазара да не бъде засегнат от тяхната прекомерна променливост.
<SPEAKER ID="385" NAME="Søren Bo Søndergaard" LANGUAGE="DA">
Не мога да подкрепя предложението за резолюция, защото ние не се нуждаем от повече помощ за селскостопанския сектор. Помощта за селското стопанство вече възлиза на почти 40% от общия бюджет на ЕС. Освен това предложението за резолюция изобщо не съдържа критика относно общата селскостопанска политика, която действително се нуждае да бъде ограничена преди 2013 г., когато ще се вземе решение относно следващата многогодишна финансова рамка.
<SPEAKER ID="386" NAME="Eva-Britt Svensson" LANGUAGE="SV">
Въздържах се от гласуване относно резолюцията. Селскостопанският сектор не се нуждае от повече субсидии. Той поглъща повече от 40% от общия бюджет на ЕС. В резолюцията не е възприета критична позиция спрямо системата на общата селскостопанска политика, която безусловно трябва да намали дела си на разходи преди решението през 2013 г. за новия дългосрочен бюджет.
<SPEAKER ID="387" NAME="Marc Tarabella" LANGUAGE="FR">
Бях непредубеден, когато четох първоначалното предложение за резолюция относно кризата, пред която понастоящем е изправен животновъдния сектор. По-конкретно, в резолюцията се осъжда липсата на прозрачност при функционирането на веригата на предлагане на храни и потребителите в слабите връзки във веригата, крайната пазарна нестабилност, пред която е изправен секторът на млечни продукти на ЕС, и по-специално нарушенията на конкуренцията между производителите от ЕС и тези от трети държави, подлежащи на по-малко взискателни правила относно качеството и безопасността на храната и припомня необходимостта от ефективно пазарно регулиране и от по-силен бюджет за общата селскостопанска политика след 2013 г. В крайна сметка обаче аз осъждам приемането на резолюцията, и по-конкретно на изменения 1, 2 и 3, които отварят пътя на генетично модифицираната соя и царевица от трети държави в Европа и връщат месното и костното брашно във фуража за непреживни животни, където безопасността на храните не може да бъде гарантирана. Ето защо аз се замислих за своята отговорност да гласувам против тази обща резолюция, тъй като тя противоречи на принципа на предпазните мерки, който трябва да е водещ за всички нас.
<SPEAKER ID="388" NAME="Nuno Teixeira" LANGUAGE="PT">
Животновъдният сектор в Европейския съюз е застрашен сериозно, до голяма степен в резултат от неотдавнашното увеличение на цените на зърнените култури. Въздействието върху животновъдния сектор от спекулацията в сектора на зърнени култури е обезпокояващо. Освен свързаната с икономическата криза пазарна нестабилност, в която се намираме, е също така налице сериозна заплаха от сътресение във всички отрасли на животновъдния сектор, което прави неотложно приемането на серия от действителни мерки за борба с кризата, на която сме свидетели, с цел да се предотврати бъдещо отрицателно развитие. Както необходимите технически правила относно безопасността на храните и хуманното отношение към животните, би било желателно да могат да се приложат други подобрени мерки, които да предотвратят развитието на настоящото положение в нещо по-сериозно, например освобождаване на запаси от зърнени култури от интервенционните складове, за да се сведе до минимум проблемът с нестабилността на цените и да се предотврати влошаването на деликатното положение, в което се намираме.
<SPEAKER ID="389" NAME="Viktor Uspaskich" LANGUAGE="LT">
Госпожи и господа, хранителният сектор е един от приоритетните както за Литва, така и за целия Европейски съюз. Вече видяхме какво се случи с доставките на енергия и цените, когато ЕС зависи от вноса. Това не трябва да се повтаря в хранителния сектор. Животновъдните стопанства са изправени пред сериозна заплаха от неотдавнашното увеличение на цените на зърнените култури в ЕС, както и от екстремни климатични условия и спекулация. Това означава, че някои сектори в ЕС, като сектора на производството на свинско месо - важен отрасъл от селското стопанство на Литва - са засегнати в резултат от цените на фуража, който представлява 60% от всички производствени разходи. Системите на свързаното с животни производството в ЕС са от значение за поддържане на средства за съществуване. Последствията за Литва в резултат от кризата в животновъдния сектор могат да се окажат сериозни. Селскостопанският сектор, в който са заети около 8% от работниците ни, е важна част от икономиката ни. Пшеницата и друго зърно са основните области на производство. В ЕС-27 има повече от 130 милиона глави добитък. Според статистиката на ЕС броят на добитъка е спаднал с 25% от 1990 г. Допълнителен спад в броя на добитъка в ЕС може да доведе до значителни промени в производството, които биха нарушили снабдяването с храна в ЕС. Подобни колебания могат да причинят сериозни сътресения в животновъдния сектор.
<SPEAKER ID="390" NAME="Peter van Dalen" LANGUAGE="NL">
Аз съм против да се поиска от Комисията, както групата на Европейската народна партия (Християндемократи) и групата на Алианса на либералите и демократите за Европа искат да се направи, да преразгледа забраната за изхранване на животни с месно и костното брашно, с произход от непреживни животни. Тази забрана трябва да остане в сила поради две причини.
<P>
Преди всичко, забраната не е била наложена без причина. Тя е въведена, за да се спре кризата със спонгиформната енцефалопатия по говедата (СЕГ). Ние знаем, че бихме поели определен риск, ако премахнем тази забрана. Не искам това да се случи. Аз подкрепям много повече безопасността на храните за потребителите - да не се поема риск, когато не е ясно колко е голям и какво въздействие би могъл да окаже.
<P>
Второ, през последните години ние станахме свидетели на това как вирусите в живите животни могат бързо да мутират. Ако премахнем забраната за изхранване на животни с месно и костно брашно, което произхожда от непреживни животни, бихме рискували да насърчим процеса на мутиране на вирусите. Не трябва да правим това.
