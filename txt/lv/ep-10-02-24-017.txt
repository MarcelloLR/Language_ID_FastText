<CHAPTER ID="017">
Goldstone ieteikumu īstenošana attiecībā uz Izraēlu un Palestīnu (debates)
<SPEAKER ID="133" NAME="Priekšsēdētājs">
Nākamais darba kārtības punkts ir Padomes un Komisijas paziņojums par Goldstone ieteikumu īstenošanu attiecībā uz Izraēlu un Palestīnu.
<SPEAKER ID="134" NAME="Diego López Garrido">
Padomes priekšsēdētājs. - (ES) Priekšsēdētāja kungs! Es vēlos pateikties Eiropas Parlamentam par man doto iespēju runāt par izmeklēšanas misiju attiecībā uz konfliktu Gazā, misiju, kuru atbalstīja Apvienoto Nāciju Organizācija un kura notika starp 2008. gada beigām un 2009. gada sākumu, un ir pazīstama ar nosaukumu "Goldstone ziņojums”.
<P>
Apvienoto Nāciju Organizācija uzmanīgi uzklausīja ģenerālsekretāra Ban Ki-moon ziņojumu Drošības padomei 2009. gada 21. janvārī, kurā viņš stāstīja par saviem iespaidiem Gazas un Izraēlas dienvidu apmeklējuma laikā, tikko bija beigusies karadarbība.
<P>
Bez ziņojuma, kuru jau pieminēja dažās runās par iepriekšējo darba kārtības punktu, par Goldstone ziņojumu, ko publicēja septembra vidū, notika debates Cilvēktiesību padomes 12. sesijā, kas norisinājās no 14. septembra līdz 2. oktobrim.
<P>
Jau pašā konflikta sākumā Eiropas Savienība pieprasīja, lai abas puses pilnā mērā ievēro cilvēktiesības un izpilda savas saistības saskaņā ar starptautiskajām humanitārajām tiesībām.
<P>
Eiropas Savienība lika saprast, ka tā cieši uzraudzīs apsūdzību un cilvēktiesību pārkāpumu izmeklēšanu.
<P>
Ženēvā Padomes Zviedrijas prezidentūra noteica Eiropas Savienības nostāju šādi: Eiropas Savienība uzskata, ka ziņojums ir nopietns, jo tas satur ziņojumus par nopietniem starptautisko humanitāro tiesību pārkāpumiem, tostarp par tīšiem uzbrukumiem civiliedzīvotājiem. Otrkārt, Eiropas Savienība uzsver, ka adekvātai un ticamai abu konfliktā iesaistīto pušu iespējamo starptautisko tiesību pārkāpumu izmeklēšanai saskaņā ar starptautiskajiem tiesību aktiem ir liela nozīme, un tāpēc ir jānodrošina, ka misija sniedz savus ieteikumus gan Izraēlai, gan Palestīnai.
<P>
Eiropas Savienība apstiprināja savu konstruktīvo nostāju attiecībā uz Goldstone ziņojumu, Apvienoto Nāciju Organizācijas Drošības padomes debatēs 27. janvārī, tikai pirms mēneša, uzsverot adekvātas un ticamas iespējamo starptautisko cilvēktiesību aktu un starptautisko humanitāro tiesību aktu pārkāpumu izmeklēšanas lielo nozīmi. Es varu informēt jūs, ka pēc tam, 2010. gada 4. februārī, pirms dažām dienām, Apvienoto Nāciju Organizācijas ģenerālsekretārs publicēja ziņojumu par Apvienoto Nāciju Organizācijas Ģenerālās asamblejas Goldstone rezolūciju.
<P>
Ģenerālsekretārs pastāstīja par Izraēlas, Palestīnas okupēto teritoriju un Šveices reakciju un piebilda, ka procesi, ko ierosināja šīs trīs puses, iet savu gaitu un ka attiecīgās puses nevar sniegt nekādu atzinumu par rezolūcijas piemērošanu.
<P>
Mēs nezinām, kā šo jautājumu risinās Apvienoto Nāciju Organizācijas Ģenerālā asambleja.
<P>
Spānijas prezidentūra šajā ziņā dod priekšroku konsensam attiecībā uz Eiropas Savienības nostāju rezolūcijas projekta jautājumā, ko Palestīnas iestādes vēlas iesniegt Apvienoto Nāciju Organizācijas Ģenerālajai asamblejai.
<P>
Mums ir divi mērķi: pirmkārt, mēs vēlamies, lai rezolūciju pieņem vienprātīgi, un, ja tas nenotiek, mēs vēlamies, lai Eiropas Savienības nostāja būtu pēc iespējas saskaņotāka.
<P>
Katrā ziņā, es atkārtoju, ka Padomes prezidentūra atbalsta to, kas pieprasīts Goldstone ziņojumā, t.i., ticamu, no abām pusēm neatkarīgu izmeklēšanu.
<SPEAKER ID="135" NAME="Kristalina Georgieva">
Komisijas locekle. - Priekšsēdētāja kungs! Es tikai vēlos apstiprināt to, ko teica Spānijas prezidentūra. Lai gan ES nav atbalstījusi visus ieteikumus, tā tomēr ir skaidri likusi saprast, ka tā uztver Goldstone ziņojumu ļoti nopietni. Tā ir aicinājusi visas konfliktā iesaistītās puses sākt izmeklēt varbūtējos starptautisko humanitāro tiesību aktu un starptautisko cilvēktiesību aktu pārkāpumus, ko izdarījušas konfliktā iesaistītās puses. Šai izmeklēšanai jānotiek saskaņā ar starptautiskiem standartiem.
<P>
Līdz šim soļi, ko spērušas Izraēla, Palestīnas iestādes un Hamas, nav devuši taustāmus rezultātus, un tomēr pārskatatbildībai ir jābūt. Tādēļ ES turpina atkārtot mūsu galveno vēsti, ka konfliktā iesaistītajām pusēm ir jāveic varbūtējo pārkāpumu neatkarīga un ticama izmeklēšana. Tā kā tas tieši attiecas uz maniem pienākumiem, ir vērts atcerēties, ka Komisija sniedz ievērojamu finansējumu humanitārām organizācijām, kuru projektu mērķis ir nodrošināt būtisku palīdzību un aizsardzību Palestīnas civiliedzīvotājiem.
<P>
ES centīsies nodrošināt pienācīgus turpmākos pasākumus pēc Cilvēktiesību sanāksmes martā un agrīnā posmā iesaistīties vienprātīgas rezolūcijas sagatavošanā. Tāpēc es vēlos šeit paziņot, ka 18. februārī pēc Apvienoto Nāciju Organizācijas ģenerālsekretāra ziņojuma Palestīnas delegācija iesniedza Ģenerālās asamblejas rezolūcijas projektu kā papildinājumu Goldstone ziņojumam. Palestīnas puse norādīja, ka tā ir nolēmusi panākt, lai Ģenerālā asambleja piektdien, 26. februārī reaģē uz rezolūciju, atkārtojot Ģenerālās asamblejas 2009. gada 5. novembra Rezolūcijas 64/10 galvenos punktus, un pieprasa, lai Apvienoto Nāciju ģenerālsekretārs pēc pieciem mēnešiem vēlreiz sniedz ziņojumu. Sēžot šajā telpā, dalībvalstis un Komisija intensīvi apspriežas par šo jautājumu ar mērķi panākt kopēju nostāju attiecībā uz šo rezolūciju.
<P>
Vai drīkstu - atbalstot Spānijas prezidentūru - noslēgt savu runu ar apgalvojumu, ka ir svarīgi panākt kopēju ES nostāju un izvairīties no iepriekšējās trīskāršās šķelšanās.
<SPEAKER ID="136" NAME="Elmar Brok" LANGUAGE="DE">
Priekšsēdētāja kungs, López Garrido, komisāre! Es uzskatu, ka ticama starptautisko humanitāro tiesību aktu pārkāpumu izmeklēšana ir svarīga un ka mums tai ir jāpievērš galvenā uzmanība. Secinājums ir jāpārbauda, un tas vienādā mērā attiecas uz abām iesaistītajām pusēm, tostarp arī uz tiem, kas ved nevienlīdzīgu karu, apšaudot Sderotu un citas biezi apdzīvotas pilsētas, tādējādi nosakot kaujas lauka atrašanās vietu. Tas tiek godīgi izmeklēts, un nekādi vienpusīgi secinājumi netiks sniegti.
<P>
Tas tikai parāda, ka Tuvajos Austrumos un arī citos līdzīgos reģionos vienīgi miermīlīgi risinājumi nodrošinās ilgstošus rezultātus. Ja nevarēsim atrast nekādus miermīlīgus risinājumus un ilgstošu saprašanos, mēs nekad neatrisināsim šīs problēmas. Šādos gadījumos ir jāņem vērā Izraēlas valsts drošības aspekti, un šie aspekti ir jāuztver nopietni, tostarp arī tas, ka šeit izstrādā jaunas raķetes, kas rada problēmas.
<P>
Tomēr es vēlos norādīt, ka ir pareizi pieprasīt starptautisku izmeklēšanu, lai gan ne visu var izmeklēt, izmantojot Goldstone ziņojumu. Šis ziņojums attiecas tikai uz okupētajām teritorijām. Ir norādīts, ka neviena Eiropas Savienības dalībvalsts nebalsoja par šo ziņojumu Cilvēktiesību padomē. Dažas valstis atturējās, citas balsoja pret to un vēl citas - kā Apvienotā Karaliste un Francija - atsacījās piedalīties balsošanā. Mums tas ir jāņem vērā, tā kā rezolūciju pieņēma ar tādu "cilvēktiesību un demokrātijas pārstāvju” palīdzību kā Kuba, Nigērija un Ķīna. Mums tas ir jāpatur prātā, novērtējot šo jautājumu. Mums ir jāaizstāv cilvēktiesības, bet ne pamatojoties uz šo ziņojumu, lai uzsāktu politisku karu pret vienu no pusēm.
<SPEAKER ID="137" NAME="Véronique De Keyser" LANGUAGE="FR">
2008. gada decembrī operācija "Lietais svins” ("Cast Lead") Gazā beidzās ar aptuveni 1500 nāves gadījumiem, vairākums no nogalinātajiem bija sievietes, bērni un citi civiliedzīvotāji. Ģimenes tika iznīcinātas, skolas - bombardētas. Iedzīvotāji bija panikā, iesprostoti un nespēja glābties.
<P>
Militārās operācijas laikā es un daži no maniem kolēģiem, kas atrodas šeit, bijām Gazā, un mēs bijām apstulbuši, ka šāda traģēdija var notikt starptautiskās sabiedrības acu priekšā, neizraisot milzīgu protestu vilni. Gaza kopš tā laika nav mainījusies. Postījumi ir palikuši, un aplenkums turpinās.
<P>
Tomēr mums ir Goldstone ziņojums. Brok kungs! Kāda starpība ir starp Goldstone ziņojumu un tam sekojošo rezolūciju? Goldstone ziņojums, šis drosmīgais ziņojums, kas vienkārši prasa, lai to pienācīgi novērtē, vai tas ir pārāk daudz prasīts? Šodien spiediens, lai noniecinātu šo ziņojumu un diskreditētu tiesnesi Goldstone, ir neticams. Viņa vārds tiek apmētāts ar dubļiem, viņu apsaukā par antisemītu, lai gan Izraēla nav vienīgā valsts, uz ko ir norādīts Goldstone ziņojumā. Fatah un Hamas ir pasargātas no kritikas.
<P>
Tomēr šodien es teikšu skaidri - un es atvainojos saviem kolēģiem -, ka Izraēlas valdība ir vienīgā, kas ir radījusi terora gaisotni un praktizē cenzūru, lai bloķētu jebkuru šī ziņojuma turpinājumu. Lieberman kungs! Jūs neesat Parlamentā, bet jūs bijāt šeit vakar, un es vēlos jums teikt - šajā Parlamentā neviens netiks iebaidīts!
<P>
Mēs vēlamies neatkarīgu izmeklēšanu saskaņā ar starptautiskajiem standartiem, nevis militārus tribunālus, kas spriež tiesu pār saviem karavīriem. Lieberman kungs! Es teikšu arī to, ka jūs šeit neesat vēlams, ne jau tāpēc, ka jūs pārstāvat Izraēlu, bet tāpēc, ka jūsu rasistiskā un ksenofobiskā nostāja nav savienojama ar Eiropas vērtībām. Neviena demokrātiska valsts nedrīkst pārkāpt starptautiskos tiesību aktus, nepamatojusi savu rīcību. Šis Parlaments nepieļaus, ka to iebiedē. Tas vienkārši turpinās pieprasīt, lai valda taisnīgums, lai patiesība par Gazas traģēdiju nāk gaismā nevis ar niknumu, bet ar noteiktību. Šodien es lūdzu Padomei un Komisijai neko citu, kā vienkārši turēties pie šīs gaismas un taisnīguma,
<SPEAKER ID="138" NAME="Annemie Neyts-Uyttebroeck">
ALDE grupas vārdā. - Priekšsēdētāja kungs! Goldstone ziņojums cenšas attaisnot pilnvaras, kas tam tika piešķirtas. Šīs pilnvaras ir, vai arī bija, šādas: "Izmeklēt visus starptautisko cilvēktiesību aktu un starptautisko humanitāro tiesību aktu pārkāpumus, kas, iespējams, izdarīti militāro operāciju laikā Gazā no 2008. gada 27. decembra līdz 2009. gada 18. janvārim, vai arī pirms šiem notikumiem, to laikā vai pēc tiem.” Un tieši to arī izdarīja Goldstone ziņojums - lai gan to neizdarīja Goldstone kungs viens pats, tajā piedalījās arī divas kolēģes.
<P>
Viņas veica izmeklēšanu par to, kas notika Gazā, un izdarīja secinājumus, kas ir, maigi izsakoties, satraucoši. Tie ir ārkārtīgi satraucoši, jo vairākumā gadījumu, kas tika izmeklēti, ir apstiprināts, ka patiešām ir notikuši starptautisko tiesību aktu un starptautisko humanitāro tiesību aktu pārkāpumi, kā arī Ženēvas Konvencijas pārkāpumi no tādas valsts puses, kas apgalvo, ka ir vienīga demokrātiskā valsts šajā reģionā. Tas patiešām ir ļoti satraucoši.
<P>
Mēs to nedrīkstam pieļaut. Tāpēc, kad mūs aicinās pieņemt nostāju par šo ziņojumu, jautājums nebūs par to, vai esam par vai pret Izraēlu, par vai pret Palestīnu, par vai pret Hamas, jautājums būs par to, vai mēs varam piedot starptautisko tiesību aktu, starptautisko humanitāro tiesību aktu pārkāpumus un Ženēvas Konvencijas pārkāpumus, vienalga, kas tos izdarījis. Mums ir jāatbild uz šo jautājumu.
<SPEAKER ID="139" NAME="Caroline Lucas">
Verts/ALE grupas vārdā. - Priekšsēdētāja kungs! Ļaujiet man pateikt, cik ļoti es priecājos par to, ka mēs beidzot plenārsēdē apspriežam Goldstone ziņojumu, tāpēc ka tas ir būtiski svarīgs jautājums, un šodien ES ir apkaunojoši izvairījusies no šo jautājumu risināšanas. Ir pilnīgi nepieņemams tas, ka Padome vēl nav apstiprinājusi Goldstone ziņojuma ieteikumus. Komisija apgalvo, ka tā uztver šo ziņojumu ļoti nopietni, bet ar to nepietiek, mēs vēlamies skaidri izteiktu apstiprinājumu. Prezidentūra saka, ka tā šo ziņojumu atbalsta, tomēr tai tas ir jāatbalsta publiski un nepārprotami un jāgādā, lai pārējie Padomes locekļi arī to dara.
<P>
Šajos apstākļos man jāsaka, ka es priecājos, ka Parlamenta rezolūcijas priekšlikumā par Cilvēktiesību padomi, par kuru mēs rīt balsosim, ir divi spēcīgi punkti, kuros Augstā pārstāve un dalībvalstis ir aicinātas publiski pieprasīt ziņojuma ieteikumu īstenošanu.
<P>
Rezolūcija satur arī aicinājumu, lai tās aktīvi uzrauga ieteikumu - konsultēties ar ES ārvalstu misijām un attiecīgajām NVO - īstenošanu, jo visas liecības norāda uz to, ka ne Izraēlas iestādes, ne Hamas neuztver savus pienākumus pietiekami nopietni. Izraēlā izmeklēšanu par operācijas "Lietais svins” laikā izmantotajiem mērķiem un taktiku veic armijas komandieri vai militārā policija, stipri kompromitējot secinājumu neatkarību, un Hamas vēl arvien nespēj pienācīgi risināt jautājumu par Izraēlas dienvidu apšaudi ar raķetēm. Ņemot vērā šos trūkumus, ir skaidrs, ka ES ir jāizdara spiediens uz ANO ģenerālsekretāru, lai tiktu sagatavots patiešām neatkarīgs novērtējums.
<P>
Ņemot vērā to, ka humanitārā krīze Gazā turpinās, es noslēgumā vēlreiz aicinu Padomi un Augsto pārstāvi izdarīt lielāku spiedienu uz Izraēlu, lai tā atceļ aplenkumu, kas kavē atjaunošanas darbus un palielina ciešanas.
<SPEAKER ID="140" NAME="Michał Tomasz Kamiński" LANGUAGE="PL">
Priekšsēdētāja kungs! Goldstone ziņojums ir ārkārtīgi nelīdzsvarots un netaisnīgs. Tas nāk no Apvienoto Nāciju Organizācijas Cilvēktiesību padomes, kuras dalībnieku starpā ir tādas valstis kā Irāna, Nikaragva, Somālija un Lībija. Kādas tiesības ir šīm valstīm, kurās cilvēktiesības ir ierobežotas līdz nullei, sniegt vērtējumu par Izraēlu, vienīgo demokrātisko valsti Tuvajos Austrumos?
<P>
Ziņojums nāk no ļoti apšaubāma avota, kas ir maniakāli nelabvēlīgi noskaņots pret Izraēlu. No 25 rezolūcijām par cilvēktiesībām, ko pieņēmusi ANO Cilvēktiesību padome, 20 ir veltītas Izraēlai. Neviena no tām nav par valstīm, kas ir Padomes locekles, valstīm, kam, es uzsveru, ir šausmīga reputācija attiecībā uz cilvēktiesībām - no sieviešu tiesībām līdz vēlēšanu tiesībām.
<P>
Es uzsveru, ka šis ziņojums ir pilnīgi nelīdzsvarots. Tajā ir mēģināts attaisnot Hamas teroristisko darbību. Ziņojumā nav minēts būtiskais fakts, ka astoņos gados, pirms Izraēla savai aizstāvībai ķērās pie ieročiem Gazas joslā, tūkstošiem raķešu tika izšautas uz nevainīgiem Izraēlas pilsoņiem. Katrai valstij ir tiesības aizstāvēt sevi pret teroristiem. Arī Izraēlai ir šīs tiesības. Ir jāsaka arī, ka Izraēlā pašlaik notiek kriminālizmeklēšana pret 150 Izraēlas karavīriem. Izraēlā ir brīvs parlaments, kā arī brīva prese, kas bieži kritizē savas valsts valdību un savas valsts armiju. Nevienu no šīm īpašībām diemžēl nevar atrast starp teroristiem.
<P>
Es uzskatu, ka šis nelīdzsvarotais un netaisnīgais ziņojums, kas apkaunojošā veidā uzbrūk mūsu galvenajam sabiedrotajam Tuvajos Austrumos, nav uztverams nopietni.
<SPEAKER ID="141" NAME="Kyriacos Triantaphyllides" LANGUAGE="EL">
Priekšsēdētāja kungs! Tiesnesis Goldstone sniedz viskliedzošākos pierādījumus par Izraēlas noziegumu pret Palestīnas iedzīvotājiem un starptautisko tiesību aktu, un starptautisko humanitāro tiesību aktu pārkāpumiem. Izmeklēšanā ir konstatēts, ka Izraēlas armija ir nopietni pārkāpusi Ceturto Ženēvas Konvenciju. Ir jāpiebilst, ka Palestīna, lai gan tā arī ir kritizēta ziņojumā, atzīst starptautiskās tiesības un aicina tās piemērot, bet Izraēla toties atsakās tās atzīt.
<P>
Lai gan dažas puses cenšas apšaubīt šo ziņojumu, mēs aicinām Eiropas Savienības dalībvalstis aizstāvēt principus, kas pārvalda starptautiskās tiesības un Eiropas Savienību, un atbalstīt šo ziņojumu ANO Ģenerālās asamblejas debatēs un paziņojumā Ģenerālajai asamblejai, lai to beigās ratificētu un veiktu attiecīgos pasākumus. Ziņojums ir jānosūta pārbaudei Starptautiskajai Krimināltiesai Hāgā. Ja Eiropas Savienība ir patiešām ieinteresēta Palestīnas problēmas atrisinājumā, tad tai jāpārtrauc izturēties iecietīgi pret šiem noziegumiem, jo iecietību saprot kā pamudinājumu un līdzdalību.
<P>
Turklāt, pamatojoties uz ziņojuma secinājumiem, ir jāpārtrauc visi pasākumi, kas paredzēti attiecību uzlabošanai starp Eiropas Savienību un Izraēlu, un asociācijas nolīguma noteikumu piemērošana ir nekavējoties jāpārbauda.
<P>
Palestīnas un Izraēlas iedzīvotājiem ir visas tiesības uz nākotni un dzīvību. Mums ir pienākums izdarīt spiedienu, lai panāktu taisnīgu risinājumu un mieru. Goldstone ziņojums ir jāizmanto, lai šo jautājumu no jauna stimulētu un panāktu taisnīgu risinājumu.
<SPEAKER ID="142" NAME="Bastiaan Belder">
EFD grupas vārdā. - (NL) Goldstone ziņojums pagājušajā nedēļā bija uzmanības centrā, kad delegācija attiecībām ar Izraēlu apmeklēja šo valsti darba vizītē. Delegācija saņēma gan no militārajiem, gan civilpersonu pārstāvjiem sīku informāciju par tiesas izmeklēšanu attiecībā uz Izraēlu militārās operācijas laikā Gazā un pēc tās. Šī rūpīgā savas rīcības izmeklēšana sniedz sīki pamatotu atspēkojumu Goldstone ziņojuma nosodošajiem apvainojumiem pret Izraēlas iestādēm.
<P>
Turklāt bez Goldstone ziņojuma arī IDF, Izraēlas bruņotie spēki, attiecas pret tiem izvirzītajām sūdzībām nopietni un tās rūpīgi izmeklē. Ir liela atšķirība starp IDF un Hamas, teroristu kustību, ko var vainot par Gazas operāciju. Vai mēs esam redzējuši, ka Hamas izmeklē paši savu rīcību?
<P>
Priekšsēdētāja kungs! Pieejamie dokumenti par Gazas operāciju neatstāj šaubas par atbildi. Hamas tīšām pakļāva Palestīnas pilsoņus lielām kara briesmām, pat tādās vietās kā mošejas. Pretstatā tam palūkojieties uz Izraēlas nodomiem un rīcību, palūkojieties, kā tā aizsargāja ebreju pilsoņu dzīvību un īpašumus pret Hamas teroristu raķešu uzbrukumiem, kas turpinās jau gadiem, kā arī uz Izraēlas patiesajām rūpēm par Palestīnas iedzīvotāju dzīvību. Palūkojieties uz visiem piesardzības pasākumiem, kas tika veikti operācijas laikā.
<P>
Priekšsēdētāja kungs! Par spīti Goldstone ziņojuma nodomiem šī aizspriedumainā izmeklēšana tomēr noved pie attaisnojošiem secinājumiem divos punktos - par Izraēlas militāro operāciju pret Hamas un par Izraēlu kā demokrātisku valsti, kurā valda tiesiskums. Jums tikai jāapmeklē Tuvie Austrumi, lai par to pārliecinātos.
<SPEAKER ID="143" NAME="Louis Bontes" AFFILIATION="NI">
(NL) Jau pašā sākumā bija skaidrs, ka Izraēlu uzskatīs par vainīgo un agresoru Gazas konfliktā. Goldstone un viņa darba metodes atbalsta tādas valstis kā Ēģipte un Pakistāna, un mēs zinām, kāds ir cilvēktiesību stāvoklis šajās valstīs. Tas neatbilst nekādiem pieņemamiem standartiem.
<P>
Šajā ziņojumā nav minētas tās divpadsmit tūkstošu raķešu, kas tika izšautas uz Izraēlu no Gazas un ļoti nopietni apdraudēja vietējos iedzīvotājus. Izraēla izmantoja pašaizsardzības tiesības. Ziņojumā nav neviena vārda par Hamas, nedz arī par to, ka viņi izmantoja savus pilsoņus par dzīvo vairogu, vai par to, ka viņi civiliedzīvotāju dzīvojamās ēkās glabāja ieročus vai šāva no tām raķetes. Ziņojumā nav neviena vārda par to. Neviena vārda par to, ka Hamas policijas spēki reiz piederēja pie militāras organizācijas, kas veda bruņotu cīņu pret Izraēlu.
<P>
Priekšsēdētāja kungs! Ar Goldstone ziņojumu var izdarīt tikai vienu lietu - iesviest to atkritumu tvertnē, un tūlīt pat. Mēs nedrīkstam tērēt vairs laiku pie tā. Tas ir politisks process. To nedrīkst turpināt. Izbeidziet Izraēlas valsts politisko vajāšanu.
<SPEAKER ID="144" NAME="Gabriele Albertini" AFFILIATION="PPE">
(IT) Priekšsēdētāja kungs, dāmas un kungi! Sabiedriskā doma par Goldstone ziņojumu dalās.
<P>
Izraēlas bruņotos spēkus jo īpaši vaino par to, ka viņi kaujinieku operācijās pilsētās apzināti izraisīja neskaitāmu civiliedzīvotāju nāvi. Tas ir ļoti nopietns apvainojums, kuru izsakot, nav ņemti vērā daži nenoliedzami fakti, piemēram, skrejlapu izplatīšana kauju zonā, lai paskaidrotu, ka mājas, kurās atrodas ieroči un munīcija, var apšaudīt, kā arī brīdinājumi, izmantojot tālruņus un radio, tostarp Hamas frekvenču diapazonā, pirms uzbrukumiem ēkām, par kurām bija zināms, ka tajās glabājas ieroči.
<P>
Izmantota tika arī tā saucamā klauvēšanas pie jumta tehnika: ja pēc visiem brīdinājumiem gaisa spēki atklāja ēkas, kurās atradās daudz cilvēku, tika lietoti mazi spridzekļi un galvenokārt skaļi uzbrukuma signāli, lai steidzami evakuētu šīs ēkas.
<P>
Izraēlas armija ieviesa brīdinājuma signālus Gazas civiliedzīvotājiem, ko neviens nekad vēl nebija darījis. Nevienu, kas lieto šādus piesardzības līdzekļus, nekādā gadījumā nevar apvainot tīšos uzbrukumos civiliedzīvotājiem.
<P>
Vakar vienā un tajā pašā dienā es satikos ar diviem svarīgiem politiķiem - ar Izraēlas ārlietu ministru Avigdor Lieberman no rīta un ar Palestīniešu pašpārvaldes prezidentu Abu Mazen vakarā. Abos gadījumos satikšanās notika mierīgā un brīvā gaisotnē, un tika izteiktas cerības, ka pēc šīm daudzajām cīņu desmitgadēm ieroči beidzot tiks nolikti un sāksies miera process.
<P>
Kā abas valdības ir lūgušas, Eiropai ir jāsaglabā līdzsvarota nostāja kā objektīvai šķīrējtiesnesei, brīvai no ideoloģiskas nostājas, kas varētu nokaitēt abu pušu emocijas.
<SPEAKER ID="146" NAME="Richard Howitt" AFFILIATION="S&amp;D">
Priekšsēdētāja kungs! Pagājušā gada beigās jūs un cilvēktiesību Augstā komisāre Pillay kundze apmeklējāt Parlamentu un teicāt, ka Goldstone ziņojums par Gazas konfliktā iesaistīto pušu cilvēktiesību pārkāpumiem ir pamatīgs, objektīvs un atbilst starptautiskajiem standartiem.
<P>
Tāpēc nemēģināsim iznīcināt šo ziņojumu. Rīkosimies saskaņā ar to. Es esmu personīgi runājis ar citiem, kas iesaistīti šajās debatēs - ar Izraēlas valdības pārstāvjiem, ar Palestīniešu pašpārvaldes pārstāvjiem un Gazā ar komisijas pārstāvjiem, kura izveidota ar de facto pilnvarojumu, lai pierunātu viņus sadarboties ar Goldstone un veikt savu ticamu un neatkarīgu izmeklēšanu, un saukt pie atbildības tos, kas izdarījuši šos pārkāpumus. Es teicu ASV valsts sekretāres vietniekam Michael Posner, kad viņš bija šeit, lai viņš mudina Izraēlu darīt to pašu.
<P>
Mūsu Spānijas prezidentūras kolēģim, kas gatavojas piektdienas ANO balsojumam, es saku: "Necentieties panākt ES konsensu par katru cenu.” Ideja, ko daži izvirzīja, ka ES ir vienprātīgi jāatturas, būtu farss visu šī briesmīgā konflikta upuru acīs. Mums ir jāved sarunas, lai panāktu iespējami labāko tekstu, un es ceru, ka šoreiz, lai uzturētu spiedienu "par” balsos vairāk nekā tās piecas valstis, kas balsoja "par” pagājušajā reizē.
<P>
Pret šo Cilvēktiesību padomes izmeklēšanu par iespējamiem starptautisko humanitāro tiesību aktu pārkāpumiem - tikpat lielā mērā kā pret 2004. gada Starptautiskās Tiesas nolēmumu par pilnvaru sadalījumu - jāattiecas kā pret pienācīga statusa starptautisku līgumu organizāciju tiesas nolēmumiem.
<P>
Es nosodu Eiropas Konservatīvo grupas vadītāja nostāju šajās debatēs, kurš nosauca ANO par "apšaubāmu avotu”. Tā pārstāv mūsu visu cēlākos centienus uz šīs planētas un ir pelnījusi mūsu atbalstu.
<P>
Es vēlos teikt, ka Eiropas Savienībā, kas veidojusies, reaģējot uz karu, par kara noziegumiem ir jāsoda. Tāpēc, kad ANO ģenerālsekretārs ziņoja Drošības padomei, ka Izraēla un Palestīna ir vienisprātis, ka nekādu lēmumu nav iespējams pieņemt, mūs tas neapmierina. Lēmums par šiem apvainojumiem ir jāpieņem, un Eiropai ir jāapņemas gādāt, lai tas notiktu.
<SPEAKER ID="147" NAME="Frédérique Ries" AFFILIATION="ALDE">
(FR) Priekšsēdētāja kungs! Šo debašu mērķis nav iecelt sevi par tiesnešiem un spriest par to, par ko mēs neesam pietiekami kvalificēti spriest. Mūsu mērķis - šajā gadījumā dubultmērķis - vispirms ir palīdzēt noskaidrot dažādo Gazas karā iesaistīto pušu atbildību un bez tam, domājot vairāk par nākotni, mums ir jājautā sev, ko mēs šodien varam teikt un darīt, lai palīdzētu atjaunot dialogu.
<P>
Ir sagadījies, ka es neuzskatu Goldstone ziņojumu šajā ziņā par konstruktīvu. Turklāt - un to ir vērts atcerēties, jo tas ir rets gadījums - pie šī slēdziena nonāca visas Eiropas valstis, no kurām neviena neatbalstīja to tādu vērtīgu apsūdzētāju un lielu brīvību un cilvēktiesību aizstāvju klātbūtnē kā Ķīna, Pakistāna, Saūda Arābija, Krievija un Kuba, minot tikai dažus piemērus. Par ziņojumu daudz debatē, tas ir tendenciozs, un, vai mums tas patīk vai ne, tas nepalīdzēs mums virzīties uz priekšu.
<P>
No otras puses, no Izraēlas ir atkarīgs tas, vai tā uzņemsies atbildību kā demokrātiska valsts un visos sīkumos izskaidros, kas notika Gazas karā. Uz spēles ir liktas tās militārās, diplomātiskās un plašsaziņas līdzekļu intereses - intereses, ko ebreju valsts senāk spēja pierādīt.
<SPEAKER ID="148" NAME="Jan Philipp Albrecht" AFFILIATION="Verts/ALE">
(DE) Priekšsēdētāja kungs! Es priecājos, ka Eiropas Parlamentam ir izdevies izstrādāt rezolūciju par Goldstone ziņojumu - kam ir diezgan plašs atbalsts -, nepārnesot Tuvo Austrumu konfliktu uz Briseli. Ja mēs gribam saglabāt ilgstoša miera iespēju, mums ir jāpaļaujas uz to, kas apvieno visas iesaistītās puses, nevis - kā daži to šeit dara - jāuzsver tas, kas tās šķeļ. Apvienojošais aspekts ir starptautiskie tiesību akti, jo īpaši attiecībā uz cilvēktiesībām visā pasaulē.
<P>
Tomēr kā konfliktā iesaistītajām pusēm jāatļauj un jāatbalsta neatkarīga izmeklēšana, tieši tāpat arī starptautiskajai sabiedrībai ir jāizvairās no vienpusīgiem spriedumiem. Tāpēc mums ir skaidri jāliek saprast, ka vienpusīga Izraēlas uzskatīšana par ļaundari ir ne tikai nepiedienīga šajās debatēs, bet nepiedienīga vispār. Tie spēki, kas darbojas, lai apšaubītu Izraēlas valsts pastāvēšanas likumību, mums Eiropā ir jānoraida. Tā vietā mums ir jāstiprina tie spēki Izraēlā, kas kopā ar mums cīnās par mieru, iecietību un cilvēktiesībām Tuvajos Austrumos. Tāpēc mums šeit un tagad ir skaidri jāpasaka, ka mums nav pieņemams tas, ka tādi valdības pārstāvji kā ārlietu ministrs Avigdor Lieberman kavē NVO darbību. Tāda politika kaitē Izraēlas tautai un tāpēc arī mieram Tuvajos Austrumos.
<SPEAKER ID="149" NAME="Charles Tannock" AFFILIATION="ECR">
Priekšsēdētāja kungs! Goldstone ziņojumu pasūtīja ANO Cilvēktiesību padome, kas ir pārpilna ar Izraēlas ienaidniekiem, tāpēc nemaz nevarēja gaidīt līdzsvarotu analīzi. ASV Kongress nosauca Goldstone ziņojumu par nelabojami tendenciozu, kam nav vērts turpmāk veltīt uzmanību vai piešķirt tam likuma spēku. Tajā nav minēts Hamas terorisms, un tas ignorē to, ka tiek izmeklētas 150 apsūdzības par Izraēlas aizsardzības spēku pārkāpumiem un ka pārkāpējus tiesās.
<P>
Bet aiz strīdiem par šo ziņojumu slēpjas cilvēku traģēdija, palestīniešu traģēdija, kuri ilgojas pēc mērenu uzskatu līderiem, kas nebūtu korumpēti un atnestu mieru, drošību un labklājību, vienojoties ar Izraēlu. Mēs nedrīkstam arī aizmirst Izraēlas dienvidu civiliedzīvotāju traģēdiju, kas ir kļuvuši par nemainīgu mērķi Hamas džihāda fanātiķiem, kuri slēpās skolās vai šāva savas nāvējošās raķetes.
<P>
ECR grupa turpina pastāvēt uz divu valstu risinājumu kā vienīgo veidu ilgtspējīgam Tuvo Austrumu konflikta risinājumam, bet Goldstone ziņojums netuvina mūs šim mērķim.
<SPEAKER ID="150" NAME="Helmut Scholz" AFFILIATION="GUE/NGL">
(DE) Priekšsēdētāja kungs! Man kā vācietim un kreisā spārna politiķim Izraēlas tiesības uz pastāvēšanu, tās iedzīvotāju aizsardzība un centieni veicināt ciešu sadarbību ar Izraēlu ir politiska aksioma. Tomēr es nevaru pieņemt to, ka gadiem ilgi 1,5 miljoni palestīniešu ir kā nepareizas politikas ķīlnieki ievietoti lielākajā brīvdabas cietumā pasaulē. Ikviens, kas zina, ka vairāk nekā 44 % bērnu, kuri ir jaunāki par 14 gadiem, dzīvo Gazas joslā, sapratīs, kādu bīstamu mantojumu šī politika ir atstājusi nākotnei. Ir skaidrs, ka 2008. gada karš un necilvēcīgā politika pret civiliedzīvotājiem ir nolemti aizmirstībai. Šā iemesla dēļ mēs pieprasām izmeklēšanu un grēku nožēlošanu.
<P>
Pieņemot, ka viss ir nosacīts attiecībā uz humanitāro un starptautisko tiesību aktu pārkāpumiem, un atbrīvojot pārkāpējus no soda, mēs izraisīsim tikai jaunus pašnāvnieku uzbrukumus un karus, un vardarbība Eiropā turpinās pieaugt. Eiropa nedrīkst novērst skatienu no Tuvajiem Austrumiem. Tāpēc Goldstone ziņojuma īstenošanai, arī Apvienoto Nāciju Organizācijas Ģenerālajā asamblejā, ir jābūt arī turpmāk Eiropas Savienības uzdevumam.
<SPEAKER ID="151" NAME="Lorenzo Fontana" AFFILIATION="EFD">
(IT) Priekšsēdētāja kungs, dāmas un kungi! ANO cilvēktiesību padome ar lielu balsu vairākumu ir pieņēmusi Goldstone ziņojumu.
<P>
Tomēr pārāk daudz valstu, kas veido šo vairākumu - Ķīna, Saūda Arābija, Pakistāna - liek mums iegrimt pārdomās un bažīties par šī vairākuma sastāvu. Mēs brīnāmies, kad lasām, ka tieši šīs valstis, kas nevar kalpot par piemēru cilvēktiesību ievērošanā, aicina Izraēlu un Hamas veikt operācijas "Lietais svins” laikā izdarīto cilvēktiesību pārkāpumu padziļinātu izmeklēšanu.
<P>
Mēs negrasāmies atbalstīt nevienu no karojošajām pusēm, dodot priekšroku līdzsvarotam spriedumam, paziņojot, ka ir jāgarantē Izraēlas drošība tās robežās un ka gan Izraēlas valstij, gan Palestīnas valstij ir tiesības pastāvēt, un ka mēs esam pret vardarbību, terorismu un karu kā konfliktu atrisināšanas līdzekļiem.
<P>
Mūsu kristīgā kultūra un mūsu cilvēces un vēstures izpratne ļauj mums cerēt, ka visi pārkāpumi tiks stingri un līdzsvarotā veidā sodīti.
<SPEAKER ID="152" NAME="Ria Oomen-Ruijten" AFFILIATION="PPE">
(NL) Es esmu vairākkārt teikusi, ka nevar veidot nākotni, ja neatzīst savu pagātni. Tas, protams, attiecas arī uz Tuvo Austrumu konfliktu.
<P>
Šeit es dzirdēju daudz kritikas par Goldstone kunga ziņojumu. Es pazīstu Goldstone kungu no tā laika, kad viņš bija lielisks samierinātājs, veicot un vadot vairākas izmeklēšanas Dienvidāfrikā. Manuprāt, Goldstone kungs var sniegt lielisku piemēru tam, kā izklāstīt faktus, lai tuvinātu samierināšanos. Diemžēl tas, kā šis ziņojums ir uztverts, liecina, ka samierināšanās nav notikusi un ka tās vietā ir vērojama vēl lielāka šķelšanās. Šā iemesla dēļ ziņojums ir ticis vienkārši ignorēts.
<P>
Priekšsēdētāja kungs! Izraēla ir ignorējusi ziņojuma secinājumus, bet tai pašā laikā tā ir atzinusi, ka ir kļūdījusies, maksājot kompensāciju ANO par postījumiem un saucot pie atbildības dažas militārpersonas. Palestīniešu puse, gluži otrādi, nav spērusi šādus soļus. Es šaubos, vai Izmeklēšanas komiteja, ko izveidoja Ramallā, vispār spēj veikt rūpīgu izmeklēšanu Gazā.
<P>
Priekšsēdētāja kungs! Nākamajā piektdienā notiks ANO sanāksme, un es ļoti ceru, ka mūsu jaunā ārlietu politikas pārstāve spēs ieviest vienotību un skaidrību Eiropas nostājā. Mums jebkuros apstākļos ir jāievēro cilvēktiesības un abu pušu tiesības. Priekšsēdētāja kungs! Ja mēs piektdien spēsim panākt vienotību, es par to ļoti priecāšos, un tad varbūt Tuvo Austrumu problēmas risinājums būs iespējams.
<SPEAKER ID="153" NAME="Olga Sehnalová" AFFILIATION="S&amp;D">
(CS) Skaitļi, aiz kuriem slēpjas individuālu cilvēku likteņi, ir vienmēr maldinoši. Operācijā "Lietais svins” par upuriem kļuva vairāk nekā tūkstoš Gazas iedzīvotāju, salīdzinot ar trīspadsmit upuriem Izraēlas bruņotajos spēkos. Vai mums jāzina vēl kas vairāk, lai secinātu, kas ir vainīgais un kas ir upuris šajā karā? Es uzskatu, ka mums, protams, ir jāzina kaut kas vairāk. Piemēram, tas, ka pēc 2006. gada tūkstošiem raķešu tika izšautas no Gazas joslas uz civiliedzīvotājiem Izraēlas pilsētās, un tās tika izšautas no biezi apdzīvotām teritorijām, kā arī no sabiedriskām ēkām.. Mums ir jāuzdod arī citi jautājumi. Kā valsts var aizstāvēt savus pilsoņus šādā situācijā? Vai ir iespējams armijai cīnīties pret teroristiem, kas izmanto civiliedzīvotājus par dzīviem vairogiem? Un, ja ir, vai ir iespējams pasargāt civiliedzīvotājus, lai tie nekļūtu par upuriem? Ko darīja starptautiskā sabiedrība, lai novērstu šo terorisma veidu? Vai ar nolūku nepastāv dažādi cilvēktiesību ievērošanas standarti? Rast atbildes uz šiem nopietnajiem jautājumiem ir grūts uzdevums, kas jārisina ES kopējai ārējai politikai. Politikas mērķim ir jābūt dialoga veicināšanai, uzticēšanās radīšanai un pacietīgiem ilgtspējīgu miermīlīgu Tuvo Austrumu problēmas risinājumu meklējumiem. Objektīva visu to apstākļu izmeklēšana, kuri saistīti ar Gazas konfliktu, kā arī pirms tā, varētu būt solis pareizajā virzienā.
<SPEAKER ID="154" NAME="Niccolò Rinaldi" AFFILIATION="ALDE">
(IT) Priekšsēdētāja kungs, dāmas un kungi! Goldstone ziņojumam ir lemts palikt par to ievērojamo notikumu, kura iespējamie turpinājumi nav varbūt vēl apsvērti, tostarp starptautisko tiesību aktu apstiprinājumi, kas mūs, liberālos demokrātus, jo īpaši saista.
<P>
Mēs atzinīgi vērtējam ziņojumā izteikto pieprasījumu, lai civiliedzīvotājiem, kas cietuši nevienlīdzīgajā konfliktā, izmaksā kompensāciju un lai Starptautiskā Krimināltiesa izskata visas lietas, kurās puses neveic patiesi neatkarīgu un objektīvu izmeklēšanu, ko pagājušā gada janvārī pieprasīja daudzas Izraēlas cilvēktiesību asociācijas. Tie ir fakti, kas var kaitēt pat tādai valstij kā Izraēla, kas, šķiet, ir pārstājusi smelties iedvesmu no lielās ebreju kultūras neizmērojamā humānisma, no kuras mēs visi esam cēlušies.
<P>
Patiesībā vardarbība ir postoša politika. Hezbollah ir kļuvusi stiprāka pēc uzbrukuma Libānai, un Hamas šodien ir stiprāka Gazā. Ikviens, kas ir bijis Gazā pēc konflikta, var liecināt par cilvēku ārkārtīgi lielajām ciešanām. Mums, eiropiešiem, šodien ir jāsaka, jo īpaši Gazai: "Nezaudēsim cilvēcību!”
<SPEAKER ID="155" NAME="Frieda Brepoels" AFFILIATION="Verts/ALE">
(NL) Es uzskatu, ka Goldstone ziņojums skaidri parāda, ka gan Izraēla, gan Hamas ir pārkāpušas cilvēktiesības Gazas kara laikā. ANO jau divas reizes ir aicinājusi abas puses veikt neatkarīgu izmeklēšanu, bet tagad, kad pagājuši četrpadsmit mēneši, tās vēl arvien ignorē šo aicinājumu.
<P>
Es arī jautāju sev, kāpēc Eiropas Savienība neaizstāv starptautiskās tiesības. Kāpēc tā ļauj visatļautībai valdīt šajā reģionā? Jebkāda ticība tam, ka mēs ievērojam starptautiskos tiesību aktus zudīs, ja ES atstās šos kara noziegumus nesodītus. Šis ziņojums nav par Izraēlas drošību. Šis ziņojums ir par lieliem cilvēktiesību pārkāpumiem. Tāpēc nav nekāda iespējama argumenta, kāpēc šā ziņojuma ieteikumus nevajadzētu īstenot.
<P>
Es tāpēc aicinu ne tikai Augsto pārstāvi, bet arī dalībvalstis censties nodrošināt pienācīgu izmeklēšanu pārkāpuma izdarīšanas vietā. Galu galā, tas ir vienīgais veids, kā panākt miera sarunu atsākšanos.
<SPEAKER ID="156" NAME="Peter van Dalen" AFFILIATION="ECR">
(NL) Šis ziņojums ir vienpusīgs. Tajā galvenokārt ir kritizēta Izraēla, jo tā, cita starpā, apšaudīja ekonomiski svarīgus objektus un civiliedzīvotājus. Taču Hamas nepareizi izmantoja šos objektus. Diemžēl Goldstone neuzskatīja par vajadzīgu izmeklēt, vai tas patiešām tā bija. Goldstone kungs nenoskaidroja, ko Hamas darīja nepareizi, un tāpēc sadeva pa pirkstiem Izraēlai. Tas neļauj mums ticēt šim ziņojumam, jo ir citi avoti, kuros ir ziņots, ka Hamas patiešām nostiprinājās slimnīcās, lauka hospitāļos un dzīvojamās mājās.
<P>
Priekšsēdētāja kungs! Es savu runu beigšu uz pozitīvas nots. Goldstone ziņojums izvirza daudz apvainojumu, un tie ir jāizmeklē. Izraēlas valdība ir pamatoti uzņēmusies iniciatīvu šajā ziņā un uzsākusi kriminālizmeklēšanu. Tas ir vērtējams atzinīgi. Tomēr es baidos, ka mums būs ilgi jāgaida, līdz Hamas arī uzsāks pašizmeklēšanu.
<SPEAKER ID="157" NAME="Patrick Le Hyaric" AFFILIATION="GUE/NGL">
(FR) Vai mums tas patīk, vai ne, Goldstone ziņojumu atbalsta Apvienoto Nāciju Organizācijas Ģenerālā asambleja, un es šajā apstāklī nesaskatu nekādu divkosību attiecībā uz starptautiskajiem tiesību aktiem, un Goldstone ziņojumā ir lietots termins "kara noziegumi”, un to cilvēki paši redzēja televizoru ekrānos. Pat Izraēlas karavīri liecināja, ka viņi saņēmuši pavēli šaut uz civiliedzīvotājiem.
<P>
Ņemot to vērā, Eiropas Savienībai un Parlamentam ir jārada tādi apstākļi, kas nodrošina, ka Izraēlas valdība ievēro starptautiskos tiesību aktus - ja nepieciešams, apturot ES un Izraēlas asociācijas nolīguma 2. panta darbību. Šis pants nosaka, ka "attiecībām starp divām pusēm ir jāpamatojas uz cilvēktiesību un demokrātijas ievērošanu”. Tas ir pavisam vienkārši. Tas ir tikai jāievēro.
<P>
Eiropas Savienībai tādēļ ir skaidri jāpaziņo, ka tā ir apņēmusies šo lietu nodot Starptautiskajai Krimināltiesai, ja nekādi soļi netiks sperti, lai izpildītu Goldstone ziņojumā sniegtos ieteikumus. Visbeidzot, Parlamentam ir jāizlemj būtiskais jautājums - vai mēs vēlamies dzīvot harmoniskā pasaulē, kurā valda taisnīgums un miers, vai arī dzīvot pēc džungļu likumiem, pēc spēka politikas likumiem? Mums ir jāuzņemas atbildība par Eiropas tautām un par visas pasaules tautām.
<SPEAKER ID="158" NAME="Morten Messerschmidt" AFFILIATION="EFD">
(DA) Priekšsēdētāja kungs! Šī lieta - šis ziņojums - ir ļoti mulsinoša nodaļa ANO vēsturē. Kas gan var, godīgi runājot, apspriest Gazas kara jautājumu, nepieminējis tūkstošiem Qassam raķešu, kas astoņus gadus krita uz Izraēlas mierīgajiem iedzīvotājiem? Kas gan var, godīgi runājot, apspriest šo jautājumu, nepieminējis simtiem tuneļu, kas izrakti starp Ēģipti un Gazu, un citām teritorijām, pa kuriem tiek slepus ievesti ieroči, lai kaitētu ebreju interesēm Izraēlā? Kas gan var, godīgi runājot, uzrakstīt tādu ziņojumu, neiekļaujot tajā to, ka Izraēlā ir labi funkcionējoša tiesību sistēma, turpretim neviens slepkava Palestīnā un neviens terorists Palestīnā nav saukts pie atbildības? Atbilde uz visiem trim jautājumiem ir - tiesnesis Goldstone. Tas ir skandalozi! Tas ir mulsinoši attiecībā uz ANO sistēmu, un vispār, debatējot par to Parlamentā, mēs padarām to par mulsinošu lietu arī attiecībā uz Eiropas Savienību.
<SPEAKER ID="159" NAME="Proinsias De Rossa" AFFILIATION="S&amp;D">
Priekšsēdētāja kungs! Klausoties debatēs, ir grūti pateikt, kādu ziņojumu daži no runātājiem ir lasījuši. Šis ziņojums, šķiet, nav tas, ko es esmu lasījis.
<P>
Izraēla liedz Parlamentam tā demokrātiskās tiesības tikties ar Palestīniešu likumdošanas padomi Gazā, kā arī liedz mūsu ārlietu ministriem piekļuvi Gazai. Kāds Hamas kaujinieks ir nonāvēts, droši vien to izdarījuši Izraēlas aģenti, izmantojot viltotas Eiropas pases, tādējādi pārkāpjot Īrijas, Lielbritānijas, Francijas, Vācijas un Dubaijas suverenitāti. Izraēla izturas pret mums ar nicinājumu, un tas nav nemaz pārsteidzoši, ņemot vārā visatļautību, ar kādu tā turpina pārkāpt miljoniem palestīniešu tiesības.
<P>
Par mūsu uzticību cilvēktiesībām un tiesiskumam liecina mūsu attieksme pret Goldstone ziņojumu, kurā ir konstatēts, ka Gazas aplenkums ir iedzīvotāju kolektīva sodīšana un ka operācija "Lietais svins” bija paredzēta šīs politikas veicināšanai. Šajā ziņojumā ir liecības par patvaļīgu spīdzināšanu, necilvēcīgu izturēšanos un tīšu lielu ciešanu izraisīšanu. Ziņojumā ir ieteikums vērsties pie Starptautiskās Krimināltiesas un Kvartetam - pastāvēt uz tiesiskumu.
<P>
Es atbalstu R. Goldstone aicinājumu Ženēvas Konvencijas dalībvalstīm, tostarp Īrijai, ierosināt krimināllietas šo valstu tiesās pret varbūtējiem vainīgajiem kara noziegumos.
<P>
Vai drīkst izdarīt vienu labojumu, pirms es beidzu, attiecībā uz vairākkārtējiem apgalvojumiem, ka šajā ziņojumā nekas nav teikts par Hamas izšautajām raķetēm uz Izraēlu. Taču 31. lappusē ir minēti palestīniešu bruņoto grupu raķešu un mīnmetēju uzbrukumi Izraēlas dienvidiem.
<SPEAKER ID="160" NAME="Hannu Takkula" AFFILIATION="ALDE">
(FI) Priekšsēdētāja kungs! Kā Eiropas Savienības deputātiem mums jāatceras, kādas ir Eiropas vērtības. Tās ir demokrātija, cilvēktiesības un uzskatu brīvība, un mums visur pie tām jāturas.
<P>
Goldstone ziņojuma mērķis bija veikt objektīvu izpēti, bet diemžēl tas viņam neizdevās. To atzīst visas puses, kas ir iepazinušās ar to, un tas ir redzams arī no ziņojumā izmantotajiem avotiem.
<P>
Mums ir jāatceras arī tas, ka to visu uzsāka tādas valstis kā Kuba, Pakistāna, Ēģipte un Saūda Arābija, kas neatzīst Eiropas Savienības un Izraēlas vērtības.
<P>
Mani ļoti šokēja De Rossa kunga un De Keyser kundzes piezīmes. Es gribētu zināt, kādu ziņojumu jūs esat lasījuši. Ja jūs zināt - kā jūs noteikti zināt - kaut ko par pilsoņu karu starp Hamas un Fatah un par to, cik daudz cilvēku ir tajā zaudējuši dzīvību, tad jūs piekritīsit, ka mums ir jāiejaucas procesā, kurā palestīniešiem ir jāatrod vadība un vienprātība un jāsāk veidot savu valsti, nevis tā jāiznīcina kopā ar Izraēlas demokrātisko sabiedrību, to apšaudot ar raķetēm.
<P>
Es vēlos teikt, ka šis ziņojums diemžēl ir traips ANO vēsturē. Mums eiropiešiem, ir jāatceras, ka Ghilad Shalit, eiropietis, francūzis un Izraēlas kareivis, vēl arvien ir Hamas cietumā, un mums ir jācenšas panākt viņa atbrīvošanu. Tas ir pirmais solis, kas mums jāsper.
<SPEAKER ID="161" NAME="Geoffrey Van Orden" AFFILIATION="ECR">
Priekšsēdētāja kungs! Tie, kas starp mums ir Izraēlas draugi, varētu apšaubīt veidu, kādā Izraēla iejaucās Gazā, bet nevis Izraēlas tiesības aizstāvēt sevi un vērst efektīvus pasākumus pret tiem, kas plāno un veic terora aktus pret to.
<P>
Es jūtu līdz vienkāršajai palestīniešu tautai, bet 60 gadus to ir mānījuši cilvēki, kas apgalvo, ka vada to, un tie vadītāji, kuru profesija ir terorisms.
<P>
Jau pašā sākumā bija skaidrs, ka ziņojums, kas nāk no apšaubāmās ANO Cilvēktiesību padomes - un tieši to, Howitt kungs, mūsu grupa kritizēja, nevis ANO, baidos, ka jūsu sīkumainais partejiskais viedoklis ir diezgan pazemojošs -, vienpusīgi nosodīs Izraēlu. Tajā ir izvirzītas tālejošas prasības Izraēlai, bet maz ir runāts par Hamas. Tas neaicina izbeigt terorismu un uzbrukumus Izraēlai, bet tikai lūdz tā saucamos palestīniešu bruņotos grupējumus atteikties no uzbrukumiem Izraēlas civiliedzīvotājiem un censties nekaitēt Palestīnas civiliedzīvotājiem.
<P>
Es nesaskatu šajā 554 lappušu garajā ziņojumā konstruktīvus, pozitīvus ieteikumus, kā panākt ilgstošu mieru un stabilitāti. Turpretim mēs redzam, ka cilvēktiesību retorika un Starptautiskās Krimināltiesas instrumenti tiek izmantoti, lai uzbruktu Izraēlai, un man jāsaka, ka šādi sagrozījumi nedara godu Apvienoto Nāciju Organizācijai.
<SPEAKER ID="162" NAME="Alexandra Thein" AFFILIATION="ALDE">
(DE) Priekšsēdētāja kungs! Neviena konfliktā iesaistītā puse nav izpildījusi Apvienoto Nāciju Organizācijas prasību veikt ticamu un neatkarīgu Goldstone ziņojumā izteikto apvainojumu izmeklēšanu. Izraēlas puses rīcība ir jānožēlo, jo, lai cik pretrunīgs ir Goldstone ziņojums, ikvienai valstij, kas sauc sevi par demokrātisku valsti, kura balstās uz tiesiskumu, ir pienākums ļaut, lai šos nopietnos apvainojumus izmeklē neatkarīgi izmeklētāji. Nepietiek ar iekšēju Izraēlas armijas izmeklēšanu, pret kuru pašu ir aizdomas.
<P>
Ja ES uztver cilvēktiesību un starptautisko tiesību aktu principus nopietni, tai ir jāizdara spiediens uz abām karojošajām pusēm, tostarp arī izmantojot savas divpusējās attiecības, un jāpastāv uz to, ka pieprasīto starptautisko un humanitāro tiesību aktu iespējamo pārkāpumu izmeklēšana jāveic saskaņā ar tiesiskuma principiem. Kara noziegumi ir jāsoda saskaņā ar starptautiskajiem tiesību aktiem, kā jau šeit ir daudzkārt teikts. Ja nepieciešams, Starptautiskās Krimināltiesas prokuroram būs jāveic izmeklēšana, pamatojoties uz Romas Statūtu 12. panta 3. punktu. Tomēr neatkarīgi no Goldstone ziņojuma nav nekāda iemesla turpināt Gazas aplenkumu.
<SPEAKER ID="163" NAME="Miroslav Mikolášik" AFFILIATION="PPE">
(SK) Goldstone ziņojuma secinājumos un ieteikumos, par kuriem mēs debatējam, nav ņemtas vērā Izraēlas tiesības uz pašaizsardzību. Pagājušā gada Izraēlas intervence Gazas joslā bija stingrs pasākums, un personīgi es jūtu līdzi cietušajiem un viņu ģimenēm. Tomēr mēs nedrīkstam aizmirst, ka tā bija pēdējā reakcija uz gadiem ilgiem palestīniešu uzbrukumiem biezi apdzīvotām Izraēlas teritorijām.
<P>
Hamas nesen paziņoja, ka tā ir gatava dialogam ar starptautisko sabiedrību, tostarp ES un ASV. Es vēlos aicināt jūs nekādā ziņā nelolot šādu ideju, līdz Hamas nepārprotami atzīs Izraēlas tiesības pastāvēt un atteiksies no vardarbības. Mēs ar žēlumu nolūkojamies uz cietušajiem šajā ilgajā konfliktā, bet ir būtiski, lai miera sarunās piedalītos godīgs palestīniešu partneris, un tas nozīmē uzticības cienīgu un atbildīgu palestīniešu tautas pārstāvi. Līdz tam laikam, kad tas notiks, mēs veltīgi zaudēsim laiku, izstrādājot starptautiskus ieteikumus simtiem lappušu garumā.
<P>
Es vēlos uzsvērt arī Ēģiptes lomu, kurai ir enerģiski jārīkojas, lai teroristiem netiktu sniegta nekāda palīdzība ieroču veidā pa apakšzemes tuneļiem, kas ved uz Gazu.
<SPEAKER ID="164" NAME="Antigoni Papadopoulou" AFFILIATION="S&amp;D">
(EL) Priekšsēdētāja kungs! Goldstone ziņojums ir trāpījis naglai uz galvas. Vienādas attieksmes politika pret abām pusēm nepalīdz. Ir pastrādāti vairāki noziegumi, un vēl tagad tie tiek pastrādāti Gazā. Tur valda nabadzība, posts un kliedzoša necieņa pret palestīniešu tautas cilvēktiesībām. Tam ir vairāki liecinieki. Ir ziņojumi no Sarkanā Krusta, Starptautiskās Bankas un Eiropas Padomes par noziegumiem pret palestīniešiem, par finansiālu nabadzību un necilvēcīgiem dzīves apstākļiem Gazā.
<P>
Mēs nedrīkstam izlikties, ka to neredzam. Cilvēce jau vairākus gadus ir bijusi lieciniece vardarbībai pret palestīniešiem. Izraēlas kara mašīna ir uzbrukusi bez žēlastības, aizbildinoties ar pašaizsardzību un sagādājot Palestīnas iedzīvotājiem lielas ciešanas.
<P>
Mēs no visas sirds nosodām civiliedzīvotāju slepkavošanu arī Izraēlā. Tomēr tas nenozīmē, ka Izraēla, aizstāvot sevi, var izdarīt milzumdaudz noziegumu pret palestīniešiem. Iesaistīšanās šādās noziedzīgās akcijās nedod Izraēlai alibi.
<P>
Protams, mēs neesam prokurori, un arī Poncija Pilāta loma mums nepiestāv. Tomēr mēs nedrīkstam mazgāt rokas nevainībā un ļaut, lai asinsizliešana turpinās, un Izraēla paliek nesodīta. Vēloties, lai mūs ciena, bet neko nedarot, mēs atļaujamies būt bezatbildīgi. Mēs ļaujam vainīgajiem izvairīties no soda un rīkojamies bezatbildīgi pret cietušajiem. Mēs rīkojamies pēc principa "kam spēks, tam vara”.
<SPEAKER ID="165" NAME="Michael Theurer" AFFILIATION="ALDE">
(DE) Priekšsēdētāja kungs! Goldstone ziņojumā ir aprakstīti cilvēktiesību pārkāpumi abās karojošās pusēs. Vairāk nekā 1 400 cietušo Gazas joslā ir nepārprotami pārāk liels skaits. Tomēr es esmu pārliecināts arī par to, ka nekāda militāra reakcija nebūtu sekojusi, ja nebūtu bijuši raķešu uzbrukumi Izraēlai. Delegācijas apmeklējuma laikā mēs atklājām, ka Izraēla uztver militārās akcijas nopietni. Galvenā Goldstone ziņojuma apsūdzība, ka Izraēla tīšām un nepārtraukti uzbruka civiliedzīvotājiem, neiztur kritiku. Jautājums par to, cik lielā mērā Hamas izmantoja civiliedzīvotājus par vairogu, nav pienācīgi izpētīts. Tomēr ziņojumā ir minēts, ka Izraēlas armija brīdināja civiliedzīvotājus ar tālruņa zvanu un skrejlapu palīdzību. Hamas neko tādu nedarīja raķešu uzbrukumos Izraēlai.
<P>
Tomēr mums jājautā arī, vai ANO pati izdarīja visu iespējamo Gazā, piemēram, lai novērstu Hamas raķešu uzbrukumus ANO objektu tuvumā. Es neuzskatu, ka Goldstone ziņojums veicina teroristu uzbrukumus Izraēlai - tas neattaisno šos uzbrukumus, bet varbūt tas arī nevēršas pret tiem. Tomēr ir skaidrs, ka šeit Eiropas Parlamentā mums ir jāpieprasa cilvēktiesību ievērošana un jāaicina abas puses atgriezties pie miera procesa.
<SPEAKER ID="166" NAME="Nicole Kiil-Nielsen" AFFILIATION="Verts/ALE">
(FR) Priekšsēdētāja kungs! Izraēlā tiesneša Goldstone darbu uzskata par visa ļaunā iemiesojumu un pilnīgi diskreditē sabiedrības acīs. Vienlaicīgi notiek intensīva apmelošanas kampaņa pret cilvēktiesību aizstāvjiem, jo īpaši pret Jauno Izraēlas fondu, kas finansē galvenās Izraēlas organizācijas, kuras aizstāv cilvēktiesības, jo īpaši pret šā fonda priekšsēdētāju Naomi Chazan, bijušo Kneseta deputāti, ko pazīst kā cīnītāju par sieviešu tiesībām un mieru.
<P>
Trīspadsmit pacifistu grupas, tostarp "Bētleme” un "Laužot klusumu” ir kritušas par upuri īstām raganu medībām. Eiropas Savienībai noteikti ir jāsniedz atbalsts cilvēktiesību aizstāvjiem visās valstīs, tostarp, protams, arī Izraēlai, kuras visatļautība pārkāpj visas demokrātiskās vērtības. Eiropas Savienībai ir jāaizstāv Izraēla pret pašas dēmoniem.
<SPEAKER ID="167" NAME="Robert Atkins" AFFILIATION="ECR">
Priekšsēdētāja kungs! Vainīgas ir abas puses, bet uz šo ziņojumu un uz operāciju "Lietais svins” ir pārmērīgi asa reakcija no Izraēlas puses. Goldstone ir cienījams tiesnesis un ebrejs. Viņa ziņojumā, bez šaubām, ir trūkumi, bet Izraēlai ir jāatzīst, ka kritika galvenokārt pamatojas uz faktiem. Jums ir jādzird, ko saka Izraēlas kareivji, kad viņi vairākos gadījumos organizācijai "Laužot klusumu” atzīst savu apšaubāmo rīcību.
<P>
Izmeklēšanas rezultātā Izraēla bija spiesta atzīt, ka tā ir lietojusi balto fosforu, bet kāpēc nav veikta īsta izmeklēšana, kad daži no tās kareivjiem bija iesaistīti potenciālos, ja ne īstos, kara noziegumos? Palestīnas Likumdošanas padome ir atzinusi savus pārkāpumus, bet Izraēlai attiecībā uz šo jautājumu un neseno slepkavību Dubaijā ir jāpārstāj būt tik iedomīgai un jāatzīst visas pasaules saprātīgo un godprātīgo cilvēku pamatotās bažas.
<SPEAKER ID="168" NAME="Seán Kelly" AFFILIATION="PPE">
Priekšsēdētāja kungs! Man šķiet, ka trīs galvenie vārdi šajās debatēs ir "neatkarīgs”, "vienāds” un "neitrāls”. Ir jānotiek varbūtējo cilvēktiesību pārkāpumu neatkarīgai izmeklēšanai. Ir jābūt vienādam pārkāpumu vaininieku nosodījumam, un galvenokārt ir vajadzīga ietekmīga neitrāla balss par starpnieku šajā kļūmīgajā konfliktā, kuras mums diemžēl pašlaik trūkst, jo lielā vairākuma spēcīgo valstu nostāja ir diezgan labi zināma.
<P>
Es uzskatu, ka Augstajai pārstāvei vai jaunajam Padomes priekšsēdētājam ir lieliska iespēja būt par šo neitrālo balsi un darīt kaut ko līdzīgu tam, ko George Mitchell darīja Ziemeļīrijā, kas atnesa mums mieru, un cilvēki, kas gadiem šāva un nogalināja cits citu, tagad ir kopā valdībā. Tāda pati iespēja ir arī Augstajai pārstāvei šajā gadījumā kļūt par šo neitrālo balsi, kuras mums pašlaik diemžēl trūkst.
<SPEAKER ID="169" NAME="Diane Dodds" AFFILIATION="NI">
Priekšsēdētāja kungs! Vai es drīkstu lūgt Kelly kungam paskaidrojumu, un es esmu pārliecināta, ka viņš to labprāt sniegs. Partija, ko es pārstāvu Ziemeļīrijā, ir, protams, valdībā, bet mana partija ir bijusi pilnīgi miermīlīga partija un nav nevienu nošāvusi un nogalinājusi.
<P>
Tā gan darīja Īru republikāņu armija (IRA) un tās politiskie pārstāvji.
<SPEAKER ID="170" NAME="Diego López Garrido" LANGUAGE="ES">
Priekšsēdētāja kungs! Mūsu debates ir, manuprāt, bijušas ļoti dažādas un attiecas ne tikai uz pašu Goldstone ziņojumu, bet arī uz situāciju, kas izraisīja šo ziņojumu.
<P>
Manuprāt, mēs varam prezidentūras vārdā teikt, ka Goldstone ziņojums ir atskaites punkts, kā jau Padome teica, un kā Georgieva kundze teica Komisijas vārdā, un es pateicos viņai par viņas runu. Tas ir ticams ziņojums, tas šķiet objektīvs, un tas ziņo par iespējamiem ārkārtīgi nopietniem cilvēktiesību pārkāpumiem abās konfliktā iesaistītajās pusēs.
<P>
Eiropas Savienība nevar palikt vienaldzīga pret Goldstone ziņojuma saturu. Eiropas Savienība nevar palikt vienaldzīga pret ziņojumu, kas objektīvi un ticami stāsta par dažu ļoti nopietnu cilvēktiesību pārkāpumu iespēju.
<P>
Mēs tāpēc uzskatām, ka priekšlikums, kas izriet no šī ziņojuma - veikt neatkarīgu, ticamu izmeklēšanu -, ir vispiemērotākais veids, kā reaģēt uz šo ziņojumu, kas ir ļoti svarīgs ziņojums, kam vajadzētu ietekmēt mūs visus. Tam ir jāizraisa reakcija tajos deputātos, kas tāpat kā Eiropas Savienība un Parlaments tic cilvēktiesībām un to aizsargāšanai. Tam tāpēc jāmudina mūs reaģēt uz ārkārtīgi nopietnajiem cilvēktiesību pārkāpumiem, kas ir notikuši šajā gadījumā.
<P>
Par šo ziņojumu notiks debates, un mēs uzskatām, ka Apvienoto Nāciju Organizācijai ir jāatbalsta šīs debates. Par to debatēs arī Cilvēktiesību padomē. Mēs varam jums pastāstīt, ka Starptautiskā Krimināltiesa pie tā strādā un to izmeklē, un es uzskatu, ka Eiropas Savienībai tāpēc ir jāuztur konstruktīva, koordinēta nostāja pret ārkārtīgi nopietnajiem jautājumiem, kas ierosināti Goldstone ziņojumā, un to Padomes prezidentūra arī darīs.
<SPEAKER ID="171" NAME="Kristalina Georgieva">
Komisijas locekle. - Priekšsēdētāja kungs! Ļaujiet man vispirms skaidri paziņot, ka Komisija ir konsekventi un enerģiski izteikusi bažas par humanitāro situāciju Gazā. Mans priekštecis Louis Michel devās uz Gazu tūlīt pēc operācijas "Lietais svins”. Viņš bija aculiecinieks abu pušu pārkāpumiem un nosodīja tos.
<P>
Mēs Komisijā ļoti vēlamies, lai divi jautājumi būtu pirmajā vietā mūsu dienaskārtībā. Pirmkārt, vajadzība visām pusēm pilnā mērā ievērot starptautiskās humanitārās tiesības, otrkārt, vajadzība nodrošināt, lai humānā palīdzība patiešām sasniedz Gazas iedzīvotājus.
<P>
Kopš pagājušā gada janvāra konflikta ES ir skaidri paziņojusi, ka mēs cieši sekosim iespējamo starptautisko humanitāro tiesību pārkāpumu izmeklēšanai, un Komisija ir uzsvērusi un turpina uzsvērt pārskatatbildības lielo lomu un to, cik svarīgi ir pretoties visatļautībai un starptautisko tiesību pārkāpumiem.
<P>
Tuvo Austrumu miera procesā cilvēktiesību un starptautisko humanitāro tiesību ievērošana ir šodien svarīga kā vienmēr - un varbūt pat svarīgāka nekā vienmēr.
<P>
Lai ES būtu ticams dalībnieks miera procesā, ir jāparāda, ka tā visos apstākļos piemēro ES pamatvērtības un ka tā vienmēr un visur konsekventi ievēro starptautisko tiesību acquis. Ļaujiet man, atbalstot prezidentūru, vēlreiz atkārtot, ka kopējā ES nostāja attiecībā uz Goldstone jautājumu būs ļoti svarīgs solis šajā virzienā.
<SPEAKER ID="172" NAME="Priekšsēdētājs">
Debates tiek slēgtas.
<P>
Balsošana notiks nākamajā sēdē.
<P>
Rakstiskas deklarācijas (Reglamenta 149. pants)
<SPEAKER ID="997" NAME="Corina Creţu  " AFFILIATION="S&amp;D">
rakstiski. - (RO) Goldstone ziņojums par ārkārtīgi pretrunīgu situāciju, kas ir izraisījusi stipras kaislības, nav guvis iesaistīto partiju piekrišanu, jo sadursmes, kas notika 2008. gada decembrī un 2009. gada janvārī starp Izraēlas armiju un Palestīnas kaujiniekiem Gazā, kurā valda Hamas, ir sagādājušas ciešanas abām pusēm. Neatkarīgi no partiju nostājas pret Goldstone ziņojumu es ceru, ka to neizmantos kā aizbildinājumu, lai novestu diskusijas strupceļā, bet uz visiem laikiem atrisinās Palestīnas problēmu mierīgā ceļā. Faktiski reģiona prioritāte ir atsākt miera sarunas, kurās tāpat kā līdz šim iesaistīsies gan Eiropas Savienība, gan Amerikas Savienotās Valstis. Risinājumam ir jānodrošina Izraēlas valsts pastāvēšana šajā reģionā arī turpmāk un jāsniedz garantijas palestīniešiem, ka viņi godam dzīvos savā dzīvotspējīgā, demokrātiskā un neatkarīgā valstī. Eiropas Savienībai jābūt gatavai uzņemties lielāku atbildību šajā procesā, lai izveidotu normālas attiecības starp Izraēlu un Palestīnu. Es uzskatu, ka mums ir jāatceras vissvarīgākais atzinums Goldstone ziņojumā - nekas nevar attaisnot neaizsargātu cilvēku ciešanas, un, lai izbeigtu šo situāciju, priekšroka ir jādod dialogam, nevis konfrontācijai un spēka lietošanai.
<SPEAKER ID="173" NAME="Andreas Mölzer  " LANGUAGE="DE">
2009. gada 5. novembrī Apvienoto Nāciju Organizācijas Ģenerālā asambleja pieņēma Goldstone ziņojumu un Rezolūciju 64/10. Šie dokumenti saturēja aicinājumu Izraēlai un Palestīnai triju mēnešu laikā izmeklēt iespējamos cilvēktiesību pārkāpumus Gazas konflikta laikā. Diemžēl ne Izraēla, ne Palestīna nav atsaukušās uz šo aicinājumu. Tas ir liels kauns, jo Goldstone ziņojumā ir garš abu pušu pārkāpumu un noziegumu saraksts. Saskaņā ar ziņojumu trīs nedēļu ilgos uzbrukumos Izraēla izdarīja lielus starptautisko tiesību pārkāpumus. Uzbruka visiem civiliedzīvotājiem bez izvēles un bombardēja mājas. Ziņojumā ir minēts, ka tika lietotas fosfora bumbas, ko nosodīja starptautiskā sabiedrība. Saskaņā ar ziņojumu arī palestīnieši lietoja raķetes un mīnmetēju lādiņus, lai apzināti nogalinātu civiliedzīvotājus. Apvainojumi ir tik nopietni, ka tie ir obligāti jāizmeklē, turklāt nekavējoties. Tā kā ANO Drošības padome ir noraidījusi Goldstone ziņojumu, nav pārliecības, ka tajā sniegtie ieteikumi nodot lietu Starptautiskajai Krimināltiesai (ICC) Hāgā tiks izpildīti. Tāpēc es aicinu jauno Augsto pārstāvi ārlietās un drošības politikas jautājumos baronesi Ashton ES vārdā izdarīt lielu spiedienu uz abām konfliktā iesaistītajām pusēm un pieprasīt, lai tās izmeklē šos noziegumus.
<SPEAKER ID="174" NAME="Róża, Gräfin von Thun Und Hohenstein  " LANGUAGE="PL">
Priekšsēdētāja kungs! Tiesneša Goldstone ziņojums tiek piedāvāts starptautiskajā arēnā kā objektīvs dokuments par operācijām Gazas joslā 2009. gada ziemā. Tomēr saskaņā ar vairākiem avotiem tas nav tik labi sagatavots, lai mēs varētu atsaukties uz to ar tīru sirdsapziņu. Es minēšu dažus piemērus, ar kuriem mūs iepazīstināja vēstnieks Dore Gold debatēs Brandeis universitātē un kurus uzsvēra Izraēlas Ārlietu ministrija.
<P>
Šķiet, ka misijas locekļi izteica savu viedokli par konfliktu jau pirms misijas sākuma, un, kad viņi bija Gazas joslā, viņus pavadīja Hamas pārstāvji, un lieciniekus intervēja viņu klātbūtnē. Pārbaudot liecības, tiesnesis Goldstone nebija pietiekami uzmanīgs. Taisnīgi nav arī tas, ka Izraēlas amatpersonu vārdi, kas ir citēti ziņojumā, tiek uzskatīti par apšaubāmiem, bet pie Hamas piederošo amatpersonu vārdi Gazā neizraisa misijas locekļos nekādas šaubas.
<P>
Ņemot vērā iepriekš minēto Goldstone ziņojuma kritiku, es aicinu Komisiju un Eiropas Parlamentu nodrošināt, lai Eiropas sabiedrība varētu iepazīties ar abu pušu argumentiem attiecībā uz situāciju Gazas joslā. Eiropas Savienība rūpējas, lai ekonomiskās attiecības ar Izraēlu būtu pēc iespējas labākas. Tāpēc ir vēl svarīgāk veidot mūsu attiecības, pamatojoties uz savstarpēju uzticību. Paļaušanās vienīgi uz tiesneša Goldstone ziņojumu to nenodrošinās.
