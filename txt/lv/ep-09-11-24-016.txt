<CHAPTER ID="016">
Mazākumtautību valodas kā daļa no kopīgā Eiropas kultūras mantojuma (debates)
<SPEAKER ID="495" NAME="Priekšsēdētājs">
Nākamais darba kārtības punkts ir Komisijas paziņojums par mazākumtautību valodām kā daļu no kopīgā Eiropas kultūras mantojuma.
<SPEAKER ID="496" NAME="Leonard Orban" LANGUAGE="RO">
Priekšsēdētāja kungs, godājamie deputāti, Eiropas Savienības daudzvalodības politikas vispārējais mērķis ir uzsvērt visu Eiropas Savienībā lietoto valodu nozīmi. Saskaņā ar EK Līguma 151. pantu Kopienas rīcības mērķis ir veicināt dalībvalstu sadarbību, lai sekmētu dalībvalstu kultūru uzplaukumu, vienlaikus respektējot to nacionālās un reģionālās atšķirības un pievēršot uzmanību kopīgajam kultūras mantojumam.
<P>
Pamatojoties uz šiem principiem, Eiropas Komisija ciešā sadarbībā ar dalībvalstīm īsteno daudzvalodības un valodu daudzveidības veicināšanas stratēģiju, kas aprakstīta 2008. gada septembrī pieņemtajā dokumentā attiecībā uz visām Kopienā lietotajām valodām. Visas šīs valodas ir mūsu kopīgā kultūras mantojuma neatņemama daļa, un ikviena valsts, reģionālā, mazākumtautību un migrantu valoda, ko lieto Eiropā, papildina šo kopīgo kultūras mantojumu.
<P>
Kā jūs jau labi zināt, Eiropas Komisija ir aicinājusi dalībvalstis apsvērt reģionālo un mazākumtautību valodu mācīšanu kā daļu no savas valsts stratēģijas daudzvalodības veicināšanai sabiedrībā. Eiropas Savienības pieņemtie lēmumi šajā jomā neaizstāj dalībvalstīs jau pieņemtos pasākumus - tie ir paredzēti, lai atbalstītu un papildinātu tos. Galvenais Eiropas Savienības finansēšanas instruments ir Mūžizglītības programma 2007.-2013. gadam, kas ir pieejama visām Kopienā lietotajām valodām, ieskaitot reģionālās un mazākumtautību valodas.
<P>
Kopienas līmenī nav tādu tiesību aktu, kas reglamentētu valodu lietojumu dalībvalstīs, un nevienā no līgumiem nav arī paredzēta iespēja šādus noteikumus pieņemt. Valodu un kultūru daudzveidības respektēšana ir paredzēta Pamattiesību hartas 22. pantā, kur noteikts, ka Savienībai jārespektē kultūru un valodu daudzveidība.
<P>
Kā jūs zināt, Pamattiesību hartas noteikumi attiecas uz ES iestādēm un organizācijām, kā arī dalībvalstīm tikai tad, kad tās piemēro Kopienas tiesību aktus. Tādējādi dalībvalstis turpina pieņemt lēmumus par savu iekšpolitiku valodu jautājumos, tostarp attiecībā uz reģionālajām un mazākumtautību valodām. Mazākumtautībām piederošo personu aizsardzība ir ietverta cilvēktiesību respektēšanas jēdzienā, kas ir viens no principiem, pamatojoties uz kuriem tika dibināta Eiropas Savienība, kā tas ir noteikts Līguma par Eiropas Savienību 6. pantā.
<P>
Tādēļ dalībvalstīm ir jāizmanto visi tām pieejamie juridiskie instrumenti, lai saskaņā ar savu konstitucionālo kārtību un starptautiskajās tiesībās tām paredzētajiem pienākumiem un saistībām aizsargātu mazākumtautībām piederošo personu tiesības. Ar starptautiskajām tiesībām es domāju, piemēram, Eiropas Padomes Eiropas Reģionālo vai minoritāšu valodu hartu, kas nodrošina vispārēju sistēmu šajā jomā, kā arī Eiropas Drošības un sadarbības organizācijas ieteikumus, uz kuriem Eiropas Savienība ir vairākkārt atsaukusies.
<SPEAKER ID="497" NAME="Edit Bauer" LANGUAGE="HU">
Kā teica arī komisārs, Eiropas tautu valodas kā kultūras kopums veido Eiropas kultūras mantojumu. Es viņam pateicos par šo piezīmi. Nav starpības, vai valodu lieto mazākums vai vairākums. Tomēr cilvēku tiesības lietot savu valodu ir neatņemama viņu pamattiesību daļa, kā tas ir noteikts arī Pamattiesību hartas 22. pantā. Nav nekāds brīnums, ka nacionālās kopienas ārkārtīgi jūtīgi uztver savu tiesību pārkāpšanu šajā jomā.
<P>
Es runāju mazākumtautības vārdā, kurai piederošo personu skaits pārsniedz pusmiljonu, protestējot pret Slovākijas valsts valodas likumu, kas satur dažus punktus, kuros tiek pārkāptas un ierobežotas šīs mazākumtautības tiesības. Atļaujiet man minēt dažus piemērus. Likuma 8. panta 4. punktā ir noteikts, ka vietās, kur mazākumtautības īpatsvars ir mazāks par 20 %, ārstiem ar saviem pacientiem jārunā valsts valodā. Tas attiecas arī uz sociālajiem darbiniekiem un viņu klientiem, kā arī ugunsdzēsējiem un feldšeriem, pildot savus pienākumus jeb, citiem vārdiem sakot, dzēšot ugunsgrēkus vai vedot pacientus uz slimnīcu. Saskaņā ar 6. panta 1. punktu reklāmu - gan publisko, gan arī privāto - tekstiem jābūt rakstītiem slovāku valodā. Saskaņā ar 8. panta 6. punktu vispirms reklāmai jāparādās valsts valodā, un tai jābūt rakstītai ar burtiem, kas ir vismaz tikpat lieli kā tekstam otrajā valodā. Tas nepārprotami norāda uz to, ka pirmā valoda ir svarīgāka, kamēr otrā ir mazāk svarīga un otršķirīga.
<P>
Likuma 9. pantā ir noteiktas nesamērīgas sankcijas juridiskām personām, kas nav lietojušas pareizo valodu, ieskaitot mazos uzņēmumus. Jebkurā gadījumā - kāpēc kāds vispār būtu jāsoda par runāšanu savā dzimtajā valodā? Šāda likuma piemērošana ir acīmredzami neatbilstoša.
<P>
Priekšsēdētāja kungs, Slovākijas likumdevējiem savas valsts tiesību sistēmā vajadzētu iekļaut tās Eiropas Padomes valodu hartā paredzētās saistības, kuras tie atzina un uzņēmās, to ratificējot, nevis apstiprināt likumu, kas ir diametrāli pretējs šai hartai. Tā pat nav vērsta uz divvalodību, jo nepieprasa, lai pat valsts sektorā strādājošie zinātu mazākumtautību valodu, ne arī aicina viņus to apgūt.
<P>
Priekšsēdētāja kungs, pēdējā piezīme. Esmu gandarīta, ka Eiropas Parlaments šīs debates ir iekļāvis darba kārtībā, un es augsti vērtēju Parlamenta priekšsēdētāja Jerzy Buzek stingro nostāju, kā arī Komisijas nepārprotamo pārliecību par to, ka mazākumtautību tiesības ir jāaizsargā, nevis jāierobežo.
<SPEAKER ID="498" NAME="Hannes Swoboda">
S&D grupas vārdā. - (DE) Priekšsēdētāja kungs, ņemot vērā viedokļu atšķirības Parlamentā, ir labi, ka mums šeit ir ungāru izcelsmes priekšsēdētājs, par kuru mēs varam būt droši, ka viņa rīcība nebūs diskriminējoša, tomēr Eiropā tas ir pats par sevi saprotams, ka neatkarīgi no valodas un izcelsmes mēs cenšamies saglabāt to, kas ir pareizs.
<P>
Bauer kundze, jūs kritizējāt valodas likumu. Valodas likums nav tik labs, kāds tas varētu būt, - tas patiešām tā ir. Tomēr pamattiesības tajā nav pārkāptas. Arī tas ir jāatzīst. Tādēļ ir jāstrādā, lai novērstu tās nepilnības, kas tur patiešām ir galvenokārt saistībā ar likuma interpretāciju. Ir ārkārtīgi svarīgi, lai šajās debatēs šodien izskanētu doma, ka šos uzlabojumus mēs panākam ne tādēļ, ka vēlamies vienu iedzīvotāju grupu noskaņot pret otru, bet gan tādēļ, ka mēs gribam, lai attiecības starp slovākiem un ungāriem Slovākijā un, protams, starp abām valstīm uzlabotos. Tam jābūt mūsu interesēs. Īpaši tagad, tuvojoties vēlēšanām, es varu tikai aicināt būt savaldīgiem, saprātīgiem un veidot dialogu, kas novedīs pie pozitīva rezultāta.
<P>
Jo pastāv arī problēmas, kas sakņojas pagātnē, un mums nevajadzētu par to lolot nekādas ilūzijas. Gan mana māte, kas dzimusi Miškolcā, gan arī es, dzimis tikai dažus kilometrus no Bratislavas, to jūtam un saprotam. Tomēr pats svarīgākais ir tas, lai mēs nepastiprinātu un nekurinātu konfliktus, kas bieži vien būtībā pastāv tikai starp politiskajiem spēkiem, nevis pašiem cilvēkiem, kuru savstarpējās attiecības ir labas.
<P>
Tieši tāpat kā Slovākijā ir ungāru mazākumtautība, dažās Slovākijas pašvaldībās ar ungāru vairākumu ir arī slovāku mazākumtautība. Tādēļ visas šīs lietas mums ir jāsaista kopā. Ļoti svarīga ir arī otra šajās debatēs izskanējusī doma. Mums ir daudz kopīgu problēmu. Arī Slovākijai un Ungārijai ir kopīgas problēmas, piemēram, romu problēma. Vai nebūtu daudz prātīgāk kopīgi, dialoga veidā koncentrēties uz šo problēmu risināšanu, cenšoties visām šā reģiona mazākumtautībām dot lielākas iespējas? Galu galā mēs visi esam mazākumtautību pārstāvji. Mērķim jābūt tādam, ka mums stingri jāapņemas veicināt valodu daudzveidību, kā teica komisārs, un daudzvalodību, jo valoda ir vērtība. Cilvēkiem, kas zina vairākas valodas, ir priekšrocība, un, ja visi to sapratīs un pieņems, tad mūs gaidīs labāka nākotne.
<SPEAKER ID="499" NAME="Carl Haglund" LANGUAGE="SV">
Priekšsēdētāja kungs, priecājos, ka šo jautājumu Komisija ir uztvērusi nopietni. Dzīve daudzām mazākumtautību grupām Eiropā ir grūta, un spēcīgs signāls no ES var īpaši palīdzēt pretoties tam neiecietības vilnim, kas pēdējos gados ir pārņēmis šo pasaules daļu. Es domāju, ka ES vajadzētu parūpēties, lai ikvienam eiropietim būtu pilnīgi skaidrs, ka mazākumtautību valodu pastāvēšana un lietošana ir uzskatāma par pievienoto vērtību.
<P>
Kāpēc? Pirmkārt, tāpēc, ka ikviena valoda nes milzīgu kultūras mantojumu, kas papildina Eiropas daudzveidību. Teritorijas, kur lieto mazākumtautību valodas, no ekonomiskā viedokļa ir arī veiksmīgākas un konkurētspējīgākas par citām teritorijām. Tādēļ ikvienam, kurš šādās teritorijās vēlas veikt uzņēmējdarbību, ir izdevīgi nodarbināt cilvēkus, kas runā vietējās valodās. Šie ir divi labi iemesli. Es gribētu pateikties Komisijai par šo iniciatīvu, un vairāk mūs neaizkavēšu, jo laiks ir ierobežots.
<SPEAKER ID="500" NAME="Tatjana Ždanoka">
Verts/ALE grupas vārdā. - Priekšsēdētāja kungs, es pateicos komisāram par viņa paziņojumu un piekrītu, ka saskaņā ar pašreizējiem ES tiesību aktiem mēs nevaram izdod likumus valodu tiesību jomā.
<P>
No otras puses, ar 1. decembri būs spēkā Līgums par Eiropas Savienību, kura 2. pantā noteikts, ka Savienība ir dibināta, pamatojoties uz vērtībām, kas respektē cilvēktiesības, tostarp minoritāšu tiesības. Tas droši vien nevar būt stingrs tiesiskais pamats, lai acquis communautaire uzreiz varētu veidot mūsu minoritāšu tiesību koncepciju. Tomēr šodien mēs esam pelnījuši tādu paziņojumu, kas vairāk atklāj Komisijas politisko nostāju attiecībā uz minoritāšu tiesībām, un tā idejai, manuprāt, ir jābūt ļoti vienkāršai. Ikviens, kura rīcība ir vērsta pret minoritāšu tiesībām, ieskaitot valodu tiesības, rīkojas neatbilstoši Savienības pamatvērtībām.
<P>
Mēs norādām un kauninām tās valstis ārpus ES, kurās tiek pārkāptas cilvēktiesības, kaut arī ES tām nevar uzlikt nekādus juridiski saistošus pienākumus, bet kāpēc mēs tik nelabprāt minam šādus sliktus piemērus pašā Eiropas Savienībā, pat ja mēs nevaram uzlikt nekādus pienākumus?
<P>
Jūs pieminējāt Eiropas Padomes un EDSO dokumentus, bet Komisijai ir jāuzņemas arī pienākums pārbaudīt, vai visas dalībvalstis izpilda šajos dokumentos paredzētās saistības.
<P>
Visbeidzot, šo prasību attiecībā uz daudzvalodību mēs neizpildām arī pašā Parlamentā. Es, piemēram, nevaru runāt savā dzimtajā valodā, kaut arī 40 % manas valsts - Latvijas - iedzīvotāju dzimtā valoda ir krievu.
<SPEAKER ID="501" NAME="Lajos Bokros" LANGUAGE="SK">
Slovāku valoda ir viena no skaistākajām Eiropas valodām, bet Eiropas Parlamentā to var dzirdēt reti.
<P>
Kā patiess Slovākijas draugs, ilggadējs tās attīstības atbalstītājs un neuzkrītošs, tomēr aktīvs dalībnieks slovāku reformās es labprāt palīdzētu saviem slovāku draugiem šīs nepilnības novērst un vienlaikus veicināt slovāku valodas lietošanu un saprašanu aizvien plašākā cilvēku lokā. Esmu pilnīgi pārliecināts, ka mums izdosies nosargāt slovāku valodas un kultūras daudzveidību.
<P>
Slovāku valoda nevēlas attīstīties uz citu valodu rēķina. Tieši šā iemesla dēļ nav saprotams, kāpēc likumā, kas attiecas uz etnisko minoritāšu valodu lietošanu, tām ir paredzēts daudz šaurāks lietošanas diapazons nekā slovāku valodai. Šo valodu lietošana šajā likumā ir faktiski aplūkota kā alternatīva, un attieksme pret šo alternatīvu ir noliedzoša, nevis pozitīva, jo tās netiek uzskatītas par tiesībām, kuras var pieprasīt un izmantot ikdienā.
<P>
Slovākijas iestādēs joprojām nav vajadzīgas veidlapas, kas iespiestas ungāru valodā, un pat Slovākijas Republikas likumi un juridiskie standarti nav oficiāli tulkoti ungāru valodā.
<P>
Valsts valodas likuma grozījumi šo situāciju ir pasliktinājuši vēl vairāk. Grozījumu izstrādē etnisko minoritāšu pārstāvji netika iesaistīti. Viens no galvenajiem jaunā tiesību akta trūkumiem ir tāds, ka tas attiecas ne tikai uz oficiālās valodas lietošanu, bet gan vēl vairāk iejaucas sabiedriskajā, komerciālajā un privātajā dzīvē.
<P>
Vēl viena būtiska problēma ir tāda, ka valsts valodas likums paredz arī sankcijas. Slovākijas valsts valodas likuma grozījumi pārkāpj cilvēka pamattiesības un Eiropas Savienības standartus. Likuma saglabāšana tā pašreizējā formā būtu pretrunā Slovākijas Republikas un lielākās etniskās grupas nacionālajām interesēm, jo šis likums provocētu aizdomas un sabojātu labās attiecības starp etniskajām grupām, kas Slovākijas teritorijā ir dzīvojušas vairāk nekā tūkstoš gadu.
<P>
Slovākija ir nobriedusi un pieaugusi demokrātiska valsts ar augstu pašapziņu, un tai nav vajadzīgs kultūru karš vai likums, lai sevi pasargātu no vietējām valodām. Vietējās etniskās grupas neapdraud Slovākijas valsts statusu, slovāku valodu vai slovāku tautas kultūru. Gluži pretēji - līdzās dzīvojošās etniskās grupas entuziastiski un labprātīgi aizsargās, atbalstīs un attīstīs slovāku valodu un kultūru, kamēr vien no slovāku tautas puses būs vērojama gatavība aizsargāt, atbalstīt un attīstīt arī etnisko minoritāšu valodas un kultūru.
<SPEAKER ID="502" NAME="Jaroslav Paška" LANGUAGE="SK">
Mūsu ungāru draugi nesen mūs mācīja, kā mazākumtautību valodu lietošanas jautājumam Slovākijā rast eiropeisku risinājumu.
<P>
Tagad es gribētu nolasīt lekciju viņiem, jo, šķiet, viņi ir aizmirsuši paskatīties uz sevi un to, kā Ungārijā viņi ierobežo minoritāšu tiesības lietot savu dzimto valodu. Paskatīsimies, piemēram, uz bērnu audzināšanu un skolām. Slovākijas Republikā ungāru bērni savā dzimtajā valodā var mācīties no sākumskolas līdz vidusskolai un no vidusskolas līdz augstskolai. Visus priekšmetus māca ungāru tautības skolotāji ungāru valodā. Savukārt slovāku bērni Ungārijā par slovāku skolām var tikai sapņot. Ungārijas valdība tās slēdza 1961. gadā. Kopš tā laika etnisko minoritāšu bērni Ungārijā vairs nekur nevar iemācīties, kā pareizi lietot savu dzimto valodu, jo atšķirībā no citām ES valstu valdībām Ungārijas valdība tiem nedod iespēju mācīties savā dzimtajā valodā. Tādēļ Ungārijā slovāku bērniem visi priekšmeti ir jāapgūst ungāru valodā, un viņu dzimtā valoda ir pievienota kā tāds sods, kā papildu darbs, lai radītu nevēlēšanos to mācīties. Slovāku valodu tiem māca ungāru tautības skolotāji, kas to nepārvalda profesionālā līmenī. Tādā veidā bērnu attiecības ar savu dzimto valodu un kultūras saitēm tiek apspiestas un vadītas citā virzienā.
<P>
Pamatojoties uz šo šķietami eiropeisko pieeju minoritātēm, Ungārijas administrācija slovāku minoritātes sākotnējo lielumu 50 gadu laikā ir samazinājusi aptuveni desmit reižu. Tāpēc bijušais Ungārijas ombuds etnisko minoritāšu jautājumos iepriekš atklāti atzina, ka Ungārija turpina pilnīgi asimilēt etniskās minoritātes.
<P>
Es ļoti cienu savus draugus - deputātus no Ungārijas. Vairāk nekā tūkstoš gadu garumā mūsu tautas ir kopīgi veidojušas Eiropas vēsturi, un es tikai gribētu viņiem lūgt saprast, ka skaitļi runā paši par sevi. Ungārijas administrācijas politikas rezultātā slovāku minoritātes lielums Ungārijā ir samazinājies desmitkārtīgi, kamēr ungāru minoritātes lielums Slovākijā, pateicoties pareizajai Slovākijas administrācijas politikai, ir saglabājies.
<SPEAKER ID="503" NAME="Zoltán Balczó" AFFILIATION="NI">
(HU) Vispirms mums jānoskaidro, ko mēs uzskatām par vērtību Eiropas Savienībā. Vai tas ir tas, kas ierakstīts dokumentos, vai arī vērtība ir tā, ko respektē valstis vai, ja tās to nedara, Eiropas Savienība tās piespiež? Vai par vērtību var uzskatīt nacionālo minoritāti? Vai tai ir kāda nozīme? Čehijā Beneš dekrēti ir atstāti spēkā, lai Václav Klaus parakstītu Lisabonas līgumu. Citiem vārdiem sakot, nav izdzēsts kauna traips par kolektīvo vainu pret Sudetijas vāciešu un ungāru etniskajām grupām. Vai tādā gadījumā minoritāte ir vērtība? Vai minoritātes valoda ir vērtība? Slovākijā vietēji ungāri tiek sodīti par dzimtās valodas lietošanu. Šo likumu vienkārši nedrīkst piemērot. Kamēr vien šāds likums pastāv, Eiropai par to būtu jākaunas. Tam nav jābūt strīdam starp Slovākiju un Ungāriju. Tam jābūt jautājumam, kas jāatrisina starp Eiropas Savienību, kura aizsargā savas vērtības, un Slovākiju. Sistēma, kas šīs vērtības sludina, bet praksē neievēro, ir liekulīga.
<P>
Par ko ir šis darba kārtības punkts? Šeit noteikti nav manāma vēlme šo jautājumu atrisināt. Šajā sēdē mēs apskatām atsevišķus jautājumus, piemēram, par Nikaragvu, Vjetnamu, Laosu un cilvēktiesību pārkāpumiem. Šajā jautājumā Eiropas Savienība pat neuzņemas aizstāvēt savas vērtības - tā vienkārši tās devalvē.
<SPEAKER ID="504" NAME="Kinga Gál" AFFILIATION="PPE">
(HU) Priekšsēdētāja kungs, komisāra kungs! Manuprāt, tā ir liela veiksme, ka manas kolēģes Edit Bauer un manis ierosinātajās debatēs Eiropas Parlaments ir beidzot pievērsies jautājumam par nacionālajām un valodas minoritātēm, kas lieto savu valodu, un tas nozīmē arī to, ka tiek aplūkots diskriminējošais Slovākijas valsts valodas likums. Īpaši liels prieks man ir par to, ka Komisija šajā gadījumā ir pieņēmusi stingru nostāju attiecībā uz mazākumtautību valodu tiesībām.
<P>
Vēlos pateikties komisāram Orban, īpaši par to, ka tiesību un citu noderīgu dokumentu vidū viņš pieminēja Eiropas Padomes Reģionālo vai minoritāšu valodu hartu. Tāpat es domāju, ka ir ārkārtīgi svarīgi, ka Buzek kungs apmeklēja Bratislavu un skaidri izteicās par šo jautājumu. Galu galā mēs visi, kas gadiem ilgi šajā zālē esam risinājuši cilvēktiesību jautājumus, uzskatām, ka tas ir briesmīgi, ka, Lisabonas līgumam stājoties spēkā, pie minoritātēm piederošie cilvēki savā dzimtenē nedrīkst runāt savā dzimtajā valodā un nevar baudīt demokrātijas garantētās tiesības. Patiešām, ja kāds izmanto savas cilvēka pamattiesības runāt savā dzimtajā valodā, šis likums to atzīst par iespējamu kriminālpārkāpumu. Tas netieši norāda uz to, ka minoritātei savā dzimtenē ir otršķirīga pilsoņa statuss. Paška kungs, mēs runājam par aptuveni 530 000 ungāru Slovākijā un 20 000-30 000 slovāku Ungārijā - salīdzinājumam.
<P>
Es tikai gribētu atbildēt Swoboda kungam, ka minoritāte šajā gadījumā cīnās pret vairākumu par savām cilvēka pamattiesībām. Tā nav divu valstu savstarpēja cīņa. Eiropas Savienībai ir noteikti jāiejaucas un jāpauž savs viedoklis gan par Slovākijas, gan arī jebkuru citu likumu, kas apdraud mazākumtautību valodu lietošanu un minoritāšu identitātes aizsardzību, jo šādi likumi ir pretrunā visiem starptautiskajiem dokumentiem, tostarp Lisabonas līgumā noteiktajiem pamatprincipiem un Pamattiesību hartai.
<P>
Es tikai gribētu atgādināt saviem kolēģiem, ka jau 1995. gadā, kad valodas likums tika pieņemts pirmo reizi, pret Slovākiju tika vērsta nopietna starptautiska mēroga kritika. Tā rezultātā un jo īpaši kā viens no nosacījumiem, lai tiktu sākts pievienošanās process Eiropas Savienībā, punkti par sankcijām no šā likuma Slovākijai bija jāizņem. Tātad pirms 10 gadiem Eiropas Savienība bija pret to, par ko tagad tā runā ārkārtīgi negribīgi.
<SPEAKER ID="505" NAME="Boris Zala" AFFILIATION="S&amp;D">
(SK) Ar lepnumu varu teikt, ka Slovākija ir devusi lielu ieguldījumu valodu daudzveidības un valodu kultūras mantojuma saglabāšanā.
<P>
Te būs daži fakti: ungāru minoritātei ir ap 700 skolu, kur mācības notiek ungāru valodā. Visām minoritātēm ir tiesības savu valodu lietot tiesas procesos, oficiālos darījumos un vietu nosaukumos, un tām ir savi radio un televīzijas raidījumi, kas notiek to dzimtajā valodā. Valsts finansiāli atbalsta minoritāšu kultūras pasākumus un ļauj lietot dzimto valodu komerciālās, līgumiskās un citās attiecībās.
<P>
Ungārijas deputāti šeit uzbrūk Slovākijas valsts valodas likumam. Viņu apgalvojumi ir salti meli, izdomājums un ievainotā ungāru nacionālisma iztēles auglis. Dāmas un kungi, mums tie ir jānoraida. Tieši otrādi - Slovākijas valsts valodas likums pilnīgi atbilst starptautiskajiem standartiem, ko atzinis arī kompetentākais novērotājs - Eiropas Drošības un sadarbības organizācijas komisārs Vollebæk. Mūsu valodas likums veicina pret minoritātēm vērstās diskriminācijas izskaušanu un rūpējas par mūsu pilsoņu drošību un veselību, radot iespēju tos pilnīgi integrēt. Turklāt Slovākija ir parakstījusi Minoritāšu valodu hartu, tādējādi vislielākā mērā saglabājot visu Slovākijā dzīvojošo minoritāšu valodu daudzveidību.
<SPEAKER ID="506" NAME="Sergej Kozlík" AFFILIATION="ALDE">
(SK) Slovākijas Republika piemēro augstus standartus attiecībā uz etniskajām minoritātēm un vienlaikus arī vienu no liberālākajiem valsts valodas likumiem Eiropā.
<P>
Tomēr šo likumu pastāvīgi kritizē Ungārijas deputāti, kas nevilcinās izmantot melus un izdomājumus, lai ietekmētu Eiropas sabiedrisko domu. Mēs to esam pieredzējuši gandrīz katrā Eiropas Parlamenta sēdē kopš ES paplašināšanās 2004. gadā. Ungārija ir valsts, kas no savas teritorijas ir gandrīz pilnīgi izskaudusi minoritātes, un tagad tā cenšas rupji iejaukties Slovākijas dzīvē. Tas ir pilnīgi nepieņemami.
<P>
Es ticu, ka Eiropas iestādes šajā situācijā neuzvedīsies kā zilonis trauku veikalā. Ar valsts valodas lietošanu saistītās problēmas Slovākija atrisinās kulturāli un atbilstoši Eiropas tradīcijām. Valodas likuma grozījumu ieviešanas noteikumi apliecina uzmanīgo pieeju visām etniskajām grupām un tautībām, kas dzīvo Slovākijā.
<SPEAKER ID="507" NAME="Valdemar Tomaševski" AFFILIATION="ECR">
(PL) Priekšsēdētāja kungs, man ir liels prieks, ka, būdams deputāts no Lietuvas, šeit es varu runāt savā dzimtajā - poļu - valodā. Domāju, ka šai privilēģijai vajadzētu kļūt par normu ne tikai Eiropas Parlamentā, bet arī visās ES valstīs, jo multikulturālismam un valodu daudzveidībai Eiropas vērtību hierarhijā ir ļoti liela nozīme. Mums jādara viss iespējamais, lai nodrošinātu to, ka nacionālās un jo īpaši pamatiedzīvotāju minoritātes Komisijas šīsdienas paziņojumā minētajās jomās neizjūt nekādu diskrimināciju. Tādēļ Komisiju gaida neatliekams uzdevums atrisināt konfliktus saistībā ar mazākumtautību valodu lietošanu visās ES valstīs bez izņēmuma. Šo uzdevumu noteikti atvieglos pozitīvie risinājumi, kas šīm problēmām atrasti Somijā, Itālijā, Polijā, Dānijā, Čehijā un daudzās citās valstīs. Mums tikai nepieciešama efektīva un, kas ir vēl svarīgāk, tūlītēja Komisijas rīcība šajā jautājumā.
<SPEAKER ID="508" NAME="Diane Dodds" AFFILIATION="NI">
Priekšsēdētāja kungs, daudzveidība un daudzvalodība, protams, ir nepieciešama, taču es gribētu ļoti īsi aprakstīt situāciju tajā Apvienotās Karalistes daļā, kurā es dzīvoju.
<P>
Olsteras skotu mazākumtautības valoda ir daļa no Ziemeļīrijas kultūras bagātības, un Apvienotā Karaliste to ir atzinusi saskaņā ar Eiropas Padomes Reģionālo un minoritāšu valodu hartu.
<P>
Pamatojoties uz Sentendrjūsas vienošanos, Ziemeļīrijas izpildvarai ir uzticēts uzdevums izstrādāt Olsteras skotu valodas un kultūras stratēģiju. Sagatavojot šo stratēģiju, kultūras ministrs ņem vērā Eiropas hartu un citus starptautiskus instrumentus, tostarp ANO Bērnu tiesību konvenciju. Šo stratēģiju viņš veido ar mērķi veicināt kopīgu un labāku nākotni Ziemeļīrijai, pamatojoties uz vienlīdzību, daudzveidību un savstarpējo atkarību.
<P>
Diemžēl savā pretvalstiskajā kampaņā Sinn Fein kultūru - īpaši valodu - izmantoja par ieroci, un tas izraisīja ķildas un strīdus. Tā ir ļaunprātīga un nepareiza valodas izmantošana. Tāpēc mums jācer, ka šīs stratēģijas kopīgās un labākās nākotnes aspekts ņems vērā šā kultūru kara sekas.
<SPEAKER ID="509" NAME="Alejo Vidal-Quadras" AFFILIATION="PPE">
(ES) Priekšsēdētāja kungs, es gribētu uzsvērt Parlamenta ieguldījumu, atbalstot mazākumtautību un reģionālo valodu lietošanu sarakstē starp pilsoņiem un Parlamentu. Pilsoņi var rakstīt Parlamentam un saņemt atbildes šajās valodās.
<P>
Pavisam cita lieta, priekšsēdētāja kungs, ir tas, ka daži cilvēki grib lietot reģionālās vai mazākumtautību valodas vai arī valodas, kurām dažās dalībvalstu teritorijās ir kopīgs oficiāls statuss, uzstājoties plenārsēdēs. Šāda vēlme Parlamentā, kas strādā integrētā daudzvalodu režīmā ar 23 valodām, tērējot vairāk nekā trešo daļu mūsu budžeta līdzekļu un nodarbinot vairāk nekā pusi mūsu personāla, nav izpildāma
<P>
Šādas valodas ir Apvienotajā Karalistē, Luksemburgā, Igaunijā, Kiprā, Spānijā, Zviedrijā, Somijā un tā tālāk. Tas nozīmē, priekšsēdētāja kungs, ka plenārsēdēs mums būtu jāizmanto 35 vai 40 valodas, un tas finansiālā un materiāltehniskā ziņā ir vienkārši nereāli. Tāpēc, priekšsēdētāja kungs, var jau būt, ka, uzstājot uz šo prasību, var gūt vēlētāju atbalstu, bet tam noteikti nav absolūti nekādas jēgas, un tas nav praktiski iespējams. Tas tikai nevajadzīgi liktu vilties daudziem uzticamiem pilsoņiem.
<SPEAKER ID="510" NAME="Csaba Sándor Tabajdi" AFFILIATION="S&amp;D">
(HU) Priekšsēdētāja kungs, Slovākijas valsts valodas likumā pārkāptas piecas pamattiesības, kas ietvertas Pamattiesību hartā, kura stāsies spēkā 1. decembrī.
<P>
Pirmkārt, tas diskriminē cilvēkus to etniskās izcelsmes dēļ, pusmiljonu lielo ungāru kopienu uzskatot par otršķirīgiem pilsoņiem un viņu dzimto valodu - par otršķirīgu valodu. Otrkārt, tas rupji iejaucas cilvēku privātajā dzīvē, kā to norādīja Edit Bauer. Treškārt, tas ir antidemokrātisks, jo iedveš bailes pilsoņos. Ceturtkārt, tas ir pretrunā diviem Eiropas Padomes dokumentiem, kurus Slovākija savā pievienošanās nolīgumā apstiprināja. Visbeidzot, komisārs Orban teica, ka ES atbalsta divvalodību un daudzvalodību, kamēr Slovākija ir sākusi ceļu uz vienvalodību un valodu asimilāciju.
<P>
Ja ES samierināsies ar šo piecu pamattiesību pārkāpšanu un skaidri nepaudīs savu viedokli, tad tai nebūs nekāda morāla pamata kritizēt Ķīnu, Krieviju un citas valstis. Mēs nedrīkstam pieļaut dubultstandartus.
<SPEAKER ID="511" NAME="Izaskun Bilbao Barandica" AFFILIATION="ALDE">
(ES) Priekšsēdētāja kungs, Eiropas Reģionālo vai minoritāšu valodu harta, ko pieņēmusi Eiropas Padome un 47 Eiropas valstis, tostarp visas Eiropas Savienības dalībvalstis, paredz, ka reģionālās un minoritāšu valodas ir jāaizsargā, jo dažos gadījumos pastāv risks, ka tās var izzust.
<P>
Es domāju, ka šāda attieksme palīdz saglabāt un veidot mūsu kontinenta tradīcijas, daudzveidību un kultūras bagātību, kas mums jāsargā. Kā teica komisārs, tā aizsargā arī to cilvēku pamattiesības, kas runā šajās valodās.
<P>
Komisārs norādīja, ka dalībvalstīm jāizmanto visi tām pieejamie līdzekļi, lai nodrošinātu šo valodu lietošanu, bet mēs zinām, kas tas tā nenotiek. Visās dalībvalstīs, kur pastāv oficiālās valodas, netiek garantēta ne daudzvalodība, ne arī divvalodība, un problēma ir tā, ka mazākumtautību valodas mēs neuztveram kā daļu no Savienības mantojuma, kā daļu no mūsu mantojuma.
<P>
Tomēr es gribētu jums lūgt padomāt par mazākumtautību valodas jēdzienu, jo dalībvalstīs ir valodas, kas Eiropas Parlamentā ir oficiālas, bet to lietotāju ir mazāk un tās ir mazāk zināmas par dažām reģionālajām valodām, kas tādēļ nav oficiālās valodas. Tādā veidā mēs pārkāpjam 40 miljonu eiropiešu valodu tiesības, un šo tiesību aizsardzība ir principa jautājums, kā teica pats komisārs.
<P>
700 000 basku runā euskarā - Eiropas vecākajā valodā, kuras izcelsme nav zināma -, un Eiropas tuvināšana basku tautai cita starpā nozīmē arī to, ka, sakot "gabon”, šie cilvēki tiks cienīti tāpat kā sakot "buenas noches'”, "good evening” vai "bonsoir”.
<SPEAKER ID="512" NAME="Kay Swinburne" AFFILIATION="ECR">
Priekšsēdētāja kungs, kā Eiropas Parlamenta deputāte no Velsas es izjūtu lielas simpātijas pret daudzajām mazākumtautību valodām Eiropā, jo īpaši tādēļ, ka mana dzimtā valoda ir velsiešu - viena no vecākajām Eiropas valodām, kas joprojām tiek lietota.
<P>
Skaitliskā ziņā ungāru situācija Slovākijā ir ļoti līdzīga velsiešu valodā runājošo situācijai Velsā, kur šo cilvēku skaits pārsniedz pusmiljonu. Tomēr tas ir 20 % no Velsas iedzīvotājiem, bet mazāk nekā 2 % no iedzīvotāju skaita Apvienotajā Karalistē.
<P>
Pēc daudzu simtu gadu garumā ilgušiem strīdiem starp angļu un velsiešu valodā runājošiem Velsas iedzīvotājiem - ļoti līdzīgi tam, kas šobrīd notiek starp slovākiem un ungāriem - Velsā ir panākta laimīga līdzāspastāvēšana.
<P>
Velsiešu valodas atdzimšana pēdējos 15 gados kopš varas maiņas ir bijusi ārkārtīgi strauja. Pozitīvā attieksme pret valodu ir devusi milzīgu ieguvumu kultūras jomā.
<P>
Velsā pats galvenais ir bijis ieņemt pragmatisku nostāju. Mums vajadzētu ļaut cilvēkiem runāt tajā valodā, kurā tie jūtas visērtāk, tomēr neradot pārmērīgu slogu vai izmaksas. Piemēram, nobeigumā es gatavojos runāt velsiešu valodā, lai gan nevēlos radīt izmaksas nodokļu maksātājiem, lai šeit Parlamentā tikai divu velsiešu valodā runājošu deputātu dēļ tiktu nodrošināts sinhronais tulkojums. Tomēr daudzveidība ir jāgodina.
<P>
(Runā velsiešu valodā)
<SPEAKER ID="513" NAME="Anna Záborská" AFFILIATION="PPE">
(SK) Es gribētu konsekventi saglabāt mūsu debašu tēmu. Nerunāšu par valsts valodas likumu Slovākijā, jo esmu pārliecināta, ka tā ir tikai Slovākijas problēma.
<P>
2010. gada 1. janvārī apritēs 22 gadi, kopš kāds ļoti gudrs un cienījams cilvēks uzsvēra, ka cieņa pret minoritātēm un to kultūru ir pamats miera veidošanai. Mums konsekventi jāaizstāv minoritāšu tiesības, lai saglabātu un attīstītu to kultūru. Minoritātēm ir tiesības lietot savu valodu, un šīs tiesības ir jāparedz likumā. Pretējā gadījumā mēs zaudēsim bagātu kultūras mantojumu. Šos vārdus viņš teica Pasaules miera dienā.
<P>
Kultūras bagātība Eiropā pieder tautām, kuras ir izdzīvojušas līdz šai dienai. Tas atšķiras no situācijas Amerikas Savienotajās Valstīs, kur šī bagātība ir izšķīdusi nenosakāmā masā. Eiropā tiek lietotas daudzas valodas, tādēļ Eiropas Savienībai ir nozīme kā nacionālu valstu kopienai.
<P>
Mums jārunā par mazākumtautību valodu lietošanas noteikumiem, jo noteikumi ir vajadzīgi, taču mēs nedrīkstam atņemt šo bagātību Eiropai. Mazākumtautību valodu problēma ikvienā valstī rodas tad, ja trūkst komunikācijas vai otrajā plānā ir citas problēmas. Minoritātēm jājūtas labi tajā valstī, kur tās dzīvo, tādēļ es vienmēr konsekventi aizstāvēšu visas mazākumtautību valodas, bet tikai šādā statusā. Domāju, ka tāds ir arī Komisijas viedoklis.
<SPEAKER ID="514" NAME="Ramon Tremosa I Balcells" AFFILIATION="ALDE">
Priekšsēdētāja kungs, es gribētu paust nopietnas bažas par Spānijas valdības attieksmi, šajā Parlamentā neļaujot lietot katalāņu valodu. Katalāņu valoda tika aizliegta un tās lietotāji vajāti Franko diktatūras laikā, un šodien Spānijas demokrātija demonstrē savu zemo kvalitāti, katalāņu valodu neļaujot oficiāli lietot Parlamentā.
<P>
Visas valodas ir vienlīdzīgas, tāpat kā vienlīdzīgi ir visi cilvēki. Eiropa ir lielisks labas prakses piemērs, pret mazākajām oficiālajām valodām izturoties vienlīdzīgi.
<P>
Desmit miljoni cilvēku runā katalāņu valodā, bet tas nav atļauts šajā Parlamentā. Ja katalāņu valoda tiktu atzīta un atļauta Parlamentā, tās situācija Spānijā noteikti uzlabotos, pastiprinot mūsu prasību izbeigt gadsimtiem ilgo vienvalodību Spānijas parlamentā.
<P>
Kā Eiropas Parlamenta deputāts no Katalonijas, kurš tagad zina, ka tā ir viennozīmīga un svarīga katalāņu prasība, es pieprasu īpašu Eiropas Komisijas uzmanību, lai normalizētu katalāņu valodas lietošanu Parlamentā.
<SPEAKER ID="515" NAME="Metin Kazak" AFFILIATION="ALDE">
(BG) Orban kungs, vairāk nekā 60 000 Bulgārijas pilsoņu Bulgārijas nacionālajā televīzijā skatās ziņas savā dzimtajā - turku valodā. Šo tikai piecas minūtes ilgo ziņu programmu turku valodā Bulgārijas lielākā plašsaziņas līdzekļu organizācija raida kopš 2001. gada, kad tika ratificēta Vispārējā konvencija par nacionālo minoritāšu aizsardzību. Tādējādi Bulgārija šobrīd uzskata, ka tā ievēro Eiropas Savienības pamatprincipu par minoritāšu tiesību aizsardzību.
<P>
Tomēr es vēlos pievērst jūsu uzmanību 5. novembrī notikušajai aptaujai, kuras mērķis bija izbeigt ziņu pārraidi turku valodā. Tas ir provokāciju un nacionālistu spiediena rezultāts. Pārtraucot šo programmu, Bulgārijas lielākajai minoritātei tiks liegtas tiesības saņemt informāciju savā dzimtajā valodā. Tas nozīmētu neiecietību un diskrimināciju, izjaucot tradicionāli labo līdzāspastāvēšanu starp Bulgārijas etniskajām grupām, kas bieži vien tika norādīta par piemēru Balkāniem.
<P>
Tāpēc, komisāra kungs, es pieprasu atbildi, kā Komisija pārbauda, vai plašsaziņas līdzekļi ievēro minoritāšu tiesības brīvi sazināties savā dzimtajā valodā un tādējādi pilnīgi iesaistīties savas dzimtenes sociālajā un politiskajā dzīvē.
<SPEAKER ID="516" NAME="Ádám Kósa" AFFILIATION="PPE">
(HU) Pateicos par iespēju izteikties. Es gribētu pievērst jūsu uzmanību pasākumam, ko pareizā virzienā ierosinājusi Eiropas Savienība. Mēs runājam par tādu minoritāti kā nedzirdīgie, kuru dzimtā valoda ir zīmju valoda, kas ir atzīta 10 Eiropas Savienības dalībvalstīs, ieskaitot arī manu valsti Ungāriju. Šajā likumā ir noteikts ne tikai tas, ka zīmju valoda ir mūsu dzimtā valoda, bet arī tas, ka ar šo likumu tiek aizsargātas mūsu kultūras minoritātes tiesības. Gribu pievērst jūsu uzmanību arī tam, ka Slovākija faktiski ir līdere šajā jomā, jo slovāku zīmju valodas lietošana tika atzīta jau 1995. gadā. Un kā ar ungāriem? Mans pienākums ir norādīt uz to, ka dubultstandarti Eiropas Savienībā nav pieļaujami. Ja nedzirdīgs slovāks var izmantot zīmju valodu, ļaujiet arī Slovākijas pilsoņiem runāt savā dzimtajā valodā.
<SPEAKER ID="517" NAME="Monika Flašíková Beňová" AFFILIATION="S&amp;D">
(SK) Esmu ļoti sarūgtināta, ka par spīti pieaugošajām sociālajām problēmām ES dalībvalstīs, kas neatkarīgi no tautības skar ikvienu tās pilsoni, Parlamenta plenārsēžu laikā vienmēr tiek izvirzīti jautājumi saistībā ar konfliktu starp ungāru un slovāku deputātiem, kā tas notiek arī šodien 10 minūtes pirms pusnakts.
<P>
Ne valodas likums, ne arī kāds no iepriekšējiem jautājumiem, ko šeit uzdevuši ungāru deputāti, nekādus draudus etnisko minoritāšu pārstāvjiem nerada. Priekšsēdētāja kungs, Slovākijas etnisko minoritāšu, kā arī visu pārējo minoritāšu tiesības tiek pilnīgi aizsargātas, un tas notiek ārkārtīgi augstā līmenī. Saviem draugiem no Ungārijas mēs sniedzam draudzīgu roku, mēs gribam, lai mums būtu labas kaimiņu attiecības, un mūs ļoti uztrauc tas, ka Eiropas Parlaments tiek vairākkārt ļaunprātīgi izmantots naida paušanai pret Slovākijas Republiku.
<SPEAKER ID="518" NAME="Michael Gahler" AFFILIATION="PPE">
(DE) Priekšsēdētāja kungs, esmu izlasījis jauno Slovākijas likumu līdz pēdējam vārdam. Swoboda kungam ir taisnība - attiecības starp cilvēkiem ikdienā parasti ir labas, arī Slovākijas dienvidos. Arī šā iemesla dēļ jaunais valsts valodas likums ir lieks, jo slovāku valoda Slovākijā nav apdraudēta.
<P>
Diemžēl tas diskriminē daļu vietējo iedzīvotāju, jo čehi bieži vien ir labākā situācijā nekā ungāri. Kāpēc tajā nav paredzēta vismaz vienāda attieksme pret čehiem un ungāriem? Šos likuma grozījumus varētu izskaidrot tikai ar dīvaino pašreizējās koalīcijas valdības sastāvu Slovākijā, kur biedrs Fico cenšas pārvilināt nacionālistiskās SNS un populistiskās HZDS partijas balsis, piesaucot šķietamus draudus no ungāru puses. Priecājos, ka laikā, kad koalīcijas valdību vadīja Mikuláš Dzurinda, nekas tāds nebija iespējams. Toreiz visas trīs Eiropas Tautas partijas grupas (Kristīgo demokrātu) sastāvā esošās partijas, ieskaitot minoritātes partiju, veiksmīgi strādāja kopā, nevis viena pret otru, un tādam faktiski ir arī jābūt mērķim.
<SPEAKER ID="519" NAME="Kinga Göncz" AFFILIATION="S&amp;D">
(HU) Es arī piekrītu tiem, kuri teica, ka cilvēki Slovākijā viens otram blakus dzīvoja ļoti laimīgi, līdz izveidojās šī saspīlētā situācija, kas izjauca līdzsvaru un sarežģīja līdzāspastāvēšanu.
<P>
Ļaujiet man norādīt uz dažiem aspektiem par Slovākiju saistībā ar valodas likumu, kas līdz šim netika pieminēti. Negribu atkārtot to, kas jau tika teikts. No vienas puses, Slovākija sevi definē kā nacionālu valsti, kaut arī mēs zinām - un šodien par to jau tika runāts -, ka tajā dzīvo ungāru kopiena, kas veido aptuveni 10 % no valsts iedzīvotāju skaita, kā arī citas minoritātes.
<P>
Šis valodas likums ir izjaucis līdzsvaru. Ar to saistītā problēma nav tikai tā, ka tas aizsargā slovāku valodu, nevis tās mazākumtautību valodas, kas tam būtu jāaizsargā, kā tas notiek ļoti daudzos gadījumos Eiropā. Problēma ir drīzāk tā, ka tas nav saskaņots, vienots likums, kas aizsargā minoritātes, un, kā mēs vairākkārt to esam jau teikuši, tieši tas būtu vajadzīgs, lai šis līdzsvars netiktu izjaukts. Lieliski ir tas, ka šajās ļoti svarīgajās debatēs mēs šodien dzirdējām par daudziem pozitīviem piemēriem. Es patiesi ceru, ka šis ir tas virziens, ko no šā brīža izvēlēsies arī Slovākija.
<SPEAKER ID="520" NAME="László Tőkés" AFFILIATION="PPE">
(HU) Békesség Istentõl! Pace vouǎ! Boží pokoj s Vami! Peace to you from God! Mūsu daudzvalodīgajā Eiropā es gribēju jums novēlēt mieru ungāru, rumāņu, slovāku un angļu valodā. Eiropas Parlamentā es varēju to izdarīt, bet saskaņā ar Slovākijas tiesību aktiem tas būtu riskanti, jo tiktu pārkāpts valsts valodas likums. Vienā ES dalībvalstī cilvēkiem var tikt uzlikts naudas sods par runāšanu valodā, kas nav oficiālā valoda, tostarp vienā no Eiropas oficiālajām valodām - ungāru valodā. Tas ir acīmredzams kauns un negods.
<P>
Paraugieties uz Slovākijas karti, kas ir man priekšā. Pateicoties Šengenas nolīgumam, robeža starp Slovākiju un Ungāriju tika nojaukta, tieši tāpat kā "dzelzs priekškars”. Taču postkomunistiskā, šovinistiskā Slovākijas valdība tagad ceļ jaunu sienu starp cilvēkiem - valodas barjeru.
<P>
Mēs gribētu pateikties priekšsēdētājam Jerzy Buzek par viņa vizīti Slovākijā, lai šo jautājumu atrisinātu. Šajā sabiedrības interešu jautājumā Eiropas Parlaments nedrīkst pieņemt nezinošu, ērtu nostāju, kas paredz neiejaukšanos, - tam jāizpilda savas regulas un prasības, ko tas atbalsta cilvēktiesību, minoritāšu tiesību un valodu tiesību jomā.
<SPEAKER ID="521" NAME="Katarína Neveďalová" AFFILIATION="S&amp;D">
(SK) Sākumā es gribēju atbildēt Bokros kungam, taču jūs nedevāt man iespēju izteikties. Es gribēju teikt, ka pieņemu to, ka Slovākijas parlaments visus likumus netulko mazākumtautību valodās, kuru skaits, starp citu, ir 11, nevis tikai viena, un, ja runājam par ungāru minoritātes lielumu, kas ir pusmiljons, mums ir arī pusmiljonu liela romu minoritāte, taču viņi nesūdzas. Es gribētu pajautāt, vai Ungārijas parlaments visus likumus tulko mazākumtautību valodās un vai ir kādi tulkojumi arī slovāku valodā. Tomēr es ļoti augstu vērtēju to, ka jūs izmantojāt iespēju runāt slovāku valodā.
<P>
Tõkés kungs, Slovākija veido tiltus - un mani ļoti uztrauc tas, ka jūs vienmēr to pieminat, - taču tilti jāveido arī no otras - Ungārijas puses. Mani ļoti uztrauc tas, ka, tā kā esmu jauna Eiropas Parlamenta deputāte, man pastāvīgi jāatbild uz jautājumiem par attiecībām starp slovākiem un ungāriem un es nevaru runāt par jautājumiem, kas mani patiešām interesē.
<P>
Šeit es gribētu pateikties komisāram kā Kultūras un izglītības komitejas locekle. Jūsu darbs ir patiešām lielisks, un ir lieliski, ka mēs varam izmantot 23 Eiropas valodas, no kurām viena ir slovāku valoda.
<SPEAKER ID="522" NAME="László Surján" AFFILIATION="PPE">
(HU) Slovākijas presē lasīju to, ko jau teica Gallagher kungs. Tādēļ, ja es gribētu uzsvērt to, ka pašreizējo konfliktu nevar atspoguļot kā konfliktu starp divām valstīm vai divām tautām, es to teiktu Slovākijas presē. Šeit ir problēmas ar konkrētu likumu.
<P>
Ar prieku piekrītu Swoboda kunga apgalvojumam, ka, meklējot izeju no šīs situācijas, mēs esam ceļā uz miermīlīgu risinājumu. Ja vien viņš nebūtu teicis, ka šis likums nepārkāpj pamattiesības. Piemēram, ja mātei, kas kādas Slovākijas pilsētas slimnīcā pie rokas tur savu četrgadīgo bērnu, kurš ir nobijies no gaidāmās procedūras, tiek aizrādīts par bērna mierināšanu ungāru valodā, mēs nevar teikt, ka netiek pārkāptas viņu tiesības. Mēs nevaram arī teikt, ka tas neparādās šajā likumā. Problēma ir saistīta tieši ar to, kā šis likums tiek pasniegts. Patiesībā likums aizliedz šādas situācijas slimnīcās, kur ungāru valoda nav pietiekami pārstāvēta.
<P>
Tāpēc es domāju, ka šeit mums ir ļoti nopietnas problēmas. Slovākija pļauj to, ko pati sējusi, kad pie varas nāca ekstrēmistu partija. No otras puses, ungāri savas minoritātes nav iznīcinājuši, bet gan turējuši tās atstatus.
<SPEAKER ID="523" NAME="Monika Smolková" AFFILIATION="S&amp;D">
(SK) Es iebilstu tam, ko teica iepriekšējais runātājs. Tie ir absolūti meli un nepatiesība. Es gribētu lūgt, lai jūs beidzot izstudētu valodas likumu, jo tas nav līdzīgs jūsu valodas likumam. Mūsu valodas likums Slovākijā ir citāds, un šeit mēs runājam par diviem atšķirīgiem likumiem.
<P>
Es nāku no Košices, kas ir kosmopolītiska pilsēta ar 250 000 iedzīvotāju, tostarp daudziem ungāriem, čehiem, rusīniem, ukraiņiem, romiem un, protams, slovākiem. Pirms četriem gadiem vēlētāji nolēma, ka koalīcija starp mums - sociāldemokrātiem - un ungāru minoritātes pārstāvjiem Košices reģionā strādā ļoti veiksmīgi. Kā reģiona pārstāve es gribētu norādīt, ka mūsu sadarbība ir priekšzīmīga. Ungāri un slovāki mūsu apgabalā dzīvo mierā, un nevienam nenāk ne prātā apmelot vai uzbrukt kādam viņa tautības dēļ. Ikdienā nav nekādu konfliktu, un teritorijās, kur dzīvo dažādu tautību cilvēki, nav nacionalitātes problēmu. Es saku to visā nopietnībā. Ja vadošie politiķi dažās partijās sev vien zināmu iemeslu dēļ šo jautājumu nebūtu ierosinājuši, tad jautājums par ungāru etnisko minoritāti Eiropas Parlamentā netiktu aplūkots, jo šādas problēmas nemaz nav.
<SPEAKER ID="524" NAME="Csaba Sógor" AFFILIATION="PPE">
(HU) Francesco Capotorti. Kad ANO izstrādāja konvenciju, kas vēlāk kļuva pazīstama kā Konvencija par genocīda nepieļaujamību un sodīšanu par to, līdztekus fiziskajam genocīdam kā nopietns noziegums pret cilvēci tika aplūkots arī valodas un kultūras genocīds.
<P>
1948. gada konvencijas 3. panta 1. punktā valodas genocīds tika definēts kā aizliegums kādai grupai lietot savu valodu sadzīvē vai skolā, vai arī grāmatās, kas publicētas, un izdevumos, kas tiek izplatīti šīs grupas valodā.
<P>
Šobrīd Slovākija diemžēl nav vienīgā šāda valsts Eiropas Savienībā, tomēr tas ir tipiskākais valodas genocīda jeb lingvicīda piemērs, kas pieļauts kādā ES valstī. Tas nav nekas labs, jo arī Rumāniju, Grieķiju un Franciju šajā ziņā var nostatīt blakus Slovākijai. Paldies!
<SPEAKER ID="525" NAME="Leonard Orban" LANGUAGE="RO">
Es gribētu sākt ar to, kas ir pats galvenais daudzvalodības politikā, kuru šajā periodā mēs gribējām atbalstīt. No vienas puses, mēs vēlējāmies, lai mums būtu iespēja garantēt cieņu pret ikvienu valodu, ko lieto Eiropas Savienībā, un cildināt to - vai tā būtu valsts, reģionālā vai mazākumtautību valoda vai arī valoda, kurā runā pilsoņi no citiem kontinentiem. No otras puses, mēs gribējām nodrošināt to, ka, godinot daudzveidību, tiek sasniegts mūsu kopīgais mērķis, proti, saglabāt un stiprināt Eiropas Savienības vienotību jeb, citiem vārdiem sakot, mūsu vienotību. Ja var tā teikt, mēs runājam par vistiešāko principa "vienoti daudzveidībā” piemērošanu. Savā runā es nevaru neņemt vērā Swoboda kunga komentārus par to, ka savā darbā mums jāmeklē tie elementi, kas mūs vieno, nevis tie, kas šķir.
<P>
Mums jāciena ikviens, taču jābūt arī tik gudriem, lai atrastu veidu, kā citam citu saprast, kā sazināties un mijiedarboties citam ar citu. Tieši šā iemesla dēļ daudzvalodībai ir bijusi un joprojām ir ārkārtīgi svarīga nozīme starpkultūru dialoga stiprināšanā. Dialogs mums ir vajadzīgs, bet bez valodām tas nav iespējams.
<P>
Man ir bijusi iespēja apmeklēt visas dalībvalstis. Man ir bijusi iespēja doties arī uz tiem apgabaliem un reģioniem, kur diemžēl joprojām notiek strīdi un diskusijas un valodas tiek izmantotas par ķīlu atsevišķām politiskām interesēm, ko ES vienotības ideja nav iedvesmojusi. Es esmu teicis skaidri un gaiši: ir jāatrod risinājumi, kas ļauj mums sazināties un mijiedarboties. Šā iemesla dēļ, kā es jau teicu, pat situācijās, kas šķiet grūtāk pieņemamas, apgūstot un lietojot to cilvēku valodas, kuriem mēs dzīvojam blakus, mūsu savstarpējā saprašanās var būtiski uzlaboties. Tādēļ šāda veida situācijās - un šādu gadījumu ir bijis ļoti daudz - es ticu, ka savstarpējās saprašanās ziņā mēs varam gūt panākumus.
<P>
Piemēram, spēja runāt tā apgabala valodā, kur nacionālo minoritāšu pārstāvji ir vairākumā, citiem vārdiem sakot, spēja runāt šo minoritāšu valodā, kā arī nacionālo minoritāšu spēja runāt valsts valodā veido tiltu un nodrošina saprašanos, kas mums var palīdzēt.
<P>
Vēlos sniegt dažus komentārus par pasākumiem, ko veicam, lai varētu nodrošināt atbalstu visām Eiropas Savienībā lietotajām valodām. Mēs finansējam daudzus projektus, kas saistīti ne tikai ar oficiālajām valodām, bet arī daudzām reģionālajām un mazākumtautību valodām. Var minēt neskaitāmus konkrētus piemērus, kad Eiropas Komisija, no vienas puses, ir atbalstījusi organizāciju tīklus, kas paredzēti, lai veicinātu reģionālās un mazākumtautību valodas, kā arī mazāk izplatītās valodas visā Eiropas Savienībā. Taču mēs finansējam arī ar konkrētām mazākumtautību un reģionālajām valodām saistītus projektus. Ir arī konkrēti piemēri par veidu, kā mēs šīs valodas atbalstām. Kā es jau teicu un gribu atkārtot, 2008. gadā pieņemtā daudzvalodības stratēģija ir vērsta uz visām Eiropas Savienībā lietotajām valodām. Mums nav nekādu barjeru. Ikvienu no šīm valodām mēs uzskatām par vērtību Eiropas Savienībai un, ja var tā teikt, mūsu pašreizējā kultūras mantojuma daļu.
<P>
Protams, dažus vārdus gribu teikt arī par grozījumiem likumā par slovāku valodas lietošanu Slovākijā. Mēs priecājamies, ka šobrīd notiek sarunas starp Ungārijas un Slovākijas premjerministriem par iespējām, kas tiem ļautu rast kopīgus risinājumus uz savstarpējas saprašanās pamata. Raugoties no Kopienas perspektīvas, es vēlos uzsvērt, ka, ņemot vērā ārkārtīgi plašo šā likuma piemērošanas jomu, mēs šobrīd nespējam izvērtēt visas iespējamās tā īstenošanas sekas. Tieši tādēļ šā tiesību akta ieviešana ir ļoti svarīga, jo īpaši veids, kā tas tiks ieviests. Šajā saistībā es vēlos uzsvērt, ka Eiropas Komisija veiks ļoti sīku analīzi, sīki izvērtējot veidu, kā šis tiesību akts tiks ieviests.
<P>
Nobeigumā gribu vēlreiz uzsvērt, ka savu salīdzinoši nelielo iespēju robežās mēs cenšamies atbalstīt visas Eiropas Savienībā lietotās valodas - gan oficiālas, gan reģionālas, gan mazākumtautību valodas, piemēram, velsiešu valodu, kur mēs varam minēt konkrētus piemērus, kā mēs šo valodu atbalstām, vai katalāņu valodu, kad, piemēram, Eiropas Komisija ir mēģinājusi dot iespēju cilvēkiem, kas šo valodu lieto, vai arī piesaistīt viņu uzmanību. Piemēram, mums ir ārkārtīgi sīki izstrādātas tīmekļa vietnes un informācija katalāņu valodā par Kopienas politiku. Tas pats attiecas uz basku valodu un daudzām citām valodām. Es gribu teikt, ka šie centieni ļauj mums demonstrēt to īpašo veidu, kā mēs vēlamies atbalstīt šo politiku, ko es uzskatu par svarīgu Eiropas Savienības politiku - par tādu, kas faktiski ir Eiropas Savienības dibināšanas pamatā.
<SPEAKER ID="526" NAME="Priekšsēdētājs">
Debates tiek slēgtas.
<P>
Rakstiskas deklarācijas (Reglamenta 149. pants)
<SPEAKER ID="981" NAME="Jim Higgins  " AFFILIATION="PPE">
rakstiski. - Es priecājos par Eiropas Komisijas pozitīvo attieksmi un piekrītu, ka attiecībā uz mazākumtautību valodu atzīšanu ir gūti panākumi. Tomēr, ja mazākumtautību valodas gribam nostādīt vienā līmenī ar ES pazīstamākajām valodām, mums vēl ir daudz darāmā. Šobrīd īru valoda plenārsēdēs tiek tulkota tikai angļu valodā, un man ir jāapstājas vienu minūti garas runas vidū (runājot īru valodā) un jāatgriežas pie angļu valodas, jo netiek nodrošināts tulkojums. Atbilstošas mācības īru tulkotājiem šobrīd ir pieejamas tikai Īrijas Valsts universitātē Galvejā un profesionālajās advokātu organizācijās. Kaut arī tas ir zināms progress, es aicinu Komisiju sniegt papildu finansējumu, lai varētu noorganizēt citus atzītus īru valodas tulkošanas kursus, kas nodrošinātu pietiekamu skaitu īru tulku, tādējādi Eiropas iestādes varētu piedāvāt visus īru valodas tulkošanas pakalpojumus, kas paredzēti Parlamenta Reglamenta 146. pantā. Kā jūs jau teicāt, bez daudzvalodības mēs savu starpkultūru dialogu nevaram nostiprināt, bet bez atbilstoša tulkošanas nodrošinājuma daudzvalodība nav iespējama.
<SPEAKER ID="527" NAME="Alajos Mészáros  " LANGUAGE="HU">
Priekšsēdētāja kungs, dāmas un kungi! Kā ungārs no Slovākijas es apgalvoju, ka Slovākijas valsts valodas likums ir slikts. Tas ir slikts nevis tāpēc, ka tas neiekļaujas Eiropas vērtību sistēmā, bet gan tāpēc, ka tas vardarbīgi iejaucas vairāku simtu tūkstošu brīvu Eiropas pilsoņu tiesībās lietot savu dzimto valodu un nepieņemamā veidā ierobežo šo tiesību brīvu izmantošanu. Bailes no soda un valodas likuma neskaidrais formulējums rada situāciju, ka pilsoņi savu dzimto valodu neuzdrošinās lietot pat tad, kad tas ir atļauts. No otras puses, divu valodu lietošana ir noteikta kā obligāta, pat ja tas ir pilnīgi nepamatoti.
<P>
Slovākijas valdība, kas pieņem arī nacionālisma ideālus, valodu likumu attaisnoja ar to, ka tai it kā vajadzēja Slovākijas dienvidu reģionos radīt kaut kādu līdzsvaru starp slovāku un ungāru valodas lietošanu. Kā tika teikts, tas jāsaprot tā, ka slovākiem, kas dzīvo ungāru apdzīvotā rajonā, ir tiesības jebkādu oficiālu informāciju saņemt šajā valodā. Tomēr pretējā virzienā tas darbojas tikai tādā gadījumā, ja minoritātes īpatsvars ir vismaz 20 %. Lielisks līdzsvars! Un tas viss notiek Eiropā 21. gadsimtā.
<SPEAKER ID="980" NAME="Rareş-Lucian Niculescu  " LANGUAGE="RO">
Kamēr vien minoritātes spēj saglabāt savas kultūras vērtības, tās paaugstina arī nācijas vērtību. Tāpēc īpaši svarīgi ir saglabāt minoritāšu kultūru. Ņemot vērā šo aspektu, es uzskatu, ka Rumānijai, dalībvalstij, ko es pārstāvu, ir viens no mūsdienīgākajiem tiesību aktu kopumiem minoritāšu aizsardzības jomā. Minoritātes Rumānijā var vērsties tiesā savā dzimtajā valodā. Tām ir skolas, kur mācības notiek to dzimtajā valodā. Visas 19 Rumānijas minoritātes ir pārstāvētas parlamentā. Apgabalos, kur minoritāšu īpatsvars sasniedz 20 % no iedzīvotāju skaita, vietējām varas iestādēm dokumenti jāsagatavo arī minoritāšu valodās. Visi lēmumi tiek izdoti rumāņu valodā, kā arī šajā reģionā dzīvojošo minoritāšu valodās. Es domāju, ka, atsaucoties uz minoritāšu tiesībām un to valodu lietošanu, Rumānijas tiesību aktus šajā jomā var izmantot kā labas prakses piemēru un paraugu.
