<CHAPTER ID="011">
Eiropas Savienības loma Irākā (debates) 
<SPEAKER ID="214" NAME="Priekšsēdētāja">
Nākamais punkts ir Ana Maria Gomes kundzes ziņojums Ārlietu komitejas vārdā par priekšlikumu Eiropas Parlamenta ieteikumam Padomei par Eiropas Savienības lomu Irākā.
<SPEAKER ID="215" NAME="Ana Maria Gomes">
referente. - (PT) Priekšsēdētājas kundze! Tā kā Parlaments gatavojas ziņot par Eiropas Savienības lomu Irākā, ir svarīgi paraudzīties uz mācībām, ko sniedz mums šīs valsts vēsture. 16. martā paies 20 gadi kopš ķīmisku gāzu uzbrukuma kurdu pilsētai Halabdžai, kas bija viena no visbriesmīgākajām operācijām Anfalas genocīda kampaņā, ko veica Sadama Huseina spēki pret viņa paša tautu. Halabdža nebija vienīgā. Visā Irākā bija daudzas Halabdžas. Gadu desmitiem Eiropas valdību pasivitātes un reizēm iecietības dēļ Sadama Huseina režīms pakļāva Irākas tautu sistemātiskai brutalitātes stratēģijai ar postošām sekām, kuras ir jūtamas vēl šodien. Tāpēc kā referente es gribēju, lai šī ziņojuma pamataksioma būtu Eiropas morālā un tiesiskā atbildība pret Irākas tautu. Neviena tauta pēdējo desmitgažu laikā nav cietusi vairāk, un ir maz valstu, kas būtu stratēģiski svarīgākas Eiropas drošībai.
<P>
Eiropai ir jāsaprot, ka tas nav tikai pienākuma jautājums, bet ka tā ir ieinteresēta nostiprināt federālo un demokrātisko Irāku, kurā valda likumība un kurā tiek ievērotas cilvēktiesības, to skaitā sieviešu tiesības. 2003. gadā mana partija, Portugāles Sociālistiskā partija, un es personīgi biju pret lēmumu iebrukt Irākā, ko atbalstīja manas valsts toreizējais premjerministrs Durão Barroso kungs. Man vēl arvien ir šāda nostāja. Tomēr šis ziņojums nav jāizmanto, lai atkārtotu mūsu labi zināmo nostāju par jautājumu, kas pagātnē ir sašķēlis Eiropu. Šis Parlaments tiek aicināts sniegt atzinumu par Eiropas Savienības pašreizējo un turpmāko ieguldījumu neapdraudētā, pārtikušā un demokrātiskā Irākā, kas dzīvo mierā ar saviem kaimiņiem.
<P>
Paturot to prātā, es divreiz apmeklēju Irāku, janvārī un februārī, lai sagatavotu savu ziņojumu. Vispirms es apmeklēju Bagdādi, Nasīriju un Purvāju reģionu, pēc tam - Kurdistānu valsts ziemeļos. Ar 48 miljardu budžetu 2008. gadam Irākai naudas netrūkst. Tai nav vairs vajadzīgs budžeta līdzekļu atbalsts vai kredīti ar atvieglotiem noteikumiem. Irākai ir vajadzīgi un irākieši lūdz tehnisko palīdzību un administratīvo nodrošinājumu, lai valsts un pilsoniskā sabiedrība varētu pienācīgi funkcionēt un lai valsts milzīgos resursus varētu izmantot iedzīvotāju labā, arī miljoniem valsts iekšienē pārvietoto personu un bēgļu, kas patvērušies kaimiņvalstīs, labā.
<P>
Šis ziņojums nemudina ES vairāk iesaistīties Irākas jautājumu risināšanā. Mēs arī pieprasām, lai ES klātbūtne Irākā būtu pārredzama, skaidra un efektīva. Parlaments priecājas, redzot Komisijas arvien lielākās rūpes, lai Eiropas finansējums tiktu pēc iespējas labāk izmantots Irākā, kur ir ārkārtīgi grūta situācija. Šajā ziņā mēs domājam, ka Komisija un dalībvalstis var un tām vajag piedalīties ar lielākiem resursiem uz vietas, ar personālu un projektiem, jo īpaši tajās valsts teritorijās, kur drošības apsvērumi to pieļauj, kā kurdu apdzīvotajā reģionā. No otras puses, mēs pieprasām līgumu reglamentēšanu privātajiem militārajiem uzņēmumiem un apsardzes sabiedrībām. Es uzsveru, ka šajā ziņojumā Eiropas Parlaments pirmo reizi aicina skaidru pamatnostādņu izstrādi attiecībā uz šiem uzņēmumiem, kad tos izmanto ES iestādes.
<P>
Šī ziņojuma galvenā ideja, kas jānodod Komisijai, Padomei, Eiropas uzņēmumiem, nevalstiskajām organizācijām un sabiedriskajai domai, ir šāda: Eiropai šodien ir unikāla iespēja dot pozitīvu ieguldījumu Irākas nākotnē un tā rezultātā visā reģionā. Sadarbība ar Komisiju šī ziņojuma sagatavošanas laikā un sasniegtā vienprātība par šo ziņojumu Ārlietu komitejā ir pārliecinājušas mani, ka Eiropa ir gatava uzņemties šo uzdevumu. Man jābeidz ar personisku pateicību visiem pārējiem deputātiem, kas iesniedza grozījumus un ierosinājumus, un jo īpaši "ēnu” referentiem Hybášková kundzei, baronesei Nicholson no Vinterbornas, Brie un Özdemir kungiem par viņu ieguldījumu, kas ir lielā mērā bagātinājis šo ziņojumu.
<SPEAKER ID="216" NAME="Janez Lenarčič">
amatā esošais priekšsēdētājs. - (SL) Vispirms es vēlos pateikties referentei Gomes kundzei par viņas ziņojumu par Eiropas Savienības lomu Irākā. Mēs veltīsim lielu uzmanību šodienas debatēm un rūpīgi iepazīsimies ar referentes un visu sēdes dalībnieku priekšlikumiem.
<P>
Ļaujiet man izmantot šo izdevību, lai īpaši atzinīgi novērtētu neseno Eiropas Parlamenta lēmumu izveidot ad hoc delegāciju Irākai. Tā noteikti dos ieguldījumu attiecību stiprināšanā visās jomās starp Eiropas Savienību un Irāku.
<P>
Ciešā sadarbībā ar Irākas valdību un citiem dalībniekiem, jo īpaši ar Apvienoto Nāciju Organizāciju, Eiropas Savienība stiprina attiecības ar Irāku un atbalsta Apvienoto Nāciju Organizācijas centrālo lomu Irākā , un jo īpaši tā turpinās ciešu sadarbību ar UNAMI, Apvienoto Nāciju Organizācijas palīdzības misiju Irākai. Tā arī garantēs atbalstu šai misijai, lai izpildītu savu uzdevumu, ko tai piešķīrusi Apvienoto Nāciju Organizācijas Drošības padomes Rezolūcija Nr. 1770.
<P>
Eiropas Komisijas Humānās palīdzības birojs, ECHO, sava darbā pamatojas uz sadarbību, lai uzlabotu humāno situāciju ne tikai Irākā, bet visā reģionā. Sarunas par tirdzniecības un sadarbības nolīgumu ar Irāku arī ir svarīgs faktors attiecību stiprināšanā starp Irāku un Eiropas Savienību. Ar prieku uzzinājām, ka sarunas virzās ļoti veiksmīgi.
<P>
ES ir stingra nostāja, atbalstot šo procesu, kurā sadarbojas arī kaimiņvalstis. Mēs turpināsim uzsvērt dialoga nozīmi starp Irāku un tās kaimiņvalstīm. Šajā sakarā man jāuzsver, ka Irākas teritoriālā viengabalainība ir jāsaglabā. Kā mēs zinām, prezidentvalsts ir izteikusi lielas bažas par nesenajām Turcijas militārajām operācijām Irākas teritorijā. Mēs vēlamies uzsvērt nepārtraukta dialoga un sadarbības starp Irāku un Turciju lielo nozīmi, un mēs īpaši mudinām abu valstu valdības un kurdu reģionālo pašvaldību rast miermīlīgu situācijas risinājumu un izvairīties no konflikta.
<P>
Centieniem pēc nacionālās samierināšanās ir būtiska nozīme, lai sasniegtu ilgstošu un nepārtrauktu progresu drošības situācijas uzlabošanā. Eiropas Savienība ir gatava atbalstīt Irāku tās apņēmībā turpināt šo procesu.
<P>
Es vēlos beigt savu uzstāšanos ar paziņojumu, ka Eiropas Savienība ir jau piešķīrusi lielus resursus Irākas atbalstam. Tā vēl arvien dod ieguldījumu Irākas drošības sektora atjaunošanai, jo īpaši ar savas Integrētās tiesiskuma misijas Irākā palīdzību, kas ir pagarināta līdz nākamā gada vasarai.. Kā mēs zinām, Irākas iestādes augstu vērtē šo misiju..
<SPEAKER ID="217" NAME="Benita Ferrero-Waldner">
Komisijas locekle. - Priekšsēdētājas kundze! Atvēliet man nedaudz vairāk laika, jo šis man ir ļoti svarīgs jautājums.
<P>
Vispirms ļaujiet man uzteikt Gomes kundzi un visus citus Parlamenta deputātus, kas iesaistījās šī svarīgā ziņojuma sagatavošanā. Gomes kundze ir kopš decembra divreiz apmeklējusi Irāku, lai iegūtu pēc iespējas skaidrāku ainu par to, kas šajā valstī notiek un kas nenotiek. Es esmu nosūtījusi divus no saviem vadītājiem, kas atbild par šo teritoriju, uz Irāku, no kuriem viens, Tomás Duplá del Moral kungs ir šodien šeit kopā ar mani. Es par to vairāk pastāstīšu jums vēlāk.
<P>
Gomes kundzes analīze ir skaidra, visaptveroša, un, pirmkārt, tā sākas ar pareizo jautājumu. Mums nav citas izvēles, kā risināt jautājumus, ar ko Irākai jāsaskaras šodien un būs jāsaskaras turpmāk.
<P>
Piecus gadus pēc Sadama Huseina krišanas mēs ieejam jaunā pakāpeniska procesa posmā. Tomēr šis process ir vēl trausls, ierobežots un nestabils.
<P>
Drošības situācija šķiet nedaudz labāka, daļēji ASV pieaugošās klātbūtnes rezultātā, bet arī divu citu svarīgu faktoru dēļ: sunnītu Atmodas padomju darbības dēļ, ko finansē ASV, un, kas ir vēl svarīgāk, Moqtada al-Sadr pamiera dēļ, kas tagad ir pagarināts vēl par sešiem mēnešiem.. Nāves gadījumu skaits Irākas civiliedzīvotāju vidū vēl arvien ir ļoti liels, un pastāv lielas šaubas par šo centienu ilgtspējību un uzlabošanos. Turku iebrukumi ziemeļos vēl vairāk sarežģī situāciju par spīti centrālās un kurdu reģionālās pašvaldības rāmajai un nosvērtajai reakcijai, vismaz pašreiz.
<P>
Politiskajā frontē Likumdošanas padome apstiprināja svarīgu tiesību aktu paketi: 2008. gada budžetu, provinču pilnvaru likumu un ierobežotu amnestiju, kas saistīta ar atbrīvošanos no Bātas partijas biedriem valsts pārvaldē, tādējādi apmierinot sunītu, šiītu un kurdu intereses. Tomēr pēc tam, kad Prezidenta padome noraidīja provinču pilnvaru likumu, pastāv šaubas, vai šo ierobežoto progresu ir iespējams nostiprināt.
<P>
Ekonomikas jomā vērojama pilnīga paļāvība uz naftas nozari, grūtības piesaistīt ārzemju un pat iekšzemes ieguldījumus un nespēja radīt darba vietas.. Nodokļu un nodevu iekasēšana ir tikai sākuma stadijā, un iekasētās summas ir minimālas. Spēja izlietot budžeta līdzekļus, kas plānoti ieguldījumiem, ir ierobežota, lai gan tā palielinās. Tomēr tautsaimniecībai, ieskaitot ieguldījumus, šajā posmā ir lielāks potenciāls drošākajā kurdu teritorijā.
<P>
Nacionālā samierināšanās vēl arvien ir galvenais jautājums politiskajā dienas kārtībā, un šajā sakarā ir daudz iniciatīvu un ārvalstu ierosinātu pasākumu. Lai gan turpinās centieni radīt īstus īpašniekus no irākiešu vidus un nodrošināt nākotnes izredzes valstij, tomēr trūkst kopīga un skaidra redzējuma, un šos centienus vada atsevišķu grupu, reliģiskas vai etniskas intereses, apsvērumi vai aizvainojumi. Par to arī manis izraudzītais vadītājs ziņoja man.
<P>
Ļaujiet man izmantot izdevību, lai atgādinātu jums, ko mēs Irākā darām un ko mēs varēsim darīt turpmāk, par spīti grūtajiem apstākļiem. Mēs esam iesaistījušies plaša apjoma pasākumos , kas skar politiskos, ekonomiskos, palīdzības un humānos aspektus.
<P>
Pirmkārt, tirdzniecības un sadarbības nolīgums: tas ir politisks projekts, kas pirmo reizi veido pamatu līgumiskām attiecībām starp Eiropas Savienību un Irāku. Mēs ceram, ka šis nolīgums palīdzēs Irākai risināt reformu jautājumus un pēc izolācijas gadiem atvieglos tās otrreizējo integrāciju starptautiskajā sabiedrībā. Mēs esam tikko noslēguši ceturto sarunu kārtu. Turpinās straujš progress visās jomās no cilvēktiesībām līdz cīņai pret terorismu, no sadarbības enerģētikā līdz vides jautājumiem.
<P>
Otrkārt, kaimiņu sanāksmes, ko minēja amatā esošais Padomes priekšsēdētājs, varētu dot ļoti būtisku ieguldījumu traucējumu novēršanā, drošības uzlabošanā un politiska dialoga un dažādu grupējumu samierināšanās atvieglošanā. Es personīgi esmu ieguldījusi daudz pūļu, lai tas notiktu, piedaloties divās konferencēs, Šarmelšeihā un Stambulā. Es turpināšu to darīt arī turpmāk, ja spēšu, lai pārliecinātu Irākas kaimiņvalstis uzņemties savus pienākumus. Arābu līgas ģenerālsekretāra Amr Moussa un Irānas prezidenta nesenais Bagdādes apmeklējums ir uzskatāmi šajā ziņā par labu zīmi.
<P>
Kā Gomes kundze norādīja savā ziņojumā, uzdevumu palīdzēt Irākai nostāties uz kājām nevar uzvelt tikai līdzekļu piešķīrējiem vai pašiem irākiešiem.
<P>
Palīdzības jautājumā man nav jāatgādina šim Parlamentam, ka EUR 829 miljonus no Kopienas fondiem, kas piešķirti Irākai kopš finansēšanas sākuma mana priekšgājēja laikā 2003. gadā, pilnīgi atbalstīja Padome un Eiropas Parlaments..
<P>
Mēs nekad neesam bijuši naivi savos uzskatos par grūtībām , kas mūs sagaida, ja gribam sniegt Irākai efektīvu programmu. Mēs rīkojāmies, kā Parlaments un visas mūsu dalībvalstis ieteica, sadarbojoties ar ANO un tās aģentūrām, ar Pasaules Banku un vairāku līdzekļu piešķīrēju ieguldījumu fondu. Sadarbība ar tiem bija vienīgā dzīvotspējīgā izvēle. Apvienoto Nāciju Organizācijai pēc Sergio Vieira de Mello un lielas tās darbinieku daļas noslepkavošanas, kad tās birojs Bagdādē tika uzspridzināts, bija grūti laiki.. Tās jaunais Īpašais pārstāvis Staffan de Mistura ir ķēries pie darba ar apbrīnojamu nodošanos un tiek augstu vērtēts. Jūs nesen tikāties ar ANO Īpašā pārstāvja vietnieku David Shearer, un man šķiet, ka jums bija laba viedokļu apmaiņa par viņu uzdevumiem un vēl arvien pastāvošo risku.
<P>
Es varētu minēt daudz projektu, bet es to darīšu, kad vēlāk atbildēšu uz jūsu jautājumiem. Pašlaik es tikai teikšu, ka tas ir svarīgs, patstāvīgs darbs, vēl jo svarīgāks - un es piekrītu Gomes kundzei šajā jautājumā - Irākas valdības ierobežoto iespēju dēļ sasniegt rezultātus. No pamatvajadzībām veselības un izglītības jomā, palīdzības demokratizācijas procesā, vēlēšanās un cilvēktiesību atbalstīšanā līdz humānai palīdzībai un bēgļu atbalstam mēs esam neatlaidīgi īstenojuši visaptverošu programmu, izmantojot vislabākos pieejamos līdzekļus visgrūtākajos apstākļos.
<P>
Mēs esam centušies nodrošināt, lai īpaša uzmanība tiktu veltīta neaizsargāto grupu vajadzībām, starp kurām pārvietoti irākieši Irānas iekšienē vai kaimiņvalstīs nav pēdējā vietā. Pagājušā gadā ievērojama summa - EUR 50 miljoni - tika piešķirta bēgļu atbalstam. Komisija ir nolēmusi piešķirt EUR 20 miljonu no savas humānās palīdzības budžeta pozīcijas 2008. gadam Irākas iekšzemē pārvietoto personu un bēgļu, un visneaizsargātāko grupu atbalstam.. Mēs esam sākuši īstenot arī dažus divpusējus projektus, bet nav atrasts ideāls atrisinājums. Patiesībā ikvienai izvēlei ir tai raksturīgi lieli trūkumi.
<P>
Kā jau minēju - un ar to es gribētu beigt savu runu - pagājušajā nedēļā divi no maniem vadītājiem no Ārējo sakaru ĢD un EuropeAid sadarbības biroja, kas atbild par Irāku, kopā ar savām darbinieku grupām pēc mana norādījuma apmeklēja Bagdādi. Viņi veda auglīgas un ļoti atklātas sarunas ar Irākas iestādēm un citām iesaistītajām pusēm. Šīs grupas apliecināja , ka stāvoklis Irākā ir nedrošs, ka politiskais un politiskais stāvoklis ir tāds, kā es to raksturoju, ka Irākas iestādes pēc Sadama Huseina valdīšanas gadiem un tiem sekojošā kara ir ārkārtīgi vājas un ka mūsu mazajai delegācijai Bagdādē ir liela nozīme.
<P>
Irākas valdība izteica lielu vēlēšanos sadarboties ar Eiropas Savienību. Pamatojoties uz to, mēs kopā ar citiem divpusējiem un starptautiskiem līdzekļu piešķīrējiem palīdzēsim stiprināt valsts iestāžu un administrācijas rīcībspēju valstī, kas vēl arvien ir vāja. Mēs izpētīsim veidus, ka varam darboties tieši, kā Parlaments ir norādījis, un, paturot prātā drošības vidi, mēs vēlamies nodrošināt vislielāko palīdzības efektivitāti, pārredzamību un atbildību.
<P>
(Aplausi)
<SPEAKER ID="218" NAME="Ignasi Guardans Cambó">
Starptautiskās tirdzniecības komitejas atzinuma sagatavotājs - (ES) Priekšsēdētājas kundze! Šis ziņojums ir jānovērtē atzinīgi. INTA komiteja pārbaudīja un plaši apsprieda to, protams, ņemot vērā tā sagatavotību, par ko es arī īsi pastāstīšu.
<P>
Es vēlos uzsvērt vairākus jautājumus, kas atrodami INTA komitejas tekstā un ko referents tikai daļēji pārņēma, lai gan liela daļa no Starptautiskās tirdzniecības komitejas teksta būtības ir iekļauta ziņojumā. Pirmkārt, Irāka ir atkal jāiekļauj tā dēvētajā starptautiskajā ekonomikas sistēmā, un šajā sakarā mums atzinīgi jānovērtē tās novērotājas statuss Pasaules tirdzniecības organizācijā, kas ir noteikti pozitīvs solis pareizajā virzienā.
<P>
Otrkārt, Tirdzniecības un sadarbības nolīgums jāizmanto kā ļoti noderīgs līdzeklis iekšējo reformu veicināšanai, kas tuvinās Irāku daudzpusējām sistēmas jomām.
<P>
Treškārt, es gribētu uzsvērt vajadzību nodrošināt īstu pārredzamību un novērst diskrimināciju publiskā iepirkuma jomā Irākā. Tas ir jautājums, ko komiteja uzsvēra, un to iesniegs kā grozījumu plenārsēdē rītdienas balsojumam. Manuprāt, ir svarīgi uzsvērt pārredzamību un līdzsvaru visos publiskajos iepirkumos.
<P>
Visbeidzot, mēs aicinām atkārtoti ieguldīt ieņēmumus no naftas pārdošanas, tā lai nodrošinātu, ka to pārvalda Irākas valdība pati, uzticot to kompetentām institūcijām.
<P>
Es varētu runāt vēl par daudz ko citu, bet, manuprāt, ziņojums visumā pelna šī Parlamenta atzinību.
<SPEAKER ID="219" NAME="Jana Hybášková">
PPE-DE grupas vārdā. - (CS) Priekšsēdētājas kundze, komisāre! Es vēlos izteikt dziļu pateicību baronesei Nicholson, Ana Gomes kundzei un Komisijai, Tas, kas reiz šķita neiespējams, tagad ir piepildījies. Šis Parlaments, Eiropas Parlaments, vienots savā ieteikumā gan Padomei, gan Komisijai par Eiropas Savienības lomu Irākā.
<P>
Aizmirsīsim pagātni. Stāvoklis vairs nepasliktinās, un stabilitāte ņem virsroku. Jaunieši novēršas no sektantisma un vardarbības, milicija zaudē atbalstu, un Mahdi armija sadarbojas. Tāpēc Eiropai ir svarīgi būt klāt Irākā. Eiropas galvenais uzdevums ir stiprināt likumību un kārtību un sniegt tehnisko palīdzību policijai, Iekšlietu ministrijai, tiesām un cietumu sistēmai. Ir svarīgi arī palīdzēt irākiešiem gūt labumu no saviem milzīgajiem naftas krājumiem, iegūstot budžeta līdzekļus. Trešā prasība ir stiprināt demokrātiju, sniedzot tehnisku atbalstu vēlēšanām.
<P>
Mēs arī mudinām Eiropas firmas un uzņēmumus atjaunot savus sakarus ar Irāku. Tomēr šai nolūka mums ir nepieciešama kopēja Eiropas nostāja. Mums ir jārisina bēgļu, patvēruma meklētāju, pārvietotu personu problēmas. Mums ir vajadzīgi partneri. Mums ir vajadzīgi irākiešu partneri, kas ņem vērā pārredzamību, cīnās pret korupciju un protekcionismu un respektē tiesiskumu, cilvēktiesības un demokrātiju. Mēs esam gatavi sniegt atbalstu Irākas Pārstāvju padomei uz partnerattiecību pamatiem, apmācīt tās personālu, aizbraukt uz Irāku un strādāt kā ad hoc pastāvīgā delegācija.
<P>
Ir vēl kāds svarīgs jautājums - es to saku kā cilvēks, kas apmeklēja Basru 2003. gada 7. aprīlī - eiropiešu klātbūtne Irākā nedrīkst saasināt problēmas. Visiem eiropiešiem jāsadarbojas, lai atvieglotu cilvēcisko traģēdiju, ko piedzīvo irākiešu paaudzes.
<SPEAKER ID="220" NAME="Véronique De Keyser">
PSE grupas vārdā. - (FR) Priekšsēdētājas kundze! Ana Gomes kundzes ziņojums ir teicams un ir liels varoņdarbs. Par tik delikātu jautājumu kā Irāka, kas mūs ir šķēlis tik ilgu laiku, ziņojums sniedz jaunu un konstruktīvu plānu bez parastās politiskās pļāpāšanas, un nav nekāds brīnums, ka tas nāk no Ana Gomes. To pieņēma ar lielu balsu vairākumu Ārlietu komitejā, un es vēlos runāt par diviem jautājumiem to daudzo jautājumu starpā, ko apsprieda.
<P>
Pirmkārt, Ana Gomes aicina izmantot visus Komisijas rīcībā esošos līdzekļus radoši, lai Irākā atjaunotu pienācīgu rīcībspēju tiesiskuma, taisnīguma, cilvēktiesību, labas pārvaldības, sieviešu tiesību, veselības aprūpes un izglītības jomās. Ana Gomes saka to un raksta par to ar lielu pārliecību. Irākai netrūkst naudas, tā ir potenciāli bagāta valsts, bet tā ir pilnīgi saplosīta, ja runājam par administratīvo un cilvēcisko aspektu. Viņa tāpēc aicina izstrādāt divpusējus projektus, lai veicinātu rīcībspēju un pilsoniskās sabiedrības veidošanu, un viņa norāda uz Komisijas drosmi, nosūtot uz Bagdādi delegāciju, lai uzraudzītu šos projektus uz vietas un nodrošinātu lielāku ES pūļu redzamību.
<P>
Otrkārt, bez pašas Irākas jautājuma Ana Gomes nodarbina Irākas bēgļu bēdīgais stāvoklis. Nesenā ziņojumā Augstais komisārs bēgļu lietās apgalvoja, ka bēgļu skaita Irākas kaimiņvalstīs ir pāri par diviem miljoniem, bet Sīrijā, kur bēgļu skaits ir 1 400 000, un Jordānijā, kur to ir gandrīz pusmiljons, stāvoklis ir kļuvis bīstams. Ir ziņots arī par bērnu darbu un prostitūciju par spīti šo valstu lielajām pūlēm to nepieļaut. Ana Gomes aicina Eiropu būt augstsirdīgākai, uzņemot bēgļus, un Komisiju - sniegt lielāku atbalstu palīdzības programmām.
<P>
Īsi sakot, vistuvākajā laikā šis ziņojums ir ļoti nopietni jāizskata, un varbūt arī vidējā termiņā, kad tiks apsvērta turpmākā politika Irākā, jo īpaši budžeta politika. Es vēlreiz vēlos atgādināt Parlamentam, ka referente apmeklēja šo valsti divas reizes, tieši pirms viņa iesniedza s6tāvokļa Irākā analīzi. Apzinoties sarežģīto stāvokli šajā valstī, ir jāapbrīno viņas drosme.
<SPEAKER ID="221" NAME="Nicholson of Winterbourne">
ALDE grupas vārdā. - Priekšsēdētājas kundze! Arī es gribu sirsnīgi apsveikt mūsu referenti. Gomes kundze ir sagatavojusi patiešām izcilu ziņojumu, kura slēdzieni ir izdarīti uz viņas tiešās pieredzes pamata šajā valstī. Es apsveicu komisāri par viņas pastāvīgo un neatslābstošo interesi par Irākas problēmas svarīgākajiem aspektiem, kā arī delegācijas vadītāju Uusitalo kungu, kura darbībai uz vietas es esmu bijusi lieciniece vairākos gadījumos. Pirmklasīgs Komisijas darbs - es sirsnīgi apsveicu jūs un Uusitalo kungu.. Ministru padome arī ir pievērsusi lielu uzmanību Irākas jautājumam. Šodien mēs Parlamentā arī pievēršam tam uzmanību, tādējādi beidzot Eiropas Savienības galvenās iestādes ir sanākušas kopā. Protams, kopā mēs varam sasniegt daudz vairāk.
<P>
Irākai šodien ir īsts parlaments un pilnīgi laicīga konstitūcija. Irāka pieder pie tām nedaudzajām valstīm šajā reģionā, kam ir demokrātiska iekārta, laicīga demokrātija, par spīti tās trūkumiem.. Mums tāpēc ir jādara viss iespējamais, lai palīdzētu irākiešiem stiprināt demokratizācijas procesu. Manuprāt, saiknes stiprināšana starp mūsu attiecīgajiem parlamentiem, ir viens no galvenajiem veidiem, kā mēs varam to atbalstīt. Man ir gods būt jaunās delegācijas priekšsēdētājam, kuru Priekšsēdētāju konference nesen izveidoja.
<P>
Pagājušā gada oktobrī - un atkal janvārī kopā ar Gomes kundzi - man bija izdevība uzrunāt Irākas parlamentu tā plenārsesijas laikā. Tas bija liels gods, un mēs nekavējoties uzzinājām, kāda palīdzība viņiem vajadzīga. Lai palīdzētu Irākai mainīt bēdīgo administratīvo situāciju, ko tā mantojusi, mums jānodibina ciešas partnerattiecības ar sabiedrisko pakalpojumu ministrijām un jāizmanto visa paplašināšanās procesa pieredze, lai palīdzētu palielināt rīcībspēju un veidot iestādes.
<P>
Jo tāpat kā mēs Irākas tauta pieprasa demokrātiju un cilvēktiesību nodrošināšanu, nepieciešamos sabiedriskos pakalpojumus, un tai ir tiesības uz labu pārvaldību. Viņi pieprasa arī un viņiem ir nepieciešams cilvēku pamattiesību nodrošinājums, galvenie sabiedriskie pakalpojumi un pilnīgs to privilēģiju komplekts, ko baudām mēs savās Rietumeiropas demokrātiskajās valstīs. Es gribu teikt, ka stabilas Irākas cena, tādas Irākas cena, kam ir labvēlīga ietekme šajā reģionā un valstī, ir cienīga visu pūļu, lai to sasniegtu. Kad Turcija pievienosies Eiropas Savienībai, un es ceru, ka tas notiks, Irāka kļūs par mūsu kaimiņvalsti, un tāpēc mēs to redzam kā daļu no plašākās kaimiņu apkaimes.
<SPEAKER ID="222" NAME="Adam Bielan">
UEN grupas vārdā. - (PL) Priekšsēdētājas kundze! Arī es vēlos apsveikt referenti par viņas ziņojumu mums.
<P>
Dāmas un kungi! Pēc dažām dienām, 20. martā, paies pieci gadi kopš starptautiskās koalīcijas spēki sāka otro karu Persijas līcī. Diemžēl ne visas Eiropas Savienības dalībvalstis tajā laikā pieņēma politisku lēmumu atbalstīt Amerikas Savienotās Valstis. Vienotības trūkums 2003. gadā turpina negatīvi ietekmēt Eiropas Savienības nozīmi, kas tai varētu būt Irākas atjaunošanā. Galu galā, mums ir pieejami pietiekami finanšu un politiskie resursi. Ja tos pienācīgi izmantotu, tie varētu palīdzēt atbalstīt drošu un demokrātisku Irāku, tādējādi dodot ieguldījumu visa reģiona stabilitātes nekavējošā uzlabošanā.
<P>
Ir skaidrs - un šajā jautājumā es piekrītu referentei - Irākai ir vajadzīgs kas vairāk par finansiālu palīdzību. Tai ir vajadzīgs atbalsts, lai palīdzētu atjaunot iestādes un pilsonisko sabiedrību. Ir jāpatur prātā tas, ka daudzus gadu desmitu ilgā diktatoriskā režīmā Irākas valsts pārvalde nodarbojās ar iedzīvotāju kontroli, nevis ar sabiedrisko pakalpojumu sniegšanu.
<P>
Izstrādājot jaunu Eiropas Savienības stratēģiju turpmākajām saistībām Irākā, mēs nedrīkstam aizmirst vajadzību pēc dialoga ar Amerikas Savienotajām Valstīm, jo īpaši ārlietu un drošības politikā.. Es esmu pārliecināts, ka laba sadarbība ar Amerikas Savienotajām Valstīm ir galvenais faktors drošas un stabilas Irākas izveidē.
<SPEAKER ID="223" NAME="Caroline Lucas">
Verts/ALE grupas vārdā. - Priekšsēdētājas kundze! Es arī vēlos pateikties Gomes kundzei par viņas teicamo ziņojumu. Es vēlos sākt savu runu, uzsverot, ka jebkurām pārdomām par ES iesaistīšanos Irākā jābalstās uz mācīšanos no pagātnes kļūdām, ņemot vērā to, ka iebrukums Irākā ir izvērties par briesmīgu politisku un cilvēcisku katastrofu. Mums jāsāk ar atzinumu, ka Irākas problēmas var atrisināt, tikai atdodot irākiešiem patiesu un visaptverošu suverenitāti, ieskaitot arī suverenitāti pār naftu un citiem resursiem, un tāpēc es aicinu izvest no Irākas visu ārzemju okupācijas karaspēku.
<P>
Es sekoju atzinumam par Starptautiskās tirdzniecības komitejas ziņojumu, un no šī skatupunkta es ievēroju, ka militārajai okupācijai Irākā sekoja ekonomiska okupācija, kas ļāva ASV privatizēt valsts īpašumu, liberalizēt tirdzniecību un ieviest noteikumus attiecībā uz ārzemju tiešajiem ieguldījumiem, nepārprotami pārkāpjot starptautiskos tiesību aktus. Tāpēc mums jābūt diezgan piesardzīgiem tirdzniecības un ieguldījumu jomā.
<P>
Iepriekšējā ziņojumā ir atzinīgi vērtēts Irākas novērotājas statuss PTO kā svarīgs solis pretī Irākas integrācijai starptautiskajā ekonomikā un ar nepacietību gaidīts ES un Irākas tirdzniecības un sadarbības nolīgums. Es tikai gribētu būt pārliecināta, ka Irāka ir pietiekami attīstījusi savu spēju vest sarunas un sniegt novērtējumu. Citādi mēs riskējam, ka šī valsts var vēlreiz kļūt par laupījumu ārējām interesēm.
<P>
Tāpat arī ziņojumā aicināts sniegt palīdzību Eiropas firmām un mudināt tās piedalīties konkursos par līgumiem Irākas atjaunošanai. Mums atkal ir jābūt drošiem, ka mēs darām visu, kas ir mūsu spēkos, lai palielinātu Irākas uzņēmumu jaudu, kā arī Irākas valdības spēju vest sarunas, lai mēs varētu virzīties uz priekšu visiem daudz pozitīvākā veidā.
<SPEAKER ID="224" NAME="Vittorio Agnoletto">
GUE/NGL grupas vārdā. - (IT) Priekšsēdētājas kundze, dāmas un kungi! Mēs pozitīvi uztveram Gomes kundzes ziņojumu, kas satur dažus īpašus jautājumus, tādus kā jautājumu par valsts teritoriālās viengabalainības aizstāvēšana un vajadzību pēc samierināšanās procesa Irākā. Tomēr tai pašā laikā mēs uzskatām, ka Eiropas Savienībai ir jāaicina Turcija nekavējoties izbeigt iebrukumus Ziemeļirākā.
<P>
Mēs arī atbalstām aicinājumu ieguldīt ienākumus no naftas pārdošanas Irākas labā, bet mēs nevaram ignorēt likumus, ko izdevušas Amerikas Savienotās Valstis, kas ir nodevušas Irākas enerģijas avotus lieliem ASV starptautiskajiem uzņēmumiem, ļaujot tām izvest visus ieņēmumus un iegūt milzu peļņu. Viens no šiem uzņēmumiem, Halliburton, pieder viceprezidentam Cheney.
<P>
Mēs, protams, varam atbalstīt aicinājumu pēc pārredzamības attiecībā uz līgumslēdzēju organizāciju noteikumiem un juridisko statusu, bet mēs nevaram ignorēt to, ka eksistē privātas armijas, kas nodarbina desmitiem tūkstošu cilvēku Irākā un darbojas bez jebkādiem noteikumiem.
<P>
Ziņojumā ir aicinājums piešķirt ES rīcības kodeksam attiecībā uz ieroču eksportu juridisku spēku, bet mēs nevaram aizmirst, ka šis karš ir izmaksājis $6 000 miljardu, kurus būtu bijis iespējams ieguldīt, lai sasniegtu Tūkstošgades mērķus. Šis karš un okupācija ir bijuši par cēloni simtiem tūkstošu nogalināto, šis karš un okupācija bija un vēl arvien ir nelikumīgi, uzsākti, pārkāpjot starptautiskos tiesību aktus, vienpusēji un pret vairākuma dalībvalstu un Apvienoto Nāciju Organizācijas gribu un pret starptautiskās sabiedrības domu.
<P>
Mums jāaicina nekavējoties izvest okupācijas karaspēku. Tie jāaizvieto ar ANO misiju, kam vienīgi jāgarantē drošība, visa karadarbība jāpārtrauc.
<SPEAKER ID="225" NAME="Bastiaan Belder">
IND/DEM grupas vārdā. - (NL) Gomes kundze ir pielikusi daudz pūļu, lai uzrakstītu par Eiropas Savienības lomu Irākā. Sarežģītā situācija Irākā prasa skaidru un apņēmīgu politiku.. Tomēr piedāvātā ES politika Irākā izsauc dažus nopietnus jautājumus. Šos jautājumus jo īpaši izraisīja mans Kurdistānas apmeklējums.
<P>
Referents raksturoja Kurdistānu kā reģionu, kurā stabilitāte un drošība tiek tik tikko garantēta un kurā starptautiskā sadarbība attīstībai ir turpmāk jāpaplašina. Protams, ES klātbūtne reģionā ir ļoti svarīga, un arī es vēlos uzsvērt, ka Kurdistānas valdība tiek valsts iekšienē un no ārpuses asi kritizēta attiecībā uz cilvēktiesību ievērošanu, un asīriešu kristīgā mazākuma stāvoklis Kurdistānā izraisa īpašas bažas. Vai šīm grupām ir iespējama nākotne Irākā? Tas ir nopietns jautājums.
<P>
Īsi sakot, Padomes un Komisijas locekļi! Kā jūs varat dot efektīvu ieguldījumu ilgstoša miera un stabilitātes nodrošināšanā Kurdistānas reģionā un demokrātisku, likumīgu valdošo struktūru izveidošanā?
<P>
Nobeigumā, priekšsēdētājas kundze, es gribētu pievērsties vēl vienam pēdējam punktam. Miljoniem pārvietot irākieši ir pelnījuši lielu uzmanību un atbalstu. Referents iesaka Padomei, lai ES dalībvalstis labprāt uzņem Irākas bēgļus, atbalsta mieru un stabilitāti Kurdistānas reģionā un asīriešu kristīgā mazākuma dzīvē Pateicos par uzmanību.
<SPEAKER ID="226" NAME="Slavi Binev" AFFILIATION="NI">
(BG) Priekšsēdētājas kundze, dārgie kolēģi! Es atbalstu Gomes kundzes ziņojumu, jo tas sniedz kristālskaidru to problēmu ainavu, kas pavada jaunās demokrātiskās valdības izveidošanu Irākā, kā arī veidu, kā tās atrisināt.
<P>
Vispirms es mudinu nekavējoties izvākt okupācijas karaspēku no Irākas, jo karš un šīs suverenās valsts okupācija bija nelikumīgi un lēmums par tiem tika pieņemts, pilnīgi pārkāpjot starptautiskos tiesību aktus, t.i., vienpusēji un pretēji vairākuma Apvienoto Nāciju Organizācijas dalībvalstu un starptautiskās sabiedrības viedoklim.
<P>
Es ceru, ka radusies situācija neapdraudēs mierīgos iedzīvotājus, 3 500 Irānas Tautas modžahedi organizācijas (PMOI) Ašrafā, uz kuriem tiek izdarīts nepārtraukts spiediens. Esmu pārliecināts, ka nevienā pasaules valstī demokrātiju nevar radīt ar nedemokrātiskām un vardarbīgām metodēm.
<P>
Es balsošu par Аnа Мaria Gomes ziņojumu, jo Irākas problēmas var atrisināt, tikai atdodot Irākai īstu un visaptverošu suverenitāti.
<SPEAKER ID="227" NAME="Nickolay Mladenov" AFFILIATION="PPE-DE">
Priekšsēdētājas kundze, komisāre, amatā esošais Padomes priekšsēdētāj un Gomes kundze! Es vēlos pateikties jums par visu, ko teicāt, un par visu darbu, ko līdz šim esat paveikusi.
<P>
Manuprāt, šis ziņojums sūta ļoti svarīgu vēsti visai pārējai Eiropas Savienībai, par to, ka šis Parlaments vēlas vērst skatu uz nākotni, tas nevēlas raudzīties pagātnē, tas vēlas iesaistīties demokrātiskas un federālas Irākas nākotnē un atbalstīt šo nākotni.
<P>
Es teikšu trīs lietas par šo ziņojumu, un es esmu īpaši lepns par to, ka šis ziņojums nāk no Eiropas Parlamenta dienā, kad mēs svinam 50. Eiropas Parlamenta sasniegumu gadadienu. Šodien mēs atzīmējam, ko esam sasnieguši samierināšanās politika Eiropā. Un mācība, ko esam guvuši šajos 50 gados, ir mācība, ko mums jānodod ka pieredzi un zināšanas saviem draugiem Irākā, lai viņi varētu to izmantot un veiksmīgi atjaunot savu valsti.
<P>
Protams, ziņojumā ir uzsvērti sasniegumi, bet tas neaizmirst arī grūtības, ar ko jāsastopas Irākas Federālajai Republikai, un komisāre tās trāpīgi aprakstīja.
<P>
Es vēlos norādīt vienu lietu kā piezīmi pie viņas ziņojuma. Tas ir, ka sasniegumi drošības jomā ir galvenais pašu irākiešu uzdevums, kurus, protams, atbalsta starptautiskie spēki, bet tas ir pašu irākiešu uzdevums. Neviens cits nevar garantēt Irākas drošību kā tikai paši irākieši, neviens nevar nodrošināt politisko problēmu atrisinājumu kā tikai Irākas politiķi un viņu politiskais process.
<P>
Mēs aicinām izstrādāt jaunu stratēģiju, Eiropas stratēģiju Irākai. Es pavadīju lielu daļu no 2006. gada, strādājot Padomes pārstāvniecībā Bagdādē, palīdzot irākiešiem. Jautājums, ko es katru dienu saņēmu no ikviena irākieša bija: "Kur ir Eiropa? Mēs vēlamies runāt ar Eiropu, jo jūsu pieredze ir ļoti svarīga.” Šodienas notikumi ir atbilde uz šo aicinājumu.
<P>
Visbeidzot, Parlaments savā ziņojumā vēlreiz apstiprina Eiropas Parlamenta saistības atbalstīt Irākas atjaunošanu un Irākas parlamenta izveidošanu, kam ir ārkārtīgi svarīga loma, un es pateicos Padomei par to, ka tā atzīst šī Parlamenta ieguldījumu, izraugot un apstiprinot delegāciju attiecībām ar Irāku.
<P>
Manuprāt, mūs gaida ļoti svarīgs uzdevums: izmantot to, ko mēs zinām un kas ir mūsu rīcībā, lai atbalstītu politisko procesu, ne ar ieročiem, bet ar vārdiem, ne ar bruņojumu, bet ar darbiem Irākā, palīdzot tās iedzīvotājiem.
<SPEAKER ID="228" NAME="Béatrice Patrie" AFFILIATION="PSE">
(FR) Priekšsēdētājas kundze, dāmas un kungi! Es arī vēlos apsveikt Gomes kundzi par viņas darba kvalitāti ļoti delikātā un sarežģītā jautājumā. Mēs visi zinām, cik lielā mērā konflikts Irākā radīja dziļu šķelšanos dalībvalstu vidū. Mēs apzināmies, ka mūsu pienākums šodien ir palīdzēt uzcelt drošu, vienotu, pārtikušu un demokrātisku Irāku.
<P>
Personīgi es vēlos runāt par lielāku drāmu, ko mūsu valdības lielā mērā slēpj. Es runāju par Irākas konfliktu, kas ir izmetis gandrīz 4,5 miljonu cilvēku uz ielas un kas ir vislielākais iedzīvotāju pārvietojums Vidējos Austrumos kopš 1948. gada. Ir steidzami vajadzīga saskaņota rīcība Eiropas līmenī.
<P>
Manas galvenās rūpes attiecas uz to irākiešu tagadējo un ilgtermiņa likteni, kas bija spiesti pamest savu valsti. Aptuveni 2,3 miljoni cilvēku ir atraduši patvērumu kaimiņvalstīs, galvenokārt Sīrijā un Jordānijā, bet arī Ēģiptē, Libāna, Turcijā un Persijas līča valstīs. Uzņemot gandrīz 2 miljonus bēgļu, Sīrija un Jordānija ir veikušas ārkārtīgi slavējamu darbu.
<P>
ES un starptautiskās sabiedrības loma, protams, ir nodrošināt, ka visi šie bēgļi ilgtermiņā atgriežas mājās, bet pašreizējā laika posmā atgriešanās daudziem no viņiem nav iespējama. Daži īpaši neaizsargāti bēgļi jāpārvieto uz Rietumu valstīm. Pēc ANO Augstākās komisijas bēgļu jautājumos (UNHCR) datiem, 6,6 % no irākiešiem, kas dzīvo Sīrijā, aptuveni 100 000 ir jānometina citur. Tāpēc es aicinu savus kolēģus atbalstīt grozījumu par labu pārvietošanas programmām 2008. gadā, lai ES uzņemtu dažus visneaizsargātākos bēgļus, kas tagad atrodas UNHCR gādībā..
<P>
Nobeidzot es mudinu Parlamentu neaizmirst mūsu vērtības. Mums visnotaļ ir jāņem vērā 1951. gada Ženēvas Konvencija un jāatsakās no irākiešu piespiedu pārvietošanas atpakaļ uz Irāku..
<SPEAKER ID="229" NAME="Patrick Louis" AFFILIATION="IND/DEM">
(FR) Priekšsēdētājas kundze, dāmas un kungi! Fernand Braudel apgalvoja, ka vēsture sākas Šumerā, bet šodien garā kristiešu minoritāšu vēsture Irākā, šķiet, ir beigusies. Mēs, Eiropas tautas, nevaram atbalstīt briesmīgo netaisnību, nedarot neko. Šie cilvēki atzinīgi izturējās pret islāmu un kopā uzcēla valsti, kas bija ziedoša, pirms to izpostīja fanātisms un kari.
<P>
Tagad šīm minoritātēm ir jādodas bēgļu gaitās. Irāka nevar bez to klātbūtnes un prasmes veidot savu nākotni. Nākotni neveido, sadalot valsti: To veido, atjaunojot ekonomiku, savstarpēji atzīstot dažādas kopienas un kultūras un ievērojot tiesiskumu.
<P>
Ja ES pieņems stingru lēmumu iesaistīties Irākas jautājumā, tā nedrīkst aizmirst savos plānos visu šo minoritāšu kopienu dramatisko dzīves īstenību. Viņu nākotnei jābūt par ES rīcības mērauklu un kopienu savstarpējai cieņai - par kritēriju līdzekļu piešķiršanai. Šāda rīcība izpelnīsies atzinību mūsu valstīm..
<SPEAKER ID="230" NAME="Sorin Frunzăverde" AFFILIATION="PPE-DE">
(RO) Atzīstot progresu, ko pēdējā laikā sasniegusi Irāka gan iekšzemes, gan ārlietu jautājumos, Eiropas Savienībai ir jāmudina Irākas iestādes turpināt centienus attīstīt demokrātiskas, stabilas un tiesiskas, federāla tipa valsts institūcijas.
<P>
Ņemot vērā etnisko un reliģisko stāvokli, manuprāt, tikai federāla Irāka var būt dzīvotspējīga. Es runāju par federālu un nevis sašķeltu Irāku. Eiropas Savienībai ir jāatbalsta stabila Irāka, kuras iestādes spēj nodrošināt valsts suverenitāti, vienotību, teritoriālo viengabalainību, ilgtspējīgu ekonomikas attīstību un Irākas tautas labklājību. Eiropas Savienībai ir aktīvi jāatbalsta Irākas iestāžu attīstība, kam stingri jāsakņojas dzīves īstenībā, pienācīgi ņemot vērā Irākas tautas un etnisko, un reliģisko kopienu vēsturiskā, reliģiskās, kultūras un identitātes tradīcijas tās teritorijā.
<P>
Šajā sakarā ir vēlams izveidot konkrētas konsultatīvas organizācijas, kas sastāvētu no visiem Irākas etnisko un reliģisko kopienu vadītājiem, lai piešķirtu vairāk likumības centrālajām iestādēm. Eiropas Savienībai jāatbalsta Irākas iestāžu attīstība, izmantojot Eujust Lex misiju, kā arī piemērotus Eiropas finansiālos līdzekļus.
<P>
Es uzsveru, ka Eiropas finansējums jāvirza tieši uz Irākas iestādēm. Šie finanšu līdzekļi jāpārvalda Eiropas Savienības iestādēm Eiropas pilsoņiem pārredzamā un skaidrā veidā.
<P>
Es iesaku Eiropas Savienības iestādēm izmantot to dalībvalstu pieredzi un zināšanas, kuru civilpersonas un karaspēks jau atrodas Irākas teritorijā, lai stabilizētu un atjaunotu šo valsti. Tai pašā laikā es uzskatu, ka jāmudina un jāatbalsta Eiropas uzņēmumi, lai tie piedalītos Irākas atjaunošanas procesā un labāk attīstītu uzņēmējdarbību šajā teritorijā
<SPEAKER ID="231" NAME="Erika Mann" AFFILIATION="PSE">
(DE) Priekšsēdētājas kundze, komisāre, Gomes kundze, dāmas un kungi! Starptautiskajā tirdzniecības komitejā mēs, protams, galvenokārt pievēršamies jautājumiem, kas saistīti ar tirdzniecību un ekonomiskajām attiecībām, bet dažās jomās mēs ietvērām plašāku jautājumu loku. Vai es drīkstu tāpēc komentēt divus jautājumus.
<P>
Pirmkārt, mēs visi esam ļoti apmierināti, ka mums ir šis ziņojums, kas skaidri norāda, ka Eiropas Savienībai ir redzama loma un saistības Irākā. Mēs uzskatām, ka ir absolūti būtiski, lai Irāka tiktu integrēta tirdzniecības sistēmā, un nav nekādu šaubu, ka PTO ir pareizā organizācija šim nolūkam. Mums būs jānodrošina daudz vairāk tehniskās palīdzības nekā līdz šim.. Šai tehniskajai palīdzībai jābūt vērstai uz Irākas tuvināšanu Eiropas ekonomiskajai sistēmai un zināmā mērā Eiropas uzņēmējdarbībai.
<P>
Runājot par finansējumu, mēs diezgan skeptiski izturamies pret izredzēm visu organizēt vienīgi caur ANO, Pasaules Banku vai vairāku līdzekļu piešķīrēju ieguldījumu fondu. Mums labāk patiktu redzēt attīstāmies mūsu pašu veiktspēju, vismaz zināmā mērā, un mūsu pašu projektu vadību, kas dotu mums iespēju uzkrāt datus un zināšanas, lai atbalstītu šos centienus. Mēs ļoti gribētu redzēt šīs vēlmes atspoguļojamies jūsu lēmumos.
<SPEAKER ID="232" NAME="Georgios Georgiou" AFFILIATION="IND/DEM">
- (EL) Priekšsēdētājas kundze! Vispirms ļaujiet man apsveikt Gomes kundzi, ka arī komisāri, kas, mūsuprāt, parādīja humānu iejūtību attiecībā uz šodienas notikumiem Irākā.
<P>
Tomēr, priekšsēdētājas kundze, kaut kāda iemesla dēļ man vēl arvien ir tāds iespaids, ka mēs verdziski sekojam citiem, kas posta, lai mēs varētu celt. Tā nav pirmā reize. Šodien mēs dodam EUR 820 miljonus kā palīdzību Irākai. Mēs nevaram palīdzēt mirušajiem, kuru skaits ir daudz lielāks nekā to skaits, kurus nogalināja Sadams Huseins. Es gribu zināt, vai tie, kas ir atbildīgi par šodienas mirušajiem, kādreiz par to samaksās.
<P>
Es to saku tāpēc, ka tas notika arī ar mums Dienvidslāvijā. Priekšsēdētājas kundze! Ja mums gluži taisnīgi nepatīk diktatori un viņu metodes, tad atrodam veidu, kā atbrīvoties no diktatoriem. Mums nav tiesību iznīcināt valstis tikai tāpēc, ka mums nepatīk diktatori. Tāpēc tas, kas notika Dienvidslāvijā, šodien notiek Irākā., un mēs nezinām, kad šī traģēdija beigsies.
<SPEAKER ID="233" NAME="Anna Záborská" AFFILIATION="PPE-DE">
(FR) Priekšsēdētājas kundze, dāmas un kungi! Mosulas arhibīskaps monsenjors Rahho pirms gandrīz divām nedēļām tika nolaupīts. Trīs cilvēkus, kas bija kopā ar viņu, brutāli nogalināja. Tas ir nopietns incidents. Ceturtā Ženēvas Konvencija nepārprotami aizsargā civilpersonas, veselību, reliģisko un humānās palīdzības personālu. Irākā, Palestīnas teritorijās un Izraēlā ir daudz nevardarbīgu miera aizstāvēšanas aktīvistu. Viņi ir kristiešu, musulmaņu, jūdaistu vai laicīgi aktīvisti.
<P>
Pēc reliģiskas minoritātes vadītāja nolaupīšanas Parlamentam ir divas izvēles tūlītējai rīcībai. Rītdienas balsojumā par mūsu kolēģes Ana Gomes ziņojumu mēs varam pieņemt mutisku grozījumu, nosodot monsenjora Rahho nolaupīšanu, lai ietekmētu kara gaitu. Ceturtdien mums arī būs izdevība pievienot ļoti īsu tekstu steidzamu jautājumu darba kārtībai, lai pieņemtu nostāju kā Eiropas iestāde.
<SPEAKER ID="234" NAME="Paulo Casaca" AFFILIATION="PSE">
(PT) Komisāre! Lūdzu, ļaujiet man teikt, ka pēc mūsu debatēm par šo jautājumu Apvienoto Nāciju Organizācija pelna vislielāko cieņu. Sérgio Vieira de Melo un ikviens, kas miris un kas riskē ar savu dzīvību pelna mūsu vislielāko cieņu. Tas nenozīmē, ka mums nav jāzina, kas notiek un kas saņem finansējumu, kuru jāizlieto Irākā. Lūdzu, ļaujiet man teikt arī to, ka EUR 20 miljoni, par ko komisāre šodien runāja, - un, lūdzu, piedodiet man, jo es par to lasīju pirms diviem vai trim mēnešiem - man šķiet nožēlojami maz, lai atrisinātu dramatiskās problēmas, ar ko jāsastopas bēgļiem un pārvietotajām personām. Komisāre! Šīs problēmas ir milzīgas, un Irākas nafta daudz nelīdzēs, jo ir cilvēki, kam šī nafta nav pieejama. Es būtu pateicīgs, komisāre, ja šī jautājuma risināšanai tiktu pieliktas lielākas pūles, jo, kā Patrie kundze teica, šī problēma ir steidzami jāapsver.
<SPEAKER ID="235" NAME="Ioan Mircea Paşcu" AFFILIATION="PSE">
Priekšsēdētājas kundze! Eiropa bija pret karu Irākā. Tomēr par spīti tiem, kam bija taisnība un kam nebija taisnība, Irāka pēc Sadama ir realitāte, ko neviens nevar ignorēt.
<P>
Ņemot vērā Irākas stāvokļa ietekmi uz Vidējiem Austrumiem un vēl tālāk, ES nevar turpināt palikt salīdzinoši tālu no šīs problēmas.. Ar saviem milzīgajiem resursiem un kompetenci ES ir nopietni jāiesaistās jaunās Irākas valsts nostiprināšanas atbalstīšanā. Komisārs raksturoja simptomus. Tagad mums jāredz, ka varam tos izārstēt, un ne tikai kopā ar citām starptautiskām organizācijām - ES var rīkoties labāk - bet galvenokārt vieni paši. Stratēģiskais mērķis ir palīdzēt jaunajām, demokrātiski ievēlētajām iestādēm šajā valstī iegūt uzticību un tāpēc autoritāti, jaunās valsts iestādēm.. Jauna, demokrātiska, pašpietiekama, bagāta ar naftu Irāka Vidējo Austrumu vidienē ir visu interesēs..
<SPEAKER ID="236" NAME="Renate Weber" AFFILIATION="ALDE">
(RO) Pašlaik Eiropas Komisija ved sarunas par tirdzniecības un sadarbības nolīgumu ar Irākas iestādēm, un šajā gadījumā jautājumi, kas saistīti ar cilvēktiesību ievērošanu, arī tiek risināti.
<P>
Es lūdzu Eiropas Komisiju stingri pieprasīt Irākas iestādēm atrast risinājumu ārējo un iekšējo bēgļu integrācijai. Es aicinu arī Eiropas Savienības dalībvalstis novērtēt irākiešu bēgļu lūgumus pēc patvēruma prioritārā kārtā. Atšķirīgā valstu reakcija šajā jautājumā vēlreiz pierāda vajadzību saskaņot bēgļu statusa piešķiršanas procedūras Eiropas mērogā. Ir svarīgi, lai tirdzniecības un sadarbības nolīgums ietvertu arī parlamentu sadarbības jautājumu.
<P>
Es uzskatu, ka Eiropas Parlamenta delegācija attiecībām ar Irāku var atbalstīt Irākas likumdošanas iestādes institucionālās rīcībspējas stiprināšanu. Eiropas Savienībai jāpalīdz Irākai kļūt par dzīvotspējīgu partneri nemierīgā reģionā. Apsveicu Ana Maria Gomes kundzi un pateicos viņai par ziņojumu.
<SPEAKER ID="237" NAME="Zbigniew Zaleski" AFFILIATION="PPE-DE">
(PL) Priekšsēdētājas kundze! Ja mēs gribam rēķināties ar Irākiešu partneriem, kas palīdzēs uzcelt demokrātiju kā pamatu mierīgai līdzāspastāvēšanai, būs vajadzīgi ieguldījumi. Es atceros, ka tad, kad es biju students, mēs uzņēmām jauniešus no Irākas mūsu vidusskolās. Varbūt Eiropas Savienībai būtu iespējams piedāvāt līdzīgas iespējas jauniem irākiešiem arī šodien. Esmu nolēmis ielūgt cilvēkus, kas ir jaunāki par 24 gadiem, dot tiem iespēju dzīvot mūsu vidū un mācīties no mūsu pieredzes. Viņi, protams, kritiski novērtēs redzēto, paturēs prātā visu pozitīvo un atveidos to savās mājās, varbūt uzlabojot to, kas viņiem šķita negatīvs. Ar šo es iesaku Parlamentam šo manu skolas gadu pieredzi. Šādiem apmeklējumiem jānotiek tikai universitātes līmenī. Ir skaidrs, ka politika ir atkarīga no cilvēkiem, un jūsu, kundze, kompetences jomā būtu iespēja šādam pasākumam.
<SPEAKER ID="238" NAME="Tunne Kelam" AFFILIATION="PPE-DE">
Priekšsēdētājas kundze! Šī ir Eiropas Parlamenta vēsts Padomei par vajadzību izveidot Eiropas stratēģiju Irākas jautājumā.. Ir laiks beigt diskutēt par nesenajām domstarpībām un pievērsties ES pašas rosinātai līdzdalībai Irākā. Es vēlos pateikties komisārei par stāvokļa Irākā rūpīgu novērtējumu, un, manuprāt, šeit valda piesardzīga optimisma gaisotne. Manuprāt, visi ir vienisprātis, ka stāvoklis, iespējams, kļūs labāks. To Gomes kundze tik daiļrunīgi aprakstīja kā lielisku iespēju ES sniegt pozitīvu ieguldījumu.
<P>
Manuprāt, būtiski ir divi jautājumi. Parlamentam ir svarīgi novirzīt ES atbalstu demokrātiskas pārvaldības veidošanai, un to Irākas politiķi uzņēma ar lielu interesi. Otrkārt, ES ir izdevīgs stāvoklis, lai atbalstītu samierināšanās procesu, un bez tā ir iespējams tikai sairums un iekšēja kara turpināšanās. Tāpēc mums ir jāizmanto šī izdevība.
<SPEAKER ID="239" NAME="Janez Lenarčič">
amatā esošais priekšsēdētājs. - (SL) Es vēlos pateikties visiem par savas nostājas un atzinuma izteikšanu šajā jautājumā, kas noteikti mums noderēs turpmākajos pasākumos. Es vēlos pievienot vienu komentāru un vienu atbildi.
<P>
Záborská kundzes jautājums attiecās uz haldiešu katoļu bīskapa nolaupīšanu. Es vēlos vērst jūsu uzmanību uz prezidentūras 1. marta paziņojumu, kurā tā stingri nosodīja nolaupīšanu un aicināja bez ierunām nekavējoties atbrīvot haldiešu arhibīskapu.
<P>
Tagad par otro jautājumu. Mladenov kungs un citi norādīja, ka atbildība par drošību, tas ir, par drošas situācijas ieviešanu Irākā, gulstas galvenokārt uz Irākas iestādēm. Ir taisnība, ka mums viņiem jāpalīdz šajā jautājumā, un es vēlreiz vēlos pieminēt EUJUST LEX misiju. Tā ir aktīvi darbojusies Irākā kopš 2005. gada, un vairākums Eiropas Savienības dalībvalstu piedalās tajā.
<P>
Aptuveni 1 500 Irākas augsta ranga ierēdņi ir apmācīti šajā misijā. Viņi ir nodarbināti policijā, tiesās un cietumos. Kā jau teicu, šī misija turpinās darbu līdz 2009. gada vasarai, un mums šķiet, ka tas ir būtisks panākums drošāka stāvokļa radīšanā Irākā..
<P>
Es vēlreiz vēlos pateikties Gomes kundzei par viņas ziņojumu, kas kalpos par ļoti svarīgu pamatu mūsu turpmākajiem pasākumiem. Man jāpiemin, ka ir. plānota Vispārējo lietu un Ārējo attiecību padomes priekšsēdētāja ministra Rupel piedalīšanās Irākas kaimiņvalstu aprīļa sanāksmē, kas notiks Kuveitā.
<SPEAKER ID="240" NAME="Benita Ferrero-Waldner">
Komisijas locekle. - Priekšsēdētājas kundze! Šīs bija ļoti labas debates, un tās parādīja, ka mēs vēlamies izmantot lielisko izdevību, lai beidzot atjaunotu Irāku un padarītu to par stabilu valsti Vidējos Austrumos, un es pilnīgi piekrītu tam, ka tas būs ļoti svarīgs mērķis mums visiem.
<P>
Vispirms es vēlos skaidri pateikt - jūs varat būt droši, ka mēs izpildīsim savu rīcības plānu. Pateicos jums par atzinīgajiem vārdiem, ko veltījāt mūsu delegācijas vadītājam, kas kopā ar dažiem darbiniekiem strādā Irākā ļoti grūtos apstākļos - starp citu, Lielbritānijas sūtniecības ēkā. Viņš ar saviem darbiniekiem strādā lieliski.
<P>
Mēs strādājām kopā ar ANO Ieguldījumu fondu, jo tajā laikā nekas cits nebija iespējams.. Pēc manu vadītāju Irākas apmeklējuma un situācijas novērtējuma mēs piesardzīgi apsvērsim, ko mēs varam darīt attiecībā uz rīcībspējas palielināšanu un iestāžu veidošanu. Mēs pilnīgi saprotam, ka tas ir ļoti svarīgi daudziem no jums, bet, lūdzu, saprotiet arī, ka izdevumi drošībai būs ļoti lieli. Viss, ko mēs tur darīsim, izmaksās ļoti dārgi, citādi tas nebūs iespējams.
<P>
Ārpus Zaļās zonas apstākļi ir ļoti grūti, izņemot varbūt dažās teritorijās, kur ir mazāk drošības problēmu, un viena no tām ir Irākas ziemeļi. Es neizslēdzu iespēju, ka pakāpeniski mēs varēsim strādāt tiešāk, piemēram, ziemeļos, bet man jāuzsver, ka mēs nedrīkstam diskriminēt nevienu no dažādajām grupām. To es gribētu teikt Belder kungam. Tieši tā mēs esam strādājuši ar saviem projektiem. Mēs vienmēr esam centušies izstrādāt projektus, kas iekļauj visas grupas, tai skaitā kristiešu grupas, kam Irākā pašlaik zem šīs valdības klājas ļoti grūti.
<P>
Kad nu esmu to pateikusi, es vēlos pievērst to daudzo cilvēku uzmanību, kas ne vienmēr redz, ko mēs darām, tam, ka, piemēram, mēs veiksmīgi sagatavojāmies vispārējām vēlēšanām, kas notika 2005. gadā. Mēs esam atjaunojuši simtiem pamatskolu un vidusskolu, kas dod labumu ne tikai skolām, bet arī skolēniem. Erasmus programmas arī ir pieejamas dažiem irākiešiem, tāpēc mēs ar to nodarbojamies. Mēs arī izstrādājam un izdalām miljoniem skolas grāmatu, kas paredzētas sešiem miljoniem pamatskolu un vidusskolu skolēniem. Tas nav sarežģīts, bet ļoti vajadzīgs darbs.
<P>
Tajā pašā laikā mēs esam atjaunojuši gandrīz 200 primāros veselības aprūpes centrus un 10 slimnīcu. Mēs esam atbalstījuši astoņas imunizācijas kārtas, katrā tika iekļauti 4,7 miljoni bērnu zem piecu gadu vecuma. Mēs esam pilnīgi atjaunojuši valsts zāļu kvalitātes kontroles laboratoriju. Es varētu vēl turpināt.
<P>
Es uzskatu, ka Komisija Eiropas Savienības vārdā ir darījusi ļoti daudz grūtos apstākļos. Mēs, protams, apzināmies, ka galvenais jautājums būs, cik daudz mēs varam izdarīt attiecībā uz rīcībspējas palielināšanu. Jūs varat būt pārliecināti, ka mēs veltīsim lielu daļu no saviem resursiem šim nolūkam, kā jau es teicu, atkarībā no drošības situācijas. Diemžēl saskaņā ar mūsu pēdējo novērtējumu, tā vēl nav ilgtspējīga.
<P>
Es vēlos teikt dažus vārdus par bēgļiem. Es jau pieminēju, ka mēs, Komisija, dabīgi, esam strādājuši, lai atbalstītu bēgļus. Pagājušā gadā visu pasākumu pakete izmaksāja 50 miljonus eiro no dažādiem Komisijas līdzekļiem. Šis finansējums ir paredzēts ne tikai valsts iekšienē pārvietotajām personām Irākā, bet arī lai palīdzētu Sīrijas un Jordānijas valdībām. Mēs, protams, esam ciešā kontaktā ar šīm valstīm. Mēs esam iedevuši 80 miljonus eiro Sīrijai un 32 miljonus eiro Jordānijai, tāpēc, ka šajā mazajā valstī lielais bēgļu pieplūdums ir radījis lielu problēmu.
<P>
Visbeidzot, es vēlos teikt, ka esmu pārliecināta tāpat kā Padome, ka dialogs, kas Parlamentam tagad būs ar ad hoc delegāciju, Irākai nozīmē lielisku uzlabojumu un progresu. Mēs tikai varam strādāt kopā pie šī jautājuma. Ļaujiet man apliecināt jums, ka mēs esam centušies no paša sākuma panākt, lai naudas plūsma, kas tiek virzīta caur Apvienoto Nāciju Organizāciju, būtu pārredzama. Turpmāk tā arvien vairāk tiks virzīta tiešā ceļā.
<SPEAKER ID="241" NAME="Ana Maria Gomes">
referente. - (PT) Es vēlos pateikties ikvienam par laipnajiem vārdiem. Man īpaši jāpateicas savam draugam, ministram Lenarčič, ar ko es pirms dažiem gadiem strādāju kopā Drošības padomē, un mums bija darīšana tieši ar Irāku un problēmām, ko Irākai radīja Sadams Huseins.
<P>
Kā jau teicu, šī ziņojuma mērķis ir uzsvērt situāciju dažādību Irākā pretstatā vienkāršotam skaidrojumam, kurā redzam Irāku ar "uguni un zobenu”, ko televīzijas programmas rāda mums katru dienu.. Tas jāuztver kā ES rīcības plāns vai ceļvedis līdzdalībai Irākā. Man šķiet, ka runāju Parlamenta vārdā, kad saku, ka mēs vēlamies, lai Komisija, Padome un dalībvalstis izmanto mūsu darbības priekšlikumus kā pamatu, izstrādājot turpmākās programmas un projektus Irākas valdības un tautas atbalstam, protams, ņemt vērā drošības apstākļus.
<P>
Es atgriezos no Irākas irākiešu entuziasma pēc "vairāk Eiropas” iespaidota. No prezidenta Talabani līdz pamatskolas skolotājam vienā no valsts visnošķirtākajiem lauku apvidiem ikviens alka pēc politiskas atzīšanas un Eiropas Savienības iestāžu atbalsta. Mūs bombardēja ar projektu ieteikumiem visdažādākajās jomās: par Iekšlietu ministrijas ierēdņu apmācību, atbalstu vietējām NVO, kas aktīvi darbojas zemes atmīnēšanā, pieaugušo izglītību un izglītību seksuālās un reproduktīvās veselības jomā, tehnisko un iestāžu atbalstu Irākas parlamentam, un tie ir tikai daži no piemēriem.
<P>
Es uzskatu, ka mums jāvērtē šī ziņojuma panākumi ne tik daudz pēc balsu skaita rītdienas balsojumā, bet vispirms pēc tā ietekmes uz mūsu turpmāko darbību Irākā. Mūsu parlamentārajai delegācijai Irākā, protams, būs sava nozīme šajā procesā, un es esmu pārliecināta, ka mēs varam rēķināties ar Komisiju, ar komisāri Ferrero-Waldner, ko es apsveicu, un viņas drosmīgo komandu Bagdādē, kuru lietpratīgi vada vēstnieks Uusitalo, kā galvenajiem sabiedrotajiem šī plāna īstenošanā.
<SPEAKER ID="243" NAME="Priekšsēdētājs">
Debates ir slēgtas.
<P>
Balsošana notiks ceturtdien.
<P>
Rakstiski paziņojumi (142. pants)
<SPEAKER ID="244" NAME="Paulo Casaca  " LANGUAGE="PT">
Šajā ziņojumā nav pieminēta atbildība par līdzdalību nepatiesas informācijas izplatīšanā, kas kalpoja, lai attaisnotu militāro iebrukumu Irākā, tādas kā masu iznīcināšanas ieroču esamība un glabāšana un iepriekšējā režīma saistība ar starptautisko terorismu. Tas arī noklusē atbildību par Irānas revolucionārā gvardes korpusa un tā irākiešu atzarojuma ievešanu valstī, kas izraisīja teroristu grupu un nāves un genocīda komandu izplatīšanos, kuru uzbrukumu galvenais mērķis bija un vēl arvien ir etniskās un reliģiskās minoritātes un valsts elite.
<P>
Ziņojumā nav minēta Eiropas Savienība un pat ne ES finansiālais atbalsts Irākas iestādēm, kas ir stingri apņēmušās cīnīties pret terorismu un genocīdu un vajāt un sodīt vainīgos gan drošības spēkos, gan ārpus tiem. Rezultātā tas mazina dramatiskās problēmas, ar ko jāsastopas miljoniem irākiešu bēgļu un pārvietotajām personām, kā arī uzbrukumus viselementārākajām irākiešu, un jo īpaši sieviešu, tiesībām, brīvībām un garantijām.
<P>
Sadama Huseina režīma noziegumu pieminēšana būtu pieņemama, ja tā būtu neliekuļota un ja tas netiktu darīts, ignorējot pašreizējos noziegumus un vainīgos simtiem tūkstošu cilvēku nāvē un miljoniem pārvietotu personu liktenī.
<SPEAKER ID="245" NAME="Eija-Riitta Korhola  " AFFILIATION="PPE-DE">
iesniegts rakstveidā. - (FI) Priekšsēdētājas kundze! Es vēlos pateikties Gomes kundzei par viņas vērtīgo ziņojumu. Viņas praktiskā pieeja ir devusi Padomei un Komisijai, ka arī Irākas tautai neparasti skaidru vēsti.
<P>
Problēmas būtība ir nepārprotama. Irākai netrūkst naudas. Tai trūkst stabilitātes, politiskas gribas, stabilu iestāžu un administratīvas rīcībspējas gudri izlietot naudu. Tieši šajās jomās Eiropas Savienībai ir ko piedāvāt.
<P>
Pirmkārt, Irāka nav tradicionāla valsts attīstības darbam, tā ir ārkārtēja darbības vieta. Šī iemesla dēļ nav iespējams sasniegt stabilus rezultātus, izmantojot atsevišķus līdzekļus. Apvienojot attīstības darbu ar drošību, ES varētu pastiprināt dialogu ar Irākas sabiedrību. Lai pārredzamība būtu mūsu sauklis. Komisijai jāatļauj finanšu instrumentu demokrātiska uzraudzība.
<P>
Otrkārt, Eiropas Savienībai jāuzņemas īpaši atbalstīt parlamentāro dimensiju. Mums ir jāatbalsta labas pārvaldības un darba prakses ieviešana Pārstāvju padomē, jānodrošina apmācība un resursi parlamentārajam darbam un, ja nepieciešams, - ekspertu palīdzība tiesību aktu izstrādē, jo federāla valsts struktūra ir izaicinājums no likumdošanas viedokļa.
<P>
Treškārt, mums jāuzsver, ka cilvēktiesības ir centrālais jautājums cīņā par Irākas attīstību. Etnisko un reliģisko minoritāšu statuss ir atkarīgs no Eiropas Savienības ieguldījuma. Kristīgie asīrieši, haldieši sīrieši un citas mazākumtautības, tādas kā turkmēņi, sastopas ar pastāvīgu diskrimināciju un nāves draudiem. Mums ir daudz mērķtiecīgāk jācenšas to apturēt.
<P>
Es ceru, ka šeit visi saprot, ka šis ziņojums nav vairs par pagātnes kļūdām. Šīs kļūdas ir atzītas, un žēlošanās par tām irākiešiem nepalīdzēs. Mums jācenšas saprast ne tikai to, ka pagātne mums uzliek pienākumus, bet arī to, ka citādi Irākai nebūs nākotnes.
<SPEAKER ID="246" NAME="Tobias Pflüger  " AFFILIATION="GUE/NGL">
iesniegts rakstveidā. - (DE) Gomes kundzes ziņojums par Eiropas Savienības lomu Irākā diemžēl izvairās no diviem galvenajiem jautājumiem attiecībā uz situāciju Irākā.
<P>
Irākā pašlaik atrodas ASV, Apvienotās Karalistes, citu dalībvalstu un daudzu citu valstu okupācijas karaspēks. Šis karaspēks tur atrodas kopš nelikumīgā iebrukuma Irākā 2003. gadā. Kā mēs tagad zinām, iemesli, ko minēja, lai attaisnotu šo militāro akciju bija pilnīgi maldinoši (tādi kā Colin Powell meli ANO Drošības padomē par Irākas varbūtējiem masu iznīcināšanas ieročiem).
<P>
Visi ierosinātie grozījumi, ieskaitot tos, ko iesniegusi mana grupa GUE/NGL, kas nepārprotami piemin daudzos kara upurus un pašreizējo okupāciju un kritizē pilnīgi neattaisnojamo militāro akciju pret Irāku, ir tikuši noraidīti. Tāpēc šis svarīgais situācijas aspekts nav nemaz minēts Gomes kundzes ziņojumā. .
<P>
Tāpēc es balsoju pret ziņojumu, jo savā pašreizējā formā tas noliedz reālo stāvokli Irākā. Šajā gadījumā būtu katastrofāli pieprasīt Eiropas Savienībai lielāku lomu, jo tas padarītu to par līdzvainīgu militārajā un okupācijas režīmā. Tomēr vairāki formulējumi šajā ziņojuma pelna mūsu atbalstu, bet ikviens, kas izvairās nostāties pret karu un okupāciju, kļūst par līdzvainīgo..
<SPEAKER ID="247" NAME="Toomas Savi  " AFFILIATION="ALDE">
iesniegts rakstveidā. - Vairākas ES dalībvalstis ir nosūtījušas savu karaspēku uz Irāku, lai piedalītos starptautiskajos spēkos, Apvienoto Nāciju Organizācijas palīdzības misijā un NATO-atbalstītajā Irākas policijas spēku apmācībā, un Igaunija ir viena no šīm valstīm.
<P>
Humāno situāciju Irākā nevar uzlabot, ja valstī netiek nodibināts miers un stabilitāte. Diemžēl gan republikāņu, gan demokrātu kandidāti uz prezidenta amatu ASV ir par karaspēka izvešanu no Irākas, kas bezatbildīgi atstās valsti bīstamā stāvoklī.
<P>
Esmu pārliecināts, ka no stāvokļa pasliktināšanās Irākā var izvairīties, ja Eiropas Savienība ņemtu lielāku līdzdalību Irākā, piešķirot tai finansējumu, cilvēku resursus un kompetenci valsts izveidē. Eiropas Savienībai jābūt svarīgai lomai Irākā kā starpniekam starp dažādiem politiskajiem un reliģiskajiem grupējumiem, lai izveidotu labi funkcionējošu sabiedrību.
<SPEAKER ID="248" NAME="Konrad Szymański  " AFFILIATION="UEN">
iesniegts rakstveidā. - (PL) Man ir iespaids, ka Gomes kundze ir iesniegusi nevis vienu, bet divus ziņojumus.
<P>
Viens no tiem sniedz atskaiti par faktiem, kas nosaka mūsu līdzdalības Irākā principus. Tas ir pilnīgā kontrastā emocionālajam un propagandistiskajam attaisnošanas stilam
<P>
Viens panākums tika neapšaubāmi sasniegts 2003. gadā, proti, autoritāra režīma atcelšana, režīma, kas destabilizēja visu reģionu. Ja nebūtu 2003. gada notikumu, mums nebūtu iespējams tagad izstrādāt 25 lappuses ar ieteikumiem demokrātiskai Irākai attiecībā uz strukturālām reformām, velēšanu likumu un minoritāšu tiesībām.
<P>
Par laimi balsojums attieksies uz priekšlikumu ieteikumam. Tāpēc es ar mierīgu sirdi atbalstīšu šo dokumentu. Ir pareizi un piemēroti, ka uzņemamies atbildību par stabilas un demokrātiskas Irākas panākumiem. Man ir arī prieks par to, ka valstīm, kuras 2003. gadā sašķēla iebrukums, šodien būs iespēja kopā gūt labumu no izdevībām, ko piedāvā šis karš.
