<CHAPTER ID="008">
Kopīgie noteikumi attiecībā uz laika nišu piešķiršanu Kopienas lidostās (debates) 
<SPEAKER ID="047" NAME="Priekšsēdētājs">
Nākamais darba kārtības punkts ir Paolo Costa Transporta un tūrisma komitejas vārdā iesniegtais ziņojums par priekšlikumu Eiropas Parlamenta un Padomes regulai, ar ko groza Regulu (EEK) Nr. 95/93 par kopīgiem noteikumiem attiecībā uz laika nišu piešķiršanu Kopienas lidostās - C6-0097/2009 -.
<SPEAKER ID="048" NAME="Paolo Costa" LANGUAGE="IT">
Priekšsēdētāja kungs, Tajani kungs, dāmas un kungi, man ir prieks, ka varu atklāt šīs debates ar atzinumu, respektīvi, šoreiz ar ieteikumu, lai Parlaments pieņem manis un visu grupu pārstāvju komitejā iesniegtos grozījumus, lai varētu šo ziņojumu pieņemt pirmajā lasījumā un tādejādi panākt uzlabojumus konkrētajā regulā.
<P>
Mēs esam izskatījuši šo jautājumu ar lielu atbildību. Domāju, ka Komisijas priekšsēdētāja vietnieks Antonio Tajani piekritīs, ka veids, kādā centāmies risināt aviosabiedrību pašreizējās vajadzības un problēmas, kas saistītas ar atļauju saglabāt laika nišas arī vasaras sezonā, kad tās netiek izmantotas, ir bijis pareizs, taču šī pieeja ir ļoti stingra, tādēļ to nepieciešams uzlabot.
<P>
To nepieciešams uzlabot, jo īsajā šī jautājuma apspriedēm atvēlētajā laikā esam konstatējuši, ka starp aviosabiedrībām pastāv dažādas intereses, no kurām visas ir pilnībā likumīgas , ka pastāv uzņēmi, kuri gaida uz to, lai aizvietotu citus, jo tie nav spējīgi īstenot savus pienākumus, ka starp aviosabiedrībām un lidostām pastāv skaidras intereses, un šāda situācija nav izveidojusies nesen, un, galvenais, ka pastāv pasažieru intereses, īpaši to, kurus apkalpo visattālākajos reģionos atrodošās lidostas un aviosabiedrības, jo viņi būtu pakļauti lielākam riskam, ja laika nišu saglabāšana vai likvidēšana būtu atkarīga tikai no to ienesīguma konkrētajiem uzņēmumiem.
<P>
Šos visus jautājumus mums bija iespējams izskatīt ļoti ātri, tomēr mēs to izskatīšanu esam atlikuši. Katrā ziņā mums šķita, ka ir nepieciešams atrisināt pamatproblēmu, proti, par laika nišām, ko, līdzīgi kā mēs to darījām, vajadzētu uzskatīt par sabiedriskiem labumiem, ko var piešķirt vai dotēt privātiem operatoriem, piemēram, aviosabiedrībām un lidostām, bet ko nav iespējams nodot īpašumā.
<P>
Šī ir ļoti jutīga tēma un, manuprāt, mums to būs jāizskata atkal. Man jāsaka, ka iemesls vai, ja vēlaties, vērtīgs kompromiss mūsu ātrajam ieteikuma pieņemšanai veidā, kāds tas iesniegts šeit, patiesībā ir fakts, ka vēlamies būt pārliecināti, ka Komisija cienīs savu apņemšanos atgriezties pie šī jautājuma pārdomātākā, pamatīgākā veidā, lai reizi par visām reizēm atrisinātu šo būtisko jautājumu, kas ir svarīgs ne tikai, lai pārvarētu pašreizējo krīzi, bet arī, lai pabeigtu pasaules gaisa pārvadājumu tirgus pārstrukturizēšanas un liberalizācijas procesu un lai izveidotu labāku gaisa pārvadājumu tirgu Eiropā.
<P>
Šī iemesla dēļ, apvienojot pašreizējās vajadzības ar ilgtermiņa vajadzībām, es uzskatu, ka varu ieteikt pieņemt šo ziņojumu.
<P>
Vēl, priekšsēdētāja kungs, atlikušajās 20 sekundēs vēlos izmantot šo "pēdējās skolas dienas” atmosfēru, lai pateiktos saviem "klasesbiedriem” un tiem, ar kuriem man bija iespēja sadarboties pēdējo desmit gadu laikā, jo šodien man ir prieks beigt savu pēdējo darba dienu Strasbūrā, sniedzot pēdējo ieguldījumu, kas pavisam noteikti nav beidzamais.
<SPEAKER ID="049" NAME="Priekšsēdētājs">
Paldies, Costa kungs, un apsveicu ar labo darbu. Jūsu vārds ir saistīts ar virkni būtisku ziņojumu un tādēļ Parlamenta nesenajā vēsturē Jūsu darbam ir bijusi nozīmīga loma.
<SPEAKER ID="050" NAME="Antonio Tajani" LANGUAGE="IT">
Priekšsēdētāja kungs, godātie kolēģi, kā bijušais šī Parlamenta deputāts es atkal vēlētos pateiktos Transporta un tūrisma komitejai un tās priekšsēdētājam par produktīvo darbu laikā, kad es vēl biju Parlamenta deputāts, un par sadarbību, ko tā īstenojusi, kopš esmu pagodināts un iecelts par Eiropas Komisijas par transporta nozari atbildīgo komisāru, ko apstiprināja Parlaments. Dāmas un kungi, šīs partnerības panākumi atkal ir redzami šodien, tādēļ man vēlreiz jāpasakās Parlamentam, īpaši komitejas priekšsēdētājam Paolo Costa par ātrumu, kādā tā izskatīja Eiropas Komisijas iesniegto priekšlikumu par laika nišām.
<P>
Virkne notikumu ir saasinājušas situāciju gaisa pārvadījumu industrijā - ekonomiskā krīze, finanšu krīze un jauna tipa A gripas vīruss, un šī situācija liecina tikai par to, ka ir steidzami un obligāti nepieciešami atbalsta pasākumi ne tikai aviosabiedrībām, bet arī to darbiniekiem.
<P>
Ņemot vērā iepriekš minēti, es pievienojos Costa kunga paustajām bažām. Komisijas priekšlikums nav galīgs risinājums. Šis priekšlikums, iespējams, ir paredzēts tam, lai atrisinātu kritisko stāvokli, tomēr to noteikti ir detalizēti atkārtoti jāpārbauda, lai varētu pārveidot visu sistēmu; patiesībā, 15. aprīlī, atbildot uz Costa kunga paustajām bažām un komentāriem, es viņu kā komitejas priekšsēdētāju informēju, ka Komisijas Enerģētikas un transporta ģenerāldirektorāts gatavojas iesniegt priekšlikumu par pēc iespējas drīzāku regulas pārskatīšanu.
<P>
Noteikumi par laika nišu izmantošanu jau divas reizes ir atlikti, lai atrisinātu krīzi. Tā ir globāla atbilde uz pasaules mēroga krīzi, atbilde, kas pavisam noteikti neietekmē vienu vai divas dalībvalstis, bet gan visas Eiropas Savienības gaisa pārvadājumu sistēmu, un līdzīgi pasākumi ir veikti daudz nopietnākās situācijās - 11. septembra uzbrukumu un SARS (smagā akūtā respiratorā sindroma) krīzes laikā. Iespējams, krīze, ar ko šodien saskaras gaisa pārvadījumu industrija, ir daudz nopietnāka par minētajām, un šobrīd nav pazīmju, kas norādītu, kad varētu redzēt uzlabojumus.
<P>
Realitāte ir tāda, ka satiksme turpina pasliktināties. Atliekot "izmanto vai zaudē” noteikumu vasaras sezonā, labumu gūs visi uzņēmumi - gan Eiropas, gan citu valstu, turklāt, kā norādījusi IATA un daudzi ārpus Eiropas darbojošies uzņēmumi, šādi neviens netiks diskriminēts. Esmu pārliecināts, ka šis pasākums, kas būs ierobežots laikā un kas ir atkāpe, sniegs atelpu visiem uzņēmumiem, lai tie varētu rast risinājumu pieprasījuma samazinājumam, proti, šī noteikuma atlikšana patiesībā būs spēkā no šī gada 29. marta līdz 26. oktobrim, tādējādi sniedzot iespēju saglabāt laika nišas nākamā gada vasaras sezonai.
<P>
Vēl šādi būs novērstas paradoksālas situācijas kā, piemēram, pašreizējā, kad uzņēmumi ir spiesti veikt lidojumus ar tukšām lidmašīnām, lai nezaudētu laika nišas, ko es uzskatu par pilnībā nepieņemamu, īpaši no vides aizsardzības viedokļa, kā arī tas nav izdevīgi aviosabiedrību finansiālajai situācijai, un mēs labi zinām, ka, ja uzņēmumam ir grūtības, tādas ir arī tā darbiniekiem.
<P>
Esmu pārliecināts, ka šis pasākums ir nepieciešams un steidzami veicams, un tādēļ es noteikti atbalstīšu starp Parlamentu un Komisiju panākto kompromisu, pateicoties kuram būs iespējams nekavējoties pieņemt priekšlikumu. Šī iemesla dēļ vēlos vēlreiz pateikties Transporta un tūrisma komitejas priekšsēdētājam un Parlamentam kopumā.
<SPEAKER ID="051" NAME="Georg Jarzembowski" LANGUAGE="DE">
Priekšsēdētāja kungs, Tajani kungs, dāmas un kungi, Eiropas Tautas partijas (Kristīgo demokrātu) un Eiropas Demokrātu grupa atbalsta vienreizējo noteikuma par minimālo izmantošanu 80 % apmērā no kopējā laika atlikšanu saistībā ar pacelšanās un nolaišanās tiesībām lidostās, kas aviosabiedrībām piešķirtas 2010. gada vasaras lidojumu plānošanas sezonai, un pateicos Costa kungam par šīs lietas ātro un efektīvo izskatīšanu.
<P>
Pateicoties noteikuma atlikšanai, aviosabiedrībām ir iespējams samazināt lidojumu skaitu atbilstoši pieprasījuma samazinājumam, paredzot zemāku laika slieksni, nekā plānotais minimālais laika izmantojums, nezaudējot nolaišanās un pacelšanās tiesības nākamajai sezonai. Manuprāt, kā jau to norādīja priekšsēdētāja vietnieks, šāds pasākums ir pamatots tikai vienreizēji, vienai sezonai, jo starptautiskās finanšu un ekonomiskās krīzes dēļ ir noticis neparedzēts, dramatisks pasažieru skaita samazinājums, un aviosabiedrībām šobrīd nav iespējams paredzēt, kā nākotnē attīstīsies pasažieru pieprasījums. Atlikšana palīdzēs arī aizsargāt vidi, jo pretējā gadījumā aviosabiedrības aiz pienākuma būs spiestas veikt reisus ar pustukšām lidmašīnām, lai saglabātu laika nišas.
<P>
Priekšsēdētāja kungs, priekšsēdētāja vietnieka kungs, PPE-DE grupa sākotnēji noraidīja regulu, ko, pilnvarojot Komisiju, arī ierosinājāt Jūs, bez patiesa koplēmuma no Parlamenta puses, vienkārši, lai noteiktu šī noteikuma atlikšanu komitoloģijas procedūras ietvaros. Mēs uzskatām, ka, ja plānojat iesniegt šādu priekšlikumu ziemas lidojumu plānošanas sezonai, Parlamentam tas būs ļoti rūpīgi jāizskata, jo mums ir rūpīgāk jāņem vērā dažāda veida aviosabiedrību intereses, kā arī lidostu un pasažieru intereses. Mēs piekrītam vienreizējai atlikšanai, bet nepiekrītam iespējai pagarināt atlikšanu bez Parlamenta iesaistīšanās.
<P>
Godīgi sakot, es uzskatu, ka, ņemot vērā, ka cūku gripa izrādījās ne tik bīstama kā sākotnēji domāts, aviosabiedrības galu galā būs spējīgas paredzēt, kāds pasažieru skaits un kādas attiecības sagaidāmas nākamajos gados. Mums ir jāsagaida no aviosabiedrībām reālistiski plāni, lai lidostām būtu iespēja piešķirt neizmantotās laika nišas citām aviosabiedrībām. Mūsu interesēs ir jābūt, lai lidostas ir spējīgas izmantot savu jaudu to klientu un pasažieru labākajās interesēs. Man nav citu komentāru par jauno, pilnīgo laika nišu direktīvas pārskatīšanu. Es uzskatu, ka laika nišas pieder valstij, nevis lidostām vai aviosabiedrībām, un tādēļ mums nākotnē šim aspektam ir jāpievērš īpaša uzmanība.
<P>
Priekšsēdētāja kungs, dāmas un kungi, līdzīgi kā šīs debates un šī plenārsēde arī mana darbība Parlamentā tuvojas nobeigumam, tādēļ atļaujiet man paust patiesu paldies kolēģiem Transporta un tūrisma komitejā un Transporta un tūrisma komitejas sekretariātā, kā arī Transporta un tūrisma komitejas priekšsēdētājam un Komisijas priekšsēdētāja vietniekam, un visai Enerģētikas un transporta ģenerāldirektorāta komandai. Pēdējos piecus gadus esam pavadījuši, strādājot kopā Eiropas Savienības pilsoņu interesēs. Es turēšu īkšķus par jums, lai arī nākamie pieci gadi būtu tikpat veiksmīgi. Transporta un tūrisma komiteja ir nozīmīga komiteja, un es pateicos jums par lielisko sadarbību.
<SPEAKER ID="052" NAME="Priekšsēdētājs">
Paldies, Jarzembowski kungs, novēlu Jums veiksmi un laimi nākamajos gados un turpmākajiem centieniem.
<SPEAKER ID="053" NAME="Brian Simpson">
PSE grupas vārdā. - Priekšsēdētāja kungs, es vēlētos pateikties mūsu priekšsēdētājam Paolo Costa ne tikai par šī ziņojuma sastādīšanu, bet arī par viņa darbu, pildot komitejas priekšsēdētāja funkcijas šī Parlamenta pilnvaru termiņa laikā. Mēs esam viņam daudz parādā par paveikto smago darbu.
<P>
Šis ziņojums Paolo Costa darba miniatūra, jo šis ziņojums skaidri pierāda, ka, lai izskatītu tik detalizētus jautājumus kā "izmantot vai zaudēt laika nišas”, bieži vien ir nepieciešama Zālamana gudrība un ANO iegūtās diplomātiskās prasmes. Šo pilnvaru termiņa laikā mūsu priekšsēdētājs ir bijis ļoti labs Zālamans un ANO diplomāts.
<P>
Taču šobrīd civilās aviācijas industrija atkal ir paudusi savu spēju būt nevienprātīgai šajā būtiskajā jautājumām, jo lielās aviosabiedrības skaļi protestē pret noteikuma atlikšanu, bet zemo cenu aviosabiedrības un lidostas pieprasa atlikšanu. Es savukārt uzskatu, ka lielās aviosabiedrības, kuras atbalsta dažādas apvienības, nebūs apmierinātas ar vienreizēju atlikšanu, bet gan pieprasīs tādas arī turpmāk, un zinot dažu no tām neveselīgo, nedemokrātisko ietekmi uz šo un dalībvalstu parlamentiem, es uzskatu, ka šodien mēs atzīmējam vēl tikai procesa sākumu, bet diemžēl ne beigas.
<P>
Mana grupa atbalstīs referenta ierosināto kompromisu, ko apstiprinājusi Transporta un tūrisma komiteja, tomēr vēlos uzsvērt, ka, kā bieži vien sacīja mans kolēģis Georg Jarzembowski, šī "izmantot vai zaudēt” klauzulas atlikšana ir vienreizējai, vienai sezonai un nav uzskatāma par "zaļo gaismu” turpmākām atlikšanām. Ja Komisija uzskata, ka ir nepieciešamas papildu atlikšanas, tad tās ir jāīsteno pārskatītas regulas ietvaros, pilnībā iesaistot Parlamentu un pilnībā ievērojot Parlamenta tiesības. Mēs piekrītam debatēm un sadarbībai, bet nepiekrītam komitoloģijai.
<P>
Man ir zināms bīstamais stāvoklis, kādā šobrīd atrodas aviācijas industrija un aviosabiedrības. Man arī ir saprotams tas, ka laika nišas nav saistītas tikai ar pacelšanos un nolaišanos. Tās ir kļuvušas par papildu kapitālu aviosabiedrību grāmatvedības uzskaites grāmatās, un mūsu referentam ir taisnība, sakot, ka šo aspektu ir nākotnē jāizskata atkārtoti.
<P>
"Izmantot vai zaudēt” noteikuma atlikšana neietekmēs Londonas Hītrovas lidostu, Frankfurtes, Parīzes Šarla de Golla vai Amsterdamas Šipholes lidostu, taču tā ietekmēs reģionālās lidostas, kas apkalpo tranzīta mezglu lidostas, jo tieši šos reisus aviosabiedrības atcels. Aviosabiedrībām ir jāatceras, ka pastāv arī citas ieinteresētās personas, ka viņas nav vienīgās, ko ietekmēs šī atlikšana.
<P>
Ekonomiskais stāvoklis ir slikts un mēs apzināmies, ka ir muļķīgi veikt reisus ar pustukšām lidmašīnām, tādēļ mēs šoreiz atbalstīsim referentu, tomēr ceru, ka turpmākajai zināšanai ir skaidri pamanīts mūsu protests ne tikai šajā Parlamentā, bet arī plašāk aviācijas industrijā kopumā.
<P>
Visbeidzot, kā sociāldemokrātu koordinators es pateicos visai savai komandai, kā arī kolēģiem koordinatoriem no citām grupām smago darbu un sadarbību, ko savstarpēji īstenojām pēdējo piecu gadu laikā. Es pateicos arī komisāram Antonio Tajani un viņa komandai par darbu laikā, kad viņš pildīja par transporta nozari atbildīgā komisāra funkcijas.
<SPEAKER ID="054" NAME="Erminio Enzo Boso">
UEN grupas vārdā. - (IT) Priekšsēdētāja kungs, dāmas un kungi, šī ir pirmā reize, kad uzstājos šajā Parlamentā. Tomēr tā ir pirmā reize, jo esmu jauns Parlamenta deputāts, un esmu pieredzējis lietas, kas mani neapmierina, proti, Costa kungs ar savu komiteju ir pieņēmuši lēmumu, un tad pēkšņi mēs konstatējam, ka notiek vienošanās. Iespējams tā pat ir atklāta, tomēr šī vienošanās norit ārpus komitejas ...
<P>
Viņi saka, ka Eiropā ir demokrātija. Es tā neuzskatu, priekšsēdētāja kungs. Demokrātija nozīmētu pārredzamību, taču saistībā ar Costa kungu, gaisa pārvadājumu sektora pārstāvjiem, pasažieriem, lidostām un to darbiniekiem pārredzamība ir bijusi minimāla.
<P>
Mēs it kā runājam par liberalizāciju, taču patiesībā mēs saskaramies ar monopolu. Saku to tādēļ, ka lidojumus no Milānas-Linates lidostas un Malpensas lidostas ir monopolizējusi Alitalia-Air France. Ņemsim par piemēru kaut vai Linates lidostu, kura ar 160 000 pozīcijām ir milzu grūtībās. Vai atstāsim Linates lidostu pārslogotu Frosinone lidostas labā, ko atbalsta Ministru Padomes Valsts sekretāra vietnieks Gianni Letta? Tādā gadījumā es vēlētos uzzināt, vai visi šie "nepakalpojumi” ir sniegti tādēļ, ka Alitalia nav pietiekamā daudzuma lidmašīnu, lai īstenotu šos pakalpojumus un realizētu noteiktās darba stundas? Tad kādēļ mēs nesniedzam citas aviosabiedrības, kas varētu nodrošināt šo pakalpojumu?
<P>
Costa kungs pareizi norādīja: "Mēs cenšamies izdarīt visu, kas mūsu spēkos”. Es labi apzinos, ka ir cilvēki, kuriem Costa kungs nepatīk - pie tiem piederu arī es - taču atsevišķām personām to nevajadzētu darīt, jo tad viņi neizturētos pret viņu tik necienīgi.
<P>
Priekšsēdētāja kungs, Jūs redzat, šobrīd mēs saskaramies ar ... Šajā gadījumā Linates lidostai ir 126 000 pozīcijas gaidīšanas sarakstā, tajā pat laikā Alitalia-Air France nevēlas veikt šos lidojumus. Tomēr arī lidostām ir jāizdzīvo. Tās ir samazinājušas lidojumu izmaksas. Kādēļ, kopš runājam par publiskajām tiesībām uz lidojumu laika nišām, mēs nesākam ar to, ka iemācām Alitalia, Air France un daudzām citām aviosabiedrībām strādāt?
<P>
Tādēļ šajā sakarā es nevēlos, lai būtu jebkāda veida vēlēšanu oportūnisms. Redziet, priekšsēdētāja kungs, šis sistēmas Eiropa ir pazīstamas kā "lobiji”, tajā pat laikā Itālijā tās dēvē par "saimnieciskām vienībām”, "mafiju”, "camorra” un "ndrangheta”.
<SPEAKER ID="055" NAME="Johannes Blokland" LANGUAGE="NL">
Priekšsēdētāja kungs, Tajani kungs, Costa kungs, pēc piecpadsmit darba gadiem šī būs mana pēdējā uzstāšanās Eiropas Parlamenta debatēs. Tādēļ man šī ir ļoti īpaša uzstāšanās, un, manuprāt, tā notiek īpašu debašu ietvaros, debatēs, kurās izskata jautājumu par noteikuma atcelšanu uz sešiem mēnešiem, kas mums visiem labi zināms kā "laika nišas”.
<P>
Pēdējo gadu laikā esmu centies sekmēt zaļāku transporta politiku, lai nodrošinātu transporta nozarei nākotni. Uzskatu, ka ar šo ziņojumu mums tas ir izdevies. Samazinot slieksni no 80 % līdz 75 %, mūsu problēmas netiktu atrisinātas. Pat ja mēs to samazinātu, aviosabiedrības joprojām neapsvērtu pārtraukt veikt reisus ar tukšām lidmašīnām.
<P>
Tomēr par laimi kompromiss, ko panācām, sniedz risinājumu, kas, pirmkārt, ir labvēlīgs videi un tajā pat laikā nodrošina nelielu atbalstu aviācijas sektoram, kuru smagi skārusi ekonomiskā krīze. Uzskatu, ka šajā lietā mums ir jāsecina, ka kaut kas nav kārtībā ar pašreizējo laika nišu tiesisko regulējumu. Kamēr šīs laika nišas turpinās būt tik ienesīgas, ka ir izdevīgi veikt reisus ar tukšām lidmašīnām, pašreizējais tiesiskais regulējums nepanāks izmaiņas.
<P>
Šī iemesla dēļ esmu iepriecināts, ka tekstā ir norādīts, ka jebkāda turpmāka laika nišu sistēmas atlikšana kalpos par pamatu izmaiņām tiesību aktos. Protams, tādā gadījumā mums būs jāizskata divas dažādas lietas, lai ātri varētu veikt visus ārkārtas pasākumus un lai varētu nodrošināt, ka ir pietiekami daudz laika visaptverošai pārskatīšanai. Es būtu ieinteresēts dzirdēt komisāra A. Tajani apliecinājumu, ka šo pēdējo apakšpozīciju ņems vērā.
<P>
Priekšsēdētāja kungs, tagad es vēlētos pabeigt šo runu un manu darbu Parlamentā. Man vienmēr ir sagādājis prieku strādāt kopā ar kolēģiem no Transporta un tūrisma komitejas, un par to es vēlos pateikties visiem maniem kolēģiem un priekšsēdētājam P. Costa, it īpaši par ziņojumu, ko šobrīd apspriežam, un arī par viņa gatavību strādāt pie tā, lai jautājumā par laika nišām panāktu saprātīgu kompromisu.
<SPEAKER ID="056" NAME="Priekšsēdētājs">
Paldies, Blokland kungs! Novēlu arī Jums veiksmi un laimi turpmākajos centienos ārpus Parlamenta ietvariem.
<SPEAKER ID="057" NAME="Luca Romagnoli" AFFILIATION="NI">
(IT) Priekšsēdētāja kungs, dāmas un kungi, man šķiet pilnībā pieņemami, ka atbrīvojums no pašreizējiem Kopienu tiesību aktiem sniegs iespēju aviosabiedrībām saglabāt to laika nišas.
<P>
Šis atbrīvojums ir ierosināts, lai risinātu radušos krīzi, un tas ir visiem skaidri redzams un mēs to esam jau daudzas reizes apsprieduši. Vēl ir jāatceras, ka tas ir atbrīvojums, kas savā veidā kavēs pārņemšanu no trešo valstu uzņēmumiem, kas atšķirībā no Kopienas pārvadātājiem bieži vien var gūt labumu no valsts atbalsta vai cita veida atbalsta, un es uzskatu to par pozitīvu aspektu, ko arī ir jāņem vērā.
<P>
Savukārt kopumā manas simpātijas ir pilnībā sociāla rakstura, un tādēļ mans atbalsts šai iniciatīvai ir vērtējams tieši no šāda skatupunkta. No otras puses, esmu iepriecināts, ka varu teikt, ka tiem, kuri ir pārliecināti liberāļi, šoreiz ir jāieņem pilnībā pretēja nostāja; ko var zināt, iespējams, viņi labos savu pieeju, par ko es būtu ļoti iepriecināts.
<P>
Tādēļ, ņemot vērā, ka šī ir mana pēdējā runa šajā sesijā un ir apšaubāms, ka atgriezīšos šeit nākamajā Parlamenta pilnvaru termiņa laikā, es izmantošu šo iespēju, lai pateiktos ikvienam, tiem kolēģiem, kuri bez aizspriedumiem ļāva man strādāt ar viņiem kopā un tādējādi sniedza man nenovērtējamu pieredzi, gan personīgā, gan politiskā nozīmē.
<P>
Novēlu jums visu to labāko, un īpaši vēlos pateikties kolēgiem no Transporta un tūrisma komitejas, priekšsēdētājam P. Costa, komisāram A. Tajani un visiem šī Parlamenta deputātiem, un nobeigumā es vēlētos mudināt panākt lielāku pārredzamību, ko, es ceru, patiešām nodrošinās nākamais Parlamenta sastāvs, jo mēs balsojām par pārredzamību saistībā ar stažieru, asistentu un daudzu mūsu līdzstrādnieku situāciju, tomēr šobrīd tā diemžēl nav īstenojusies. Galvenokārt es vēlētos uzsvērt to, ko - es jau beidzu, priekšsēdētāja kungs - mums pārredzamības ziņā vajadzētu nodrošināt attiecībā uz darbu, ko šeit veicam, jo presē atspoguļotais, it īpaši lielākajā daļā Itālijas preses izdevumos ir demagoģiska rakstura un pilnīgs absurds.
<P>
Dalībnieku saraksti ir jāpadara publiski pieejami, un Eiropas Parlamentam vajadzētu oficiāli publicēt informāciju par katra deputāta darbu.
<SPEAKER ID="058" NAME="Priekšsēdētājs">
Paldies, Romagnoli kungs, un novēlu labus panākumus turpmākajā darbā.
<SPEAKER ID="059" NAME="Reinhard Rack" AFFILIATION="PPE-DE">
(DE) Priekšsēdētāja kungs, viss būtiskais, kas sakāms par šo tekstu par gaisa pārvadājumiem un cilvēkiem, kuri ir atkarīgi no gaisa pārvadājumiem - gan darbiniekiem, gan pasažieriem, jau ir pateikts. Tikai to neesmu teicis es. Tādēļ es apdomīgi nolēmu neatkārtot teikto, taču vēlos izmantot šo iespēju, lai paustu ko saistībā ar krīzi.
<P>
Tajani kungs, Jūs norādījāt, ka šī nav pirmā krīze aviācijas industrijā un diemžēl nav paredzams, ka šī būtu pēdējā, kuru mums, tāpat kā aviācijas industrijai ir jārisina. Ir pamatoti, ka rīkojamies ātri šādās kritiskās situācijās un cenšamies rast saprātīgus risinājumus. Mums ir izdevies to īstenot. Tomēr mums nevajadzētu slēpt faktu, ka krīze bieži vien ir izmantota un to izmantos kā ieganstu, lai reorganizētu tiesisko regulējumu, kas nekalpo aviācijas industrijas vai personu īpašajām interesēm.
<P>
Direktīvā par iekāpšanas atteikumu, kura ir diezgan neprecīzi formulēta saistībā ar jautājumu par "ārkārtas apstākļiem”, mēs sniedzām aviosabiedrībām iespēju ļoti plaši interpretēt šo jēdzienu. Tieši to tās arī dara - uz pasažieru rēķina. Šajā direktīvā mēs arī nenoteicām soda naudas par kavējumiem. Īpaši pēdējo mēnešu un nedēļu laikā aviosabiedrības ir izmantojušas faktu, ka tām nav jāmaksā soda naudas par kavējumiem, bet gan pamatā ir tikai jānodrošina pasažieriem minimālās tiesības - atkal jau uz pasažieru rēķina. Mums nevajadzētu atkārtot savas kļūdas.
<P>
Tādēļ es lūdzu, lai nākamajā Parlamenta pilnvaru termiņā jūs vai tie, kuri pārņems šo lietu, iesniedz priekšlikumu ar šī juridiskā teksta grozījumiem.
<P>
No otras puses, tāpat kā maniem kolēģiem arī man šī ir pēdējā skolas diena šajā Parlamentā. Parasti, pirmajā skolas dienā saņem skolas somu. Iespējams, ka pēdējā dienā izsniegs arī somu ar saldumiem. Tajani kungs, es vēlētos lūgt "saldumus”. Lūdzu, pēc iespējas drīzāk novērsiet tās muļķības, ko savulaik paveicām ar regulu par šķidrumiem un drošības pārbaudēm lidostās. Neviens nav guvis labumu no šīs regulas un nav ticis aizsargāts. Tā ir izraisījusi tikai dusmas. Tikai tādēļ, ka neviens nav pietiekami drosmīgs un apņēmīgs, lai to pateiktu un lai īstenotu tās atcelšanu, mēs joprojām ciešam dēļ šīs neaprakstāmi muļķīgās regulas. Lūdzu, piepildiet šo skolas somu un novērsiet šīs muļķības.
<P>
Es patiesi pateicos visiem, ar kuriem man bija privilēģija strādāt pēdējo gadu laikā.
<SPEAKER ID="060" NAME="Priekšsēdētājs">
Paldies, Rack kungs! Pārējie Parlamenta deputāti apliecinās, ka Jūs mums pietrūksiet, un mēs novēlam Jums visu to labāko nākotnē.
<SPEAKER ID="061" NAME="Gilles Savary" AFFILIATION="PSE">
(FR) Priekšsēdētāja kungs, es rūpīgi klausījos tajā, ko tikko teica Boso kungs, un es nenovērtēju par zemu faktu, ka pastāv īpaši gadījumi, īpaši Itālijā, kad labāk būtu, ja laika nišas šodien atvērtu. Tomēr es uzskatu, ka mums ir jāsaglabā vēsu prātu un jāapzinās, ka krīze ietekmē aviācijas sektoru daudz ātrāk un dziļāk, nekā tas līdz šim pieredzēts. Nav šaubu par to, ka budžeta samazinājumi skars šo sektoru kā pirmo - uzņēmumu budžetus saistībā ar dienesta ceļojumiem un mājsaimniecības budžetus saistībā ar vasaras sezonas ceļotājiem. Otra iespēja būtu pilnībā atvērt laika nišas, kas ļoti iespējams beigtos ar scenāriju, kad visspēcīgākās aviosabiedrības veiktu reisus ar tukšajām lidmašīnām labākajās laika nišās, atceltu visneienesīgākos gaisa telpas plānošanas laika nišas, un zemo cenu aviosabiedrības, kurām ir cits saimnieciskais modelis, izmantotu iespēju, lai pārdotu dažas laika nišas.
<P>
Īsumā, šī, iespējams, varēja būt funkciju pārstrukturizēšana sliktākās situācijas gadījumā. Pašu spēcīgāko aviosabiedrību gadījumā situācijai patiesībā nevajadzēja būt saistītai ar reālo ekonomiku, ar tirgus darbību, drīzāk tā varēja būt daļa no sociālā dempinga vai daļa no iegūto pozīciju aizsardzības. Tādēļ es uzskatu, ka šis moratorijs nav sliktākais risinājums ar nosacījumu, ka tas ir tikai pagaidu, ka krīzes attīstība un ietekme ir stingri uzraudzīta, ka par stāvokļa attīstību ir jāatskaitās Parlamentam un ka mēs atveram laika nišu tirgu, lai tajā pat laikā atvēlētu laiku politisku izmaiņu īstenošanai un jaunas Eiropas Savienības politikas konsolidēšanai.
<P>
Šī ir mana pēdējā runa šajā Parlamentā. Tā ir liela privilēģija pēc desmit vienā un tai pašā komitejā nostrādātiem gadiem uzstāties brīdī, kas praktiski ir pilnvaru termiņa beigas, vienā no pēdējām debatēm, esot starp draugiem. Es vēlos pateikt, ka man bija liels prieks strādāt kopā ar tik spēcīgām un izcilām personībām, un šī pieredze vienmēr paliks manā atmiņā. Domāju, ka man ir jāpasaka, ka šī komiteja ir elites komiteja. Tā ir paveikusi izcilu darbu, tā ir labākā Parlamenta un Eiropas Parlamenta struktūrvienība. Es vēlos pateikties visiem maniem kolēģiem no visām politiskajām grupām. Es nedomāju, ka nākotnē gūšu tik bagātu, neviltotu, patiesu un dziļu pieredzi kā šī.
<P>
Es vēlos teikt Tajani kungam, ka apsveicu viņu par to, ka viņš šī pilnvaru termiņa laikā pieņēma tik sarežģītu mandātu un portfeli kā transporta nozare, un ka viņš ir pelnījis, ka Komisijas nākamajā pilnvaru termiņā viņam atkal piešķirtu šo mandātu, jo personas kompetence šajā jomā raksturojas ar pacietību un atveltīto laiku. Dāmas un kungi, paldies jums par visu.
<SPEAKER ID="062" NAME="Priekšsēdētājs">
Paldies, Savary kungs! Viens no aspektiem, ko minējāt par Komisiju, precīzi atspoguļo Jūsu kompetenci un centienus, ko īstenojāt strādājot Parlamentā. Esmu pārliecināts, ka nākotnē gūsiet tikpat bagātu pieredzi.
<SPEAKER ID="063" NAME="Ryszard Czarnecki" AFFILIATION="UEN">
(PL) Priekšsēdētāja kungs, es uzstājos uzreiz pēc Rack kunga un Savary kunga un es vēlētos viņiem abiem pateikties par Eiropas Parlamentā paveikto darbu. Es nezinu, vai šī būs mana pēdējā runa šeit. Tas ir atkarīgs no gaidāmajām vēlēšanām.
<P>
Dāmas un kungi, šodien mēs apspriežam ko interesantu, jo tas atspoguļo konfrontāciju starp aviosabiedrību absolūtajām pamatinteresēm un patērētāju un pasažieru interesēm. Kā jau mēs šeit dzirdējām, krīzes laikā aviosabiedrības cenšas sevi glābt, lūdzot šos ierobežojumus atlikt līdz nākamajam gadam. Ja sniegsim šajā situācijā aviosabiedrībām palīdzību, domāju, tas būtu saprātīgi, jo tām nebūtu jārod risinājumi uz pasažieru rēķina. Situācija, kad aviosabiedrības patiešām izmanto šo jautājumu kā ieganstu un nesodīti atceļ lidojumus, ir ļoti bīstama.
<P>
Līdzīgi kā Rack kungs es domāju, ka mums ir jāatceļ ierobežojumi attiecībā uz pasažieriem, jo šī situācija kļūst aizvien sirreālāka un kaitinošāka. Es vēlos izmantot iespēju, lai apsveiktu komisāru A. Tajani ar lielisko darbu.
<SPEAKER ID="064" NAME="Timothy Kirkhope" AFFILIATION="PPE-DE">
Priekšsēdētāja kungs, pēc tam, kad esmu uzklausījis virkni runātāji, kuri pēc nākamajām vēlēšanām vairs nestrādās kopā ar mums, es ceru, ka Lielbritānijas vēlētāji atļausies man atgriezties uz vēl vienu pilnvaru termiņu. Šī ir pēdējā reize, kad uzstājos no šī krēsla Parlamentā. Pārmaiņu ietvaros mani pārvietos. Vai varu tikai apsveikt Jarzembowski kungu īpaši par darbu, ko viņš veica mūsu visu vārdā komitejā, un pateikties Tajani kungam un arī Costa kungam, kas šo jautājumu izvirzīja mums apspriedei.
<P>
Noteikuma 80/20 atlikšanas apspriede ir ļoti nozīmīga, tomēr tas nedrīkst būt tikai īstermiņa pasākums un nedrīkst pieļaut, ka tas kļūst par aviācijas politikas sastāvdaļu ilgtermiņā. Pozitīvie aspekti ir acīmredzami: atbalsts pārvadātājiem, īpaši lielajām valstu aviosabiedrībām pašreizējās ekonomiskās lejupslīdes laikā, kā arī neveicot reisus ar tukšām lidmašīnām, lai īstenotu laika nišu pienākumus, labvēlīgi tiek ietekmēta vide. Tomēr tas nav risinājums un nedrīkst pieļaut, lai šāda pieeja kļūtu pastāvīga.
<P>
Pašreizējās problēmas ir saistītas ar finanšu sabrukumu, taču būtu nepareizi apgalvot, ka tā ir vienīgais cēlonis krīze aviācijas industrijā. Dažu valstu aviosabiedrību stāvoklis ir bijis slikts jau vairākus gadus, un tām ir jāpārskata to biznesa modelis nākotnei. Tām ir jābūt dzīvotspējīgām saimnieciskām vienībām, nevis īpaši priviliģētām organizācijām, un kopumā man un maniem kolēģiem nav pieņemama glābiņa meklēšana protekcioniskos pasākumos.
<P>
Protams, mēs šajā jautājumā atbalstīsim Komisiju. Tomēr es neatbalstu vienkāršotas procedūras izmantošanu nākotnē un es domāju, ka laba ideja ir noturēt uzklausīšanu saistībā ar laika nišu piešķiršanas direktīvu, iespējams, rudenī vai ziemā, kad atgriezīsimies. Mums ir jārod pasākumi, lai atbilstoši pozicionētu uz tirgu balstītus veicināšanas mehānismus aviosabiedrībām un lidostām. Grūtos laikos atzinīgi vērtējama ir efektivitāte un inovācijas, un es īpaši esmu reģionālo lidostu fans.
<P>
Visbeidzot, atļaujiet pieminēt pilotu nožēlojamo stāvokli: "izmantot vai zaudēt” noteikuma atlikšanas dēļ daži no pilotiem var zaudēt darbu. Kā pilotam man ir jautājums, vai Komisija var paskaidrot, kādēļ šajā jautājumā neviens nekonsultējas ar pilotu apvienībām, un vai tā var apliecināt, ka pilnībā ņems vērā pilotu un citu šajā industrijā strādājošo bažas?
<SPEAKER ID="065" NAME="Emanuel Jardim Fernandes" AFFILIATION="PSE">
(PT) Priekšsēdētāja kungs, Tajani kungs, dāmas un kungi, Eiropas Komisija steidzami pieņēma priekšlikumu grozīt Regulu (EEK) Nr. 95/93 par kopīgiem noteikumiem attiecībā uz laika nišu piešķiršanu. Šī priekšlikuma pamatmērķis ir atlikt noteikumu 80/20 vai, citiem vārdiem sakot, novērst, ka iepriekš iegūtās neizmantotas laika nišas pārdod izsolē. Kā tikko norādīja komitejas priekšsēdētājs P. Costa, tas ir tikai pagaidu pasākums, nevis ad eternum princips vai īpašumtiesības.
<P>
Šī atlikšana ir balstīta uz apziņu, ka ekonomiskā krīze ir izraisījusi plašu lejupslīdi pasažieru un preču gaisa pārvadājumos, ievērojami ietekmējot valstu aviosabiedrības un citus saimnieciskos sektorus, tādēļ šis ir nodarbinātības jomai satraucošs laiks. Tā rezultātā mūsu pienākums ir nepiespiest aviosabiedrības veikt reisus tikai, lai saglabātu savas laika nišas, radot ievērojamas saimnieciskas un vides izmaksas. Tādēļ es atbalstu noteikuma 80/20 atlikšanu.
<P>
Tomēr es vēlos izmantot šo iespēju, lai jautātu, vai šī pieeja būs pietiekami efektīvs risinājums pasaules mēroga krīzei, kas skar šo sektoru, vai arī, kā es uzskatu, Komisijai ir jāapsver un jāierosina programma šī sektora atbalstam, lai tas būtu stabils un spējīgs attīstīties pēc krīzes.
<P>
Mums ir jāatceras, ka daudz aviosabiedrības, līdzīgi kā tas ir manas valsts aviosabiedrības gadījumā, kuras agrāk ir pārvarējušas ekonomiskas krīzes un finansiāli konsolidējušās, pašreiz ir attapušās krīzes situācijā, ko ir grūti pārvarēt, krīzes situācijā, kas nav viņu izraisīta, bet kuras dēļ tās cieš.
<P>
Priekšsēdētāja kungs, dāmas un kungi, šī ir mana pēdējā uzstāšanās šo pilnvaru termiņa laikā, un kopumā varētu būt pēdējā - atkarībā no tā, kā lems vēlētāji. Tādēļ es nevaru palaist garām šo izdevību, nepaužot savu pateicību par atbalstu un sadarbību, ko vienmēr esmu saņēmis no kolēģiem manos centienos sniegt ieguldījumu Eiropas projekta veidošanā un atbildot uz pilsoņu vajadzībām.
<P>
Tādēļ šajā Parlamentā es vēlos teikt paldies un paust pateicību Jums, priekšsēdētāja kungs, priekšsēdētāja vietniekam A. Tajani un visiem kolēģiem no manas grupas. Es īpaši vēlos atzīmēt tos, kuri šeit šodien uzstājās - Simpson kungu un Savary kungu - un arī kolēģus no citām grupām, piemēram, mūsu komitejas priekšsēdētāju Costa kungu, ar kuru man bija prieks strādāt kopā pie dažādiem projektiem, un arī Jarzembowski kungu, kuru nedrīkstu nepieminēt. Viņš vadīja savu grupu transporta jomā un vienmēr bija gatavs sadarboties, bieži vien noraidīja manas idejas, tomēr pauda man savu izpratni - vienmēr eleganti un ar demokrātijas izjūtu.
<P>
Vismaz šo es paņemšu līdzi mājup, lai varētu strādāt pie tā, ko saprotam ar labu demokrātiju: demokrātiju, kas pauž cieņu pret plurālismu un tiecas pēc mūsu kopējiem mērķiem.
<SPEAKER ID="066" NAME="Priekšsēdētājs">
Paldies, Fernandes kungs! Cerēsim, ka Portugāles vēlētāji ir novērtējuši Jūsu vadību tāpat kā mēs un Jūs patiešām ievēlēs no jauna.
<SPEAKER ID="067" NAME="Marian-Jean Marinescu" AFFILIATION="PPE-DE">
(RO) Laika nišu piešķiršanas jautājums ir tieši saistīts ar lidostu nepietiekamo pieejamo jaudu, īpaši lielajās lidostās. Ekonomiskā krīze un tās izraisītā nosacītā lejupslīde pārvadājumu kalpo tikai tam, lai īstermiņa atliktu patiesās problēmas risināšanu, proti, grūtības, ko radījuši pārslogotās lielās tranzīta mezglu lidostas, un iespējamā mazo lidostu pārslogošana.
<P>
Mūsu pienākums ir rast risinājumus šobrīd esošajām problēmām, tomēr mēs nedrīkstam pazaudēt no redzesloka arī nākotnē iespējamo problēmu risināšanu. Parlaments ir aicinājis Eiropas Komisiju izveidot saskaņotu ģenerālplānu lidostu jaudas palielināšanai. Virknei Eiropas lidostu ir līdzīgi plāni, tomēr ir noteikti nepieciešams tos koordinēt Eiropas līmenī nesen apstiprinātās vienotas Eiropas gaisa telpas pieejas ietvaros. Esmu stingri pārliecināts, ka tuvākajā laikā šī vēlme īstenosies, pateicoties pagājušā gada novembrī izveidotajai Eiropas Observatorijai. Šis plāns ir vitāli nozīmīgs gaisa pārvadājumu sektora ilgtspējīgai attīstībai, kas ir būtiski Eiropas ekonomikai.
<P>
Šis jautājums par laika nišām nav tikai Eiropas problēma. Satiksmi Eiropas lidostās neveido tikai Eiropa. Šī iemesla dēļ ar IATA, Eurocontrol un citu šajā jomā kompetento aģentūru palīdzību laika nišu jautājumam ir nepieciešams rast globālu risinājumu. Tādēļ es uzskatu, ka Parlamenta šodien paustais ieteikums Komisijai tuvākajā laikā atkārtoti pārbaudīt krīzes ietekmi uz gaisa pārvadājumu sektoru un pārskatīt Regulu (EEK) Nr. 95/93, ir labākā metode, ko varam ieteikt šajā neskaidrajā laikā.
<P>
Ja neveiksim detalizētu analīzi, mēs riskējam nepieņemamā veidā kaitēt konkurences principam, kas ir vitāli būtisks ekonomikai, un jaunajām aviosabiedrībām, kuru attīstība diemžēl joprojām ir atkarīga no "izmanto vai zaudē” noteikuma. Zaudētāji šajā situācijā primāri būs pasažieri, un mēs to nedrīkstam pieļaut.
<SPEAKER ID="068" NAME="Nina Škottová" AFFILIATION="PPE-DE">
(CS) Priekšsēdētāja kungs, dāmas un kungi, kā jau mēs šeit dzirdējām, gaisa pārvadājumu sektoru ir skārušas dažāda veida kritiskas situācijas, tajā skaitā SARS un cūku gripa Meksikā. Vienlaikus ir samazinājies pasažieru skaits. Es vēlētos norādīt vienu no faktoriem, kas varēju būt kalpojis par iemeslu pasažieru skaita samazinājumam, un tā ir lidostas pakalpojumu kvalitāte un jauda, īpaši drošības pārbaudes. Man ir jāsaka, ka tās ir ne tikai necienīgas, piemēram, kurpju novilkšana un iešana cauri drošības kontroles punktam basām kājām, bet arī no higiēnas viedokļa kaitējošas un veselību apdraudošas. Es nebūtu pārsteigta, ja pasažieru skaits ir samazinājies aiz bailēm iegūt infekciju, jo šīs bailes šobrīd sekmē plašsaziņas līdzekļi. Tādēļ es vēlētos, lai Eiropas Savienībai būtu labāka kontrole pār drošības pārbaužu higiēnu lidostās, lai varētu uzlabot pasažieru labklājību, drošību un komfortu. Ņemot vērā, ka šī ir mana pēdējā uzstāšanās šajā Parlamentā, vēlos jums visiem pateikties par sadarbību un novēlu panākumus nākotnē.
<SPEAKER ID="069" NAME="Priekšsēdētājs">
Es novēlu arī Jums Škottová kundze panākumus nākotnē.
<SPEAKER ID="070" NAME="Miloslav Ransdorf" AFFILIATION="GUE/NGL">
(CS) Es vēlos teikt, ka pašreizējai situācijai galvenokārt ir raksturīga plaisa starp tehnoloģiskajām spējām, kas pastāvīgi attīstās, un drošības pasākumiem, kas padara dzīvi grūtāku lidostu pasažieriem un arī personālam. Domāju, ka mūsu interesēs ir darīt visu iespējamo, lai nodrošinātu, ka šis sektors pārvar krīzi un paplašinās, īpaši ņemot vērā ekonomisko krīzi, kas šobrīd jūtama visā pasaulē, un, iespējams, rudenī būs jūtams vēl viens šis krīzes uzliesmojums, vēl viens finansiālās nedrošības uzliesmojums. Mans viedoklis ir, ka tie, kuriem ir resursi un kas tos neizmanto, ir lemti lejupslīdei. Es vēlētos, lai Eiropas Savienība izvairās no šādas situācijas, un es vēlētos, lai mēs transporta sektora jomā būtu progresa virsotnē.
<SPEAKER ID="071" NAME="Antonio Tajani" LANGUAGE="IT">
Priekšsēdētāja kungs, es vēlētos pateikties Jums un visiem kolēģiem, kuri piedalījās šajās debatēs par pagaidu pasākumu gaisa pārvadājumu jomā, un vēlos vēlreiz uzsvērt tā pagaidu raksturu. Galvenokārt arī es vēlos pateikties visiem tiem, kuri aiziet no Parlamenta, par paveikto darbu.
<P>
Komisijas priekšsēdētāja vietnieks.(FR) Es vēlētos pateikties arī Savary kungam, kura vairs nav šeit Parlamentā. Es piekrītu viņa viedoklim, tādēļ ceru, ka nākamajos gados man būs izdevība ar viņu sadarboties, pat ja viņš vairs nebūs Parlamenta deputāts.
<P>
Komisijas priekšsēdētāja vietnieks.(IT) Es patiesi pateicos tiem deputātiem, kuri aiziet no Parlamenta, par Komisijai sniegto palīdzību, par gudrajiem komentāriem un arī par pausto kritiku. Parlamentam ir jāpilda savas funkcijas, un neviens nav par to vairāk pārliecināts kā es, jo uzskatu, ka Eiropas institūcijas būtu nepilnīgas un nespējīgas nodrošināt labāko aizsardzību iedzīvotāju interesēm bez spēcīga ieguldījuma no Parlamenta puses.
<P>
Tieši šī iemesla dēļ es vēlos atkārtoti apliecināt Jarzembowski kungam, kurš man uzdeva jautājumu par komitoloģijas procedūru, ka kompromiss, ko Komisija pilnībā atbalsta, ir paredzēts koplēmuma procedūrai saistībā ar atjaunošanu ziemas sezonai. Tās ir pilnībā hipotētiski, jo, un to vēlos uzsvērt, šis pasākums ir pagaidu un ir piemērojams tikai uz sešiem mēnešiem. Tomēr saistībā ar turpmākajiem priekšlikumiem par atjaunošanu iepriekš ir jāveic ietekmes novērtējums, ņemot vērā ietekmi uz patērētājiem un konkurenci. Tas būs arī daļa no vispārējās laika nišu regulas pārskatīšanas, ko iepriekš apsolīju Padomei pēc Apvienotās Karalistes transporta ministra lūguma līdzīgi, kā jau vairakkārt esmu apliecinājis šajā Parlamentā.
<P>
Tomēr krīze mudina steidzami iejaukties. Patiešām Eiropas Lidostu apvienības (European Airport Association) sniegti dati liecina, ka 80 % no Eiropas lidostām janvārī ir bijis satiksmes samazinājums no 8 % līdz 10 % saistībā ar pasažieriem un 25 % līdz 30 % saistībā ar kravu pārvadājumiem. Tādēļ šī ir sarežģīta situācija. Arī es pievienojos atsevišķo deputātu paustajām cerībām un vēlmi, lai pašreizējais gribas vīruss izrādītos mazāk nopietns nekā sākotnēji domāts. Tomēr mēs nevaram noslēpt faktu, ka priekšlikums atlikt lidojumus no visas Eiropas Savienības uz valstīm vai reģioniem, kur vispirms izcēlās epidēmija, bija Transporta ministru padomes, kā arī Veselības ministru padomes pagājušās nedēļas sanāksmes darba kārtības punkts. Tādēļ varētu būt atskaņas, taču lēmumi netika pieņemti, jo situāciju neuzskatīja par pietiekami nopietnu. Tomēr ir skaidrs, ka šajā sektorā norit debates. Dažas komandas ir nolēmušas nelidot uz reģioniem, kur konstatēti gripas gadījumi, kas ir sekmējis papildu gaisa pārvadājumu pasažieru skaita samazinājumu.
<P>
Es uzskatu, ka, ņemot vērā, ka šo tēmu ir uzsvēruši daudzi ietekmīgi deputāti, saistībā ar pasažieru tiesībām galvenais ir panākt savienojumus un lidojumu biežumu, kas kalpotu iedzīvotāju interesēm, un pēc tam pārvarēt krīzi. Mūsu aviosabiedrību finansiālā piesardzība un ilgtspējība ir galvenie parametri, lai aizsargātu iekšējā tirgus priekšrocības, un pateicoties iekšējam tirgum pasažieriem Eiropā ir pieejami dažādi savienojumi, maršruti un bezprecedenta cenas. Es vēlos, lai pasažieri arī turpmāk varētu izmantot šīs izvēles iespējas. Saistībā ar uzraudzības noteikumiem mums ir nepieciešams stiprināt Regulas (EK) Nr. 261/2004 uzraudzību un piemērošanu. Šajā sakarā, un ļaujiet man to adresēt tieši Rack kungam, Komisija publicēs paziņojumu par regulas piemērošanu 2009. gada otrajā pusē. Pamatojoties uz šo vērtējumu, mēs sastādīsim secinājumus saistībā ar nākotni.
<P>
Saistībā ar šķidrumiem, kā jums zināms, mēs jau publicējam sākotnēji slepenu pielikumu un, pateicoties jaunu un no drošības viedokļa efektīvāku tehnoloģiju izmantošanai, mēs ceram, ka varēsim līdz 2010. gada beigām pārskatīt situāciju. Es biju ļoti skeptisks jautājumā par šķidrumiem, kad biju Parlamenta deputāts, un joprojām esmu arī šodien, un es strādāju pie tā, lai sasniegti šo mērķi. Saistībā ar dažu deputātu paustajām bažām par to, ka šī pasākuma rezultātā atsevišķām lidostām varētu rasties problēmas, es īpaši atsaucos uz Eiropas lidostu, kas ir viens no ES prioritārajiem projektiem, Malpensas lidostu un varu sniegt informāciju par vairākām aviosabiedrībām, nevis tikai Alitalia-Air France. Atļaujiet man nolasīt dažus statistikas datus: Malpensas lidostā Vācijas aviosabiedrībai Lufthansa 2008. gadā bija 8 741 laika nišas un 2009. gada 24. martā - 19 520, kas ir jaudas palielinājums par vairāk nekā 100 %. Turpat Malpensas lidostā zemo cenu aviosabiedrībai easyJet 2008. gadā bija 15 534 laika nišas un 2009. gada 24. martā - 22 936, kas ir ievērojams pieaugums un jaudas palielinājums par 47 %. Tāpat ir labi zināms, ka jaunajai aviosabiedrībai Lufthansa Italia ir plāni paplašināt darbības tīklu, par kuriem varam izlasīt aviosabiedrības tīmekļa vietnē, tātad publiskā domēnā, uzsākot lidojumus no Milānas uz Romu un uz Neapoli un Bari, kā arī citām Eiropas pilsētām - Barselonu, Briseli, Bukaresti, Budapeštu, Lisabonu, Madridi un Parīzi. Tādēļ ar pilnīgu pārliecību varu teikt, ka šis pasākums neradīs kaitējumu - un to saku kā par transporta nozari atbildīgais komisārs - tādai lidostai un tranzīta mezglam kā Malpensas lidosta, kas ir iekļauta Savienības prioritārajos projektos.
<P>
Nobeigumā es vēlētos atkal pateikties Parlamentam par šīm debatēm, apliecinot to, ko teicu iepriekšējā runā, atbildot uz Jarzembowski kunga, Simpson kunga un Blokland kunga jautājumiem, saistībā ar apņemšanos, ko šodien uzņemos kā par transporta nozari atbildīgais komisārs - un ceru, ka varēšu to darīt atkal kā par transporta nozari atbildīgais komisārs - attiecībā uz koplēmuma procedūru par laika nišu jautājumu. Dažas no iesniegtajām idejām, piemēram, referenta sākotnēji iekļautie grozījumi, ir nepieciešams rūpīgi izpētīt nākotnē veicamās regulas par laika nišu piešķiršanu pārskatīšanas kontekstā, un - es atkārtošos - Komisijas personāls, kuram esam pateicos par vērtīgo ieguldījumu, ko tas sniedzis šo smago darba nedēļu laikā, ir gatavs to īstenot un šobrīd sastāda jauno tekstu. Tajā pat laikā, kā norādīts grozījumos, ko šodien apspriežam, Komisija rūpīgi uzraudzīs, kā attīstīsies gaisa pārvadājumu sektora krīze, un ierosinās pasākumus, lai atbilstoši un pēc nepieciešamības to risinātu, pievēršot lielu uzmanību pasažieru tiesību aizsardzībai. Es šādi rīkošos ne tikai gaisa pārvadājumu jomā, bet arī jūras, dzelzceļa un autobusu un tālsatiksmes autobusu pārvadājumu jomā. Mēs esam pauduši apņemšanos: šobrīd tiek apspriesti likumdošanas pasākumi. Es ceru, ka nākamajā Parlamenta pilnvaru termiņa laikā tās pabeigs, jo mūsu primārais mērķis joprojām ir apmierināt to iedzīvotāju vajadzības, kuri ievēl šo Parlamentu, un kuri ar šī Parlamenta vienprātības starpniecību paļaujas uz Eiropas Komisiju, Kopienas izpildvaru.
<P>
Priekšsēdētāja kungs, es pateicos arī Costa kungam un visiem deputātiem, kuri piedalījās šajās debatēs, par produktīvo sadarbību. Apņemšanos, ko uzņemos, ir turpināt strādāt kopā ar šī Parlamenta deputātiem un ar Transporta un tūrisma komiteju, lai nodrošinātu, ka demokrātiskā, Eiropas iedzīvotājus pārstāvošā institūcija spēj īstenot aizvien ietekmīgāku lomu. Es ceru, ka ar Lisabonas līgumu nākamais Parlamenta sastāvs spēs panākt, lai Eiropas iedzīvotāju balsis sadzirdētu daudz skaidrāk.
<SPEAKER ID="074" NAME="Paolo Costa" LANGUAGE="IT">
Priekšsēdētāja kungs, dāmas un kungi, es domāju, ka mums vienkārši ir jāuzver trīs koncepti. Pirmkārt, saistībā ar apspriesto jautājumu mēs panācām kompromisu un kompromisu ir jārespektē. Mēs zinām, ka kompromiss ir panākts starp institūcijām, kas tura savus solījumus. Tas ir pagaidu pasākums un otra tāda nebūs - ja būs otrs pasākums, tad tam jātiek īstenotam analīzes un detalizētāka priekšlikuma par laika nišām ietvaros.
<P>
Tika divi ierosinājumi, kas ceru, būs lietderīgi: pirmkārt, atļaut vērīgi sekot šīs atlikšanas ietekme, jo ir skaidrs, ka tās rezultātā samazināsies laika nišu skaits un ka tādēļ dažas laika nišas un līnijas neizmantos. Individuālo uzņēmumu ziņā būs izvēlē, kā rīkoties vai nerīkoties. Es domāju, ka nākotnē būtu labāk apsvērt, ka ja mums būs atkal nepieciešams samazināt aktivitātes, tad pār šo izvēli jābūt valsts kontrolei, neatstājot to individuālo uzņēmumu ziņā, kas balstītos tikai uz ienesīguma kritērijiem.
<P>
Pēdējais ierosinājums ir, ka pašu labā laika nišu jautājums ir rūpīgi jāatrisina, neskatoties uz krīzes esamību vai neesamību. Laika nišu atjaunošana sabiedriskā labuma konceptā, kura ietvaros aviosabiedrības tās var izmantot, bet nevar iegūt īpašumā, ir pamata jautājums, tomēr to ir jāizskata ar lielu rūpību, lai tas nekļūtu par instrumentu, kas apdraud daudzu aviosabiedrību dzīvotspēju, no kurām visi esam atkarīgi. Vēlreiz pateicos jums visiem par sadarbību.
<SPEAKER ID="075" NAME="Priekšsēdētājs">
Debates ir slēgtas.
<P>
Balsošana notiks šodien plkst. 12.00.
<P>
Šīs ir arī manas pēdējās debates priekšsēdētāja amatā šī pilnvaru termiņa ietvaros, un es vēlos jums visiem pateikties. Šis debates šķita mazliet savdabīgas, ņemot vērā, ka no tik daudziem kolēģiem bija jāatvadās un jānovēl visu labāko. Lai kas arī notiku, esmu pārliecināts, ka vēl ir jāiegulda daudz darba un laika, lai jaunais sastāvs sasniegtu tādus standartus, kādus panākuši kolēģi, kas šodien aiziet.
<P>
Rakstiskas deklarācijas (Reglamenta 142. pants)
<SPEAKER ID="076" NAME="Christine De Veyrac  " LANGUAGE="FR">
Man ir prieks, ka par šo tekstu izdevās panākt vienošanos, lai vasaras sezonā atļautu iesaldēt laika nišas.
<P>
Ievērojot lielo krīzi, kas skar gaisa pārvadājumu nozari, mums ir jārīkojas ātri un efektīvi.
<P>
Šī ir jau trešā reize, kad pēc gaisa satiksmes būtiskas samazināšanās Savienībai nācies izmantot šo automātisko nišu atjaunošanas mehānismu.
<P>
Kā mēs nesen konstatējām, noteikums par pienākumu aizpildīt 80 % no nišām dažreiz neatbilst tirgus realitātei.
<P>
Tam, ka gaisā paceļas tukšas lidmašīnas, nav nekādas jēgas no ekonomiskā vai vides viedokļa.
<P>
Nākotnē mēs varēsim apsvērt veidus, kā šo noteikumu padarīt elastīgāku, vienlaikus ņemot vērā lidostu situāciju.
<P>
Man ir arī prieks atzīmēt, ka kompromisā, kas tika panākts starp Parlamentu un Padomi, tiek aicināts veikt pilnīgu ietekmes novērtējumu, ja tiek atjaunota nišu iesaldēšana.
<P>
Teksts, par ko mēs balsojam, ir ārkārtas pasākums, taču tad, ja šāda situācija turpinātos, mums būtu jāaplūko ne vien aviosabiedrību, bet arī patērētāju un lidostu situācija.
<P>
(Sēdi pārtrauca plkst. 11.23 uz balsošanas laiku un atsāka plkst. 12.00)
<SPEAKER ID="079" NAME="Priekšsēdētājs">
Mēs tūlīt sāksim samērā īpašu balsojumu, jo domāju, ka visiem tiem, kam tāpat kā man jāaiziet no Parlamenta, šis pēdējais kopā pavadītais brīdis būs diezgan emocionāls. Izmantošu laiku, ko mums devuši daži kolēģi deputāti, kuri ieradušies ar nokavēšanos un pašlaik ieņem savas vietas, lai pateiktos dienestiem, kas nodrošinājuši, lai mūsu Bābeles tornis nekad nesabruktu.
<P>
(Skaļi aplausi)
<P>
Paldies Birgitte Stensballe un visiem viņas komandas locekļiem, sēžu zāles darbiniekiem, kuri nodrošina, lai dokumenti vienmēr savlaicīgi nonāk pareizajā vietā, tehniskajiem darbiniekiem, sekretāriem un tulkotājiem. Protams, es pateicos arī jums, tulki, un no sirds jums atvainojos. Es zinu, kādu stresu esmu jums radījis kā priekšsēdētājs, ļoti ātri pārskatot darba kārtības punktus.
<P>
(Aplausi)
<P>
Es zinu, ka jūs klusībā cerat, ka mans rekords - balsojumi par 900 grozījumiem vienas stundas laikā - nekad netiks pārsniegts.
<P>
Noslēgumā es jums atklāšu nelielu noslēpumu, kamēr daži deputāti vēl ieņem savas vietas. Jums droši vien interesē, kā mēs klasificējam mūsu grozījumus: vai grozījums X, kas uzrakstīts latviski, ir tuvāks oriģinālajam tekstam portugāļu valodā nekā grozījums Y, kas uzrakstīts slovēņu valodā? Kurš ir atbildīgs par šo klasifikāciju? Patiesībā atbilde sēž man blakus. Tas ir šis kungs, kuram uzticēts ārkārtīgi grūtais uzdevums veikt šo semantisko klasifikāciju. Kādēļ viņam to uzticēt? Vienkārši tādēļ, ka Paul Dunstan runā 27 valodās.
<P>
(Aplausi)
<P>
Es domāju, ka mēs visi varam būt ļoti lepni par mūsu darbinieku kvalitāti un gatavību strādāt.
<SPEAKER ID="080" NAME="Gary Titley" AFFILIATION="PSE">
Priekšsēdētāja kungs, es pieceļos saskaņā ar Reglamenta 145. pantu, lai izdarītu personisku paziņojumu.
<P>
Vakar debašu laikā ar priekšsēdētāju Pöttering deputāts Farage savā pārlieku garajā uzrunā Parlamentam mani apsūdzēja par to, ka es viņu nosaucu par "reakcionāru”. Man Parlamentam jāsaka, ka tā ir pilnīga patiesība - viņš ir reakcionārs.
<P>
(Smiekli)
<P>
Tas nav nekas, salīdzinot ar piezīmēm, ko esmu no viņa partijas biedriem saņēmis pa e-pastu. Apvienotās Karalistes Neatkarības partijas (AKNP) biedri mani ir saukuši par "pedofilu” un "lielo resno muļķi”. Kad manā birojā atklāja spridzekli, AKNP biedri man rakstīja vēstules un Farage kungs publiskoja paziņojumu presei, būtībā sakot, ka es to biju pelnījis. Nesen es saņēmu AKNP e-pastus, kuros man tika teikts, ka Apvienotās Karalistes troņmantnieks ir labāk pazīstams ar vārdu "Lielās ausis”. Tas principā ir viss, kas jums jāzina, lai saprastu, kas ir Apvienotās Karalistes Neatkarības partija.
<P>
(Aplausi)
<SPEAKER ID="081" NAME="Priekšsēdētājs">
Jūsu personīgais paziņojums, protams, tiek reģistrēts saskaņā ar Reglamentu.
<P>
Ja jums, dāmas un kungi, nav iebildumu, mēs šīs debates neatsāksim.
<P>
Es jums došu 30 sekundes, taču brīdinu, ka tās būs tikai 30 sekundes, - tas ir labas gribas žests, jo šie patiešām ir parlamentārā sasaukuma paši pēdējie brīži.
<SPEAKER ID="082" NAME="Michael Henry Nattrass" AFFILIATION="IND/DEM">
Priekšsēdētāja kungs, tas nebija darba kārtības punkts, un lielākā daļa no tā, kas tika teikts, ir pilnīgas muļķības. AKNP biedri neraksta tāda veida lietas, un viņi neiznieko savas pildspalvas, rakstot par šādu personu, kas saka tādas lietas. Tas ir ļoti nopietns apvainojums.
<SPEAKER ID="083" NAME="Priekšsēdētājs">
Vēlos jūs informēt, ka tas tomēr bija darba kārtības punkts saskaņā ar Reglamenta 145. pantu par personiskajiem paziņojumiem. Titley kunga lūgums dot viņam vārdu bija pilnīgi pamatots.
