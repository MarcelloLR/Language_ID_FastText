<CHAPTER ID="003">
Dzimumu līdztiesības un sieviešu lomas pastiprināšana attīstības sadarbībā (debates) 
<SPEAKER ID="034" NAME="Priekšsēdētājs">
Darba kārtības nākamais punkts ir Feleknas Uca ziņojums Attīstības komitejas vārdā par dzimumu līdztiesības un sieviešu tiesību ievērošanu attīstības sadarbībā.
<SPEAKER ID="035" NAME="Feleknas Uca">
referente. - (DE) Priekšsēdētāja kungs, komisāra kungs, dāmas un kungi! Pirms piecām dienām mēs svinējām Starptautiskās sieviešu dienas simto gadadienu. Ir sasniegts daudz, tomēr joprojām nav pierādījumu par vienlīdzīgām iespējām šīs pasaules nabadzīgākajās valstīs. Sieviešu un meiteņu cilvēktiesības joprojām ne tuvu nav Apvienoto Nāciju Organizācijas 1993. gada Vīnes deklarācijā ierosināto vispārējo cilvēktiesību neatņemama, svarīga un neatdalāma daļa
<P>
Manā ziņojumā detalizēti aplūkota sieviešu un meiteņu situācija jaunattīstības valstīs, un es centos noskaidrot, kādā veidā Eiropas attīstības atbalsts var uzlabot šo sieviešu dzīvi. Atļaujiet man īsi minēt dažus faktus un skaitļus.
<P>
Divas trešdaļas no visiem pasaules analfabētiem ir sievietes. Vairāk nekā 40 % no Āfrikas sievietēm nav apmeklējušas sākumskolu. Sievietes ir 52 % no Āfrikas iedzīvotājiem, taču viņas veic 75 % no darba lauksaimniecībā un saražo tirgum 60 - 80 % pārtikas.
<P>
Komisijas atjaunotā stratēģija par sieviešu līdztiesību un līdzdalību attīstības sadarbībā skar svarīgas jomas un ierosina konkrētus pasākumus līdztiesības veicināšanā. Minētās stratēģijas divpusējā pieeja, palielinot dzimumu līdztiesības efektivitāti un ierosinot arī atsevišķus pasākumus līdztiesības veicināšanai, ir apsveicama. Es ļoti augstu vērtēju arī 41 praktisko pasākumu tādās jomās kā atbildīga pārvaldība, nodarbinātība, ekonomika, izglītība, veselība un vardarbība pret sievietēm. Neraugoties uz to, ziņojumā es kritizēju vairākus punktus. Atļaujiet man īsi apspriest dažus no tiem.
<P>
Es uzskatu, ka tradicionālo vardarbības veidu apkarošanai ir jābūt pret sievietēm vērstās vardarbības apkarošanas pamatā. Otrkārt, man jāsaka, ka esmu ļoti pārsteigta, ka stratēģijā nav minēti ekonomiskās partnerības nolīgumi. Nekur nav minēta saikne starp sievietes nozīmes pastiprināšanu un ekonomiskajiem nolīgumiem starp ES un ĀKK valstīm. Attiecībā uz sieviešu īpašo stāvokli konfliktos, es nožēloju to, ka stratēģijā nav izteikts viedoklis sieviešu īpašo nozīmi tā dēvētajās vājajās valstīs un vismazāk attīstītajās valstīs. Īpaša uzmanība ir jāpievērš arī sieviešu reproduktīvajai veselībai un seksuālajām tiesībām jaunattīstības valstīs.
<P>
Es ļoti nožēloju to, ka lielākā daļa no grozījumu projektiem atkal nodarbojas tikai ar to ziņojuma fragmentu svītrošanu, kur pieprasītas sieviešu tiesības brīvi un neatkarīgi lemt par savu ķermeni un dzīvi. Es nevēlos, lai tas izklausītos pēc lielības, taču manu ziņojumu nevajag sašaurināt tikai līdz šim jautājumam. Tādēļ es atzinīgi vērtēju Buitenweg kundzes Zaļo vārdā iesniegtos grozījumus un pateicos viņai par viņas vērtīgo ieguldījumu.
<P>
Attiecībā uz reproduktīvo veselību es vēlos pateikt tikai to, ka Katrai sievietei ir tiesības brīvi un neatkarīgi lemt par savu ķermeni un dzīvi. Sieviešu pilnīga piekļuve seksuālajai un reproduktīvajai veselībai ir dzimumu līdztiesības sasniegšanas pamats. Kamēr sievietēm šī piekļuve ir liegta, lēmumus par sieviešu ķermeņiem un dzīvi pieņems citi. Protams, ka to nevarētu gribēt neviens, kuram nopietni rūp Eiropas humānistu tradīcijas, mūsu kopējās vērtības un cilvēktiesību ievērošana!
<P>
(Aplausi)
<SPEAKER ID="036" NAME="Louis Michel">
Komisijas loceklis. - (FR) Priekšsēdētāja kungs, dāmas un kungi! Atļaujiet man sākt ar apsveikumu referentei par šo ārkārtīgi rūpīgo ļoti svarīga un daudzpusīga temata izpēti. Sieviešu lielāka līdzdalība ekonomikā un taisnīga varas sadale starp vīriešiem un sievietēm ir attīstības priekšnoteikumi. Ja mēs nevarēsim nodrošināt dzimumu līdztiesību attīstībā, mēs nekad nesasniegsim ne Tūkstošgades attīstības mērķus, ne ilgtspējīgu ekonomikas izaugsmi.
<P>
Kādēļ valstīs, kas atrodas uz dienvidiem no Sahāras, sievietes ir tikai 34 % no regulāri nodarbinātajiem? Kādēļ šo sieviešu nopelnītais ir tikai 10 % no kopējiem ienākumiem, un kādēļ sievietēm pieder tikai 1 % no īpašumiem? Acīmredzot šie jautājumi ir ārkārtīgi svarīgi. Un kādēļ, kā norādīts jūsu ziņojumā, no pilnīgā nabadzībā dzīvojošajiem 1.3 miljardiem cilvēku 70 %ir sievietes? Tas uzskatāmi parāda ļoti īpašu traģēdiju, kas nedalāmi saistīta ar to, ka cilvēks ir sieviete. Diemžēl ir pārāk daudz šādu jautājumu, uz kuriem mums jāatbild. Pat Eiropā, pat mūsu dalībvalstu parlamentos, kuros ir samērā augsts sieviešu līdzdalības līmenis, nav garantijas, ka vienmēr tiks risinātas sieviešu prioritātes.
<P>
Attiecībā uz mūsu politiku partnervalstīs mēs apzināmies nepieciešamību iesaistīties tiešām pamatīgā politiskā dialogā. Varu jums pateikt, ka dialogs par dzimumu līdztiesību ne vienmēr ir vienkāršs - tas var būt saistīts, piemēram, ar palīdzību nodrošināt statistikas dalījumu pa dzimumiem; vai prasību, lai budžeta veidošanā lielāka uzmanība tiktu pievērsta sociālajai jomai; daudzos gadījumos izglītība un veselība nav patiesas prioritātes, kaut gan ir labi zināms, ka sieviešu izglītība un veselība ir attīstības pamats.
<P>
Visas šīs problēmas ir aplūkotas ziņojumā ar nosaukumu Dzimumu līdztiesība un sieviešu tiesību ievērošanu, kuru Komisija pieņēma 2007. gada 8. martā. Tajā izklāstītā politika ir atbilde uz Eiropas konsensā par attīstību noteiktajām saistībām attiecībā uz dzimumu līdztiesību visās sadarbības politikas jomās un metodēs. Minētā paziņojuma mērķis ir izstrādāt Eiropas redzējumu un piedāvāt pastāvīgu atbalstu dzimumu līdztiesības veicināšanai visos jaunattīstības reģionos un valstīs.
<P>
Paziņojums ir arī norāde uz jauniem atbalsta veidiem, sevišķi budžeta atbalstu. Šeit es nepiekrītu jūsu ziņojumā paustajai kritikai, jo, manuprāt, budžeta atbalsts sniedz jaunas iespējas dzimumu līdztiesības efektīvai veicināšanai. Kādēļ tā? Es jau daudzkārt esmu norādījis uz iemesliem, kāpēc, ciktāl tas iespējams, es dodu priekšroku budžeta atbalstam. Tas, ka mēs iesaistāmies budžeta atbalstā, dod mums nesalīdzināmi lielākas stratēģiskās priekšrocības politiskajā dialogā ar attiecīgo partnervalstu vadītājiem. Tas ļauj mums, piemēram, apspriest politikas variantus un arī vajadzību veicināt sieviešu iespējas valsts ekonomiskajā un sociālajā attīstībā. Turklāt šādos gadījumos mūsu atbalsta pamatā ir reālu rezultātu pārbaude, kurus parāda vai atklāj rādītāji, kas vienmēr saistīti ar dzimumiem un tādēļ skaidri parāda atšķirības starp dzimumiem tur, kur tās pastāv. Mērķi, kurus mēs izmantojam valsts sasniegumu vērtēšanai, atbilst Tūkstošgades mērķiem, un lielākoties ir ļoti lielā mērā saistīti ar sieviešu dzīves apstākļu uzlabošanu. Nosaucot tikai dažus no tiem, tie ir palielināt skolu apmeklējošo meiteņu skaitu un palielināt pirmsdzemdību pārbaudes. Šo mērķu izpildē panāktais progress ir pamats, uz kura Eiropas Komisija izmaksā valstij budžeta atbalsta mainīgas daļas.
<P>
Viens no runātājiem debatēs pieminēja nosacītības formu. Iesaistoties budžeta atbalstā, jūs zināmā mērā varat uzdot partnerim ievērot kritērijus un dažāda veida nosacītību. Pozitīvas ietekmes ziņā efekts ir spēcīgāks nekā tas būtu bez budžeta atbalsta mehānisma. Lai būtu, kā būdams, esmu sagatavojies turpināt šīs debates citos kontekstos. Tomēr, pamatojoties uz manu pašreizējo pieredzi, esmu cieši pārliecināts, ka budžeta atbalsts - kur tas ir iespējams - neapšaubāmi ir daudz efektīvāks darbības veids.
<P>
Daudzus gadus mūsu pieeja bija divējāda. Pirmkārt, mēs iekļāvām dzimumu līdztiesību visās mūsu politikas jomās un darbībām, arī kā daļu no budžeta atbalsta noregulējumiem un politiskajā dialogā ar mūsu partneriem. Viens no šādas pieejas rezultātiem ir nepieciešamība apmācīt mūsu kolēģus, kuri piedalās ar dzimumu jautājumiem saistītās delegācijās. Kopš 2004. gada vairāk nekā tūkstotis no viņiem ir saņēmuši īpašu ,,dzimumu” apmācību, un mēs esam izveidojuši dzimumu palīdzības dienestu, lai turpinātu šo apmācību. Otrkārt, mēs finansējam īpašus pasākumus, lai veicinātu sieviešu un vīriešu līdztiesību.
<P>
Šāda veida pasākumi ir iekļauti dažās valsts indikatīvajās programmās, bet vēl svarīgāk ir tas, ka ir arī tematiskas programmas, kas papildina ģeogrāfiski balstītu sadarbību. Piemēram, programmās ,,Ieguldījumi cilvēkresursos” un ,,Cilvēktiesības un demokrātija” ir iekļauti īpaši elementi dzimumu līdztiesības veicināšanai. Programmā ,,Ieguldījumi cilvēkresursos” ir EUR 57 miljoni, kas paredzēti ,,dzimumu” pasākumiem laikposmam starp 2007. un 2013. gadu: tā ir vidējā summa gadā, kura aptuveni trīs reizes pārsniedz mūsu izdevumus līdz 2006. gadam. Protams, dzimumu līdztiesība ir iekļauta arī citās tematiskajās programmās vai nu izglītībai, veselībai vai lauksaimniecībai, vai arī videi un kultūrai.
<P>
Tiesa, mums priekšā vēl garš ceļš, tomēr esmu pārliecināts, ka ar kopīgu apņemšanos veicināt dzimumu līdztiesību un, galvenais, sadarbībā ar sievietēm jaunattīstības valstīs, mēs spēsim apkarot nabadzību un izveidot taisnīgākas sabiedrības.
<SPEAKER ID="037" NAME="Gabriela Creu">
Sieviešu tiesību un dzimumu līdztiesības komitejas referente. - (RO) Cienītie kolēģi, es redzu, ka ziņojums jau ir izraisījis reakciju. Mēs ceram, k tas liecina par politisko nozīmi.
<P>
Komisijas paziņojums bija ļoti labs ievads, un Parlaments pievienoja derīgus precizējumus. Es vēlos vienīgi izskaidrot principus, pamatojoties uz šo nostāju. Mērķis bija skaidrs, mēs atbalstām sievietes nozīmi attīstības sadarbībā. Neatkarīgi no argumentiem, kuri attiecas uz līdztiesību, ir pietiekami daudz pierādījumu, ka sievietes ir labs ieguldījums, jo viņas ir lieliskas rezultātu pavairotājas.
<P>
Bet kā mēs varam panākt vislielāko efektivitāti mērķa sasniegšanā? Mēs varētu pieprasīt no atbalsta saņēmēju valstīm stingrus kritērijus attiecībā uz sieviešu stāvokļa nostiprināšanu. Patiesībā šādi kritēriji jau ir. Tomēr mēs varam sagaidīt arī sliktu reakciju, gan kompetences, gan administratīvās kapacitātes trūkumu, formālas saistības stratēģiskās attīstības plānos un šo saistību neizpildi. Saistību neizpildes rezultāts var būt atbalsta samazināšana vai aizturēšana. Tas nelabvēlīgi ietekmētu galīgos saņēmējus, un beigās sievietes maksātu par valdības nekompetenci, un to mēs nevēlamies.
<P>
Šādos apstākļos mēs izvēlamies pieprasīt tādu prasību izpildi, kuras mēs varam kontrolēt un kurām mums ir līdzekļi rīcībai. Šā iemesla dēļ mēs lūdzam Komisiju un dalībvalstis nodrošināt attīstības politikas saskaņu ar citām Kopienas attīstības politikas jomām. Pretējā gadījumā daži iekšējās tirdzniecības politikas vai kopējās lauksaimniecības politikas aspekti negatīvi ietekmēs mūsu mērķus.
<P>
Ņemot vērā ievērojamās atšķirības dalībvalstu politikā dzimumu līdztiesības jomā, mēs uzskatām, ka Eiropas Komisijas ceļveža izveide par dzimumu līdztiesību Eiropas Savienībā ir patiesas un efektīvas sieviešu iesaistīšanas priekšnoteikums, veidojot attīstības sadarbību - politikas jomu, kuru galvenokārt pārvalda dalībvalstis. Jaunie atbalsta piešķiršanas līdzekļi, šķiet, ir vājinājuši sievietēm pievērsto uzmanību.
<P>
Mēs lūdzam novērtēt viņu dzimuma ietekmi un īstenot atbilstīgus korekcijas pasākumus saskaņā ar pienākumiem un līdzekļu izlietojuma pārredzamību, par kuru mēs atbildam Eiropas iedzīvotājiem.
<SPEAKER ID="038" NAME="Anna Záborská">
PPE-DE grupas vārdā. - (SK) Ziņojuma sagatavošana par dzimumu līdztiesību un sieviešu iespēju palielināšanu nevarētu būt viegla, kā liecina tā apjoms.
<P>
Kaut gan es nepiekrītu visam, kas teikts mūsu kolēģes Uca kundzes ziņojumā, es vēlētos apsveikt viņu par konsekvento un precīzo attieksmi pret šo tematu. Apspriežot šo jautājumu, mums ir jāuzsver mūsu atbalsts sieviešu cieņai un viņu loma, darbojoties sabiedrībā vispārēja labuma dēļ.
<P>
Jaunattīstības valstīs (bet ne tikai tur) daudzas sievietes cieš no diskriminācijas un vardarbības, bieži strādā sliktos apstākļos par zemu atalgojumu, strādā pārāk daudz stundu un sastopas ar pazemojumiem un fizisku izmantošanu. Tas ir nepilnvērtīgas attīstības iemesls. Visi šie faktori ietekmē arī viņu ģimenes dzīves kvalitāti. Attīstības paātrināšana un kvalitātes uzlabošana, lai veicinātu mieru 21. gadsimtā - tie ir konkrēti pasākumi, kuri var palīdzēt uzlabot situāciju, ka mēs tos īstenojam. Mums atkārtoti, nelokāmi un ikvienā iespējamā gadījumā ir jānosoda seksuālā vardarbība, kuru bieži cieš sievietes un jaunas meitenes. Mums ir jāmudina jaunattīstības valstis pieņemt likumus, kas sniegs sievietēm efektīvu aizsardzību.
<P>
Cieņas vārdā pret katru cilvēku mums ir jānosoda ļoti izplatītā surogātkultūra, kuras rezultāts ir pat ļoti jaunu meiteņu seksuāla ekspluatācija un cieņas graušana, piespiežot viņas piedāvāt savus ķermeņus un tādējādi vairot miljardus, kurus pelna seksa industrija. Diemžēl lielākā daļa viņu klientu nāk no pasaules civilizētajām daļām, arī no Eiropas Savienības. Sievietes militāro konfliktu apgabalos kļūst par sistemātiskas izvarošanas upuriem politisku iemeslu dēļ.
<P>
Es augstu vērtēju to, ka tur ir sieviešu kustības, kuras strādā, lai paaugstinātu sieviešu cieņu. Izskatot jautājumu par palīdzības sniegšanu sievietēm jaunattīstības valstīs, mēs nedrīkstam aizmirst, ka pastāv ne tikai finansiāls atbalsts no attīstības fondiem, bet arī efektīvs reliģisko un labdarības organizāciju tīkls. Šo iniciatīvu jau daudzus gadus atbalsta vietējās baznīcas ar paralēlām sistēmām un neoficiāliem maziem aizdevumiem nabadzīgajiem. Ir ļoti pacilājoši redzēt to nabadzīgo sieviešu pacietīgo, godīgo un smago darbu, kuras tiek atalgotas šādā veidā. Arī tas ir jāatbalsta, pārveidojot struktūras, kuras palīdz paplašināt jauno iniciatīvu panākumus.
<P>
Sievietēm ir jādod vienlīdzīgas iespējas, taisnīgs atalgojums, vienlīdzība nodarbinātības tirgū, vienlīdzīga piekļuve visu līmeņu izglītībai, piekļuve veselības aprūpei un vienlīdzība ģimenes lietās. Sieviešu iesaistīšanai politikā ir vajadzīga drosme, taču jaunattīstības valstu sieviešu panākumi ir arī mūsu visu panākumi.
<SPEAKER ID="039" NAME="Anne Van Lancker">
PSE grupas vārdā. - (NL) Mūsu grupas vārdā atļaujos teikt, ka mēs bez šaubām atbalstām Uca kundzes ziņojumu un apsveicam komisāru ar stratēģiju. Pirms astoņiem gadiem praktiski visas valstis pievienojās Tūkstošgades attīstības mērķiem. Ir pagājusi jau puse no šī laika, un šķiet, ka lielākā daļa no mērķiem Āfrikā netiks īstenota.
<P>
Sievietēm ir svarīga nozīme nabadzības apkarošanā, taču viņām joprojām nav vienlīdzīgas piekļuves izglītībai, veselības aprūpei, nodarbinātībai vai īpašuma iegūšanai. Viņu sociālais statuss ir zems, un vardarbība pret sievietēm ir plaši izplatīta. Tajā pašā laikā lielākā daļa mūsu partnervalstu savās stratēģiskajās programmās vienkārši ignorē sievietes vispār. Tādēļ dzimumu dimensija tiešām ir jāizvirza politiskā dialoga centrā ar mūsu partnervalstīm, un politikas noteikšanā ir jāiesaista sieviešu organizācijas.
<P>
Es uzskatu par necilvēcību to, ka kolēģi no EPP un UEN grupām grib izsvītrot no ziņojuma atklāto valodu par seksuālo un reproduktīvo veselību, jo sievietes spēj pieņemt lēmumus par saviem ķermeņiem un to, vai un kad viņām būs bērni, ne tikai tāpēc, ka tas izglābs dzīvību miljoniem sieviešu; arī bērniem būs vairāk iespēju, un kopienas kļūs spēcīgākas. Katrs, kurš to noliedz, kaitē konsensam par iedzīvotājiem un attīstību, kuru starptautiskā sabiedrība apstiprināja 1994. gadā, un mēs neļausim tam notikt.
<P>
Vēl viens vārds nobeigumā: Es simtprocentīgi atbalstu Zaļo grupas aicinājumu iecelt Eiropas sūtni sieviešu tiesību jautājumos. Sieviešu sūtnis dos pasaules sievietēm seju un balsi Eiropā un tās valdībās un vajadzības gadījumā varēs atgādināt komisāriem viņu dotos solījumus.
<SPEAKER ID="040" NAME="Renate Weber">
ALDE grupas vārdā. - Priekšsēdētāja kungs! Dzimumu līdztiesība un sieviešu iespēju palielināšana ir vērtības un principi, kurus mēs visi Eiropas Savienībā atzīstam. Un tādēļ šie principi, bez šaubām, ir jānodod tālāk jaunattīstības valstīm saistībā ar pašreizējo sadarbību. Uz mums visiem gulstas ārkārtīgi liela atbildība, izvirzot šos principus, jo dubultstandartu popularizēšana mūs morāli pasludinās ārpus likuma un mēs, bez šaubām, zaudēsim uzticību. Tagad es īpaši runāju par grozījumiem, kuri šodien iesniegti balsošanai, par tiem pašiem grozījumiem, kurus noraidīja Attīstības komiteja.
<P>
Es baidos, ka mēs riskējam izmantot dažādus kritērijus, kad, no vienas puses, mēs paužam šīs vērtības mūsu attīstības partneriem, un tad, kad, no otras puses, piemērojam tās Eiropas Savienībā. Mēs nevaram atļauties svītrot no šī ziņojuma atsauces uz reproduktīvo veselību, jo tas ir svarīgākais temats, ja mūsu mērķis ir atbalstīt sieviešu tiesības un to īstenošanu.
<P>
Kā pareizi uzsvērts ziņojumā, sieviešu seksuālā un reproduktīvā veselība un seksuālo un reproduktīvo tiesību pilnīga izmantošana ir priekšnoteikums dzimumu līdztiesības sasniegšanai. Tādu reproduktīvo tiesību aizsardzība kā ģimenes plānošana bērnu dzimšanas laika un intervāla ziņā un reproduktīvu lēmumu pieņemšana bez diskriminācijas nodrošina sievietēm brīvību pilnvērtīgāk un līdztiesīgāk iesaistīties sabiedrībā.
<P>
Mēs nevaram iet pretī mūsu partneriem tikai līdz pusceļam un vienlaikus apgalvot, ka mūsu mērķis ir veselākas un stiprākas sievietes, kuras spēj aktīvi un vienlīdzīgi ieņemt vietu sabiedrībā. Lūdzu, atvainojiet manus rupjos vārdus, bet man tā šķiet tīra liekulība. Mēs nesasniegsim šos mērķus, ja sāksim ar galveno jautājumu svītrošanu vai radīsim citādu iespaidu par mūsu principiem, atšķirīgu no tiem, kādi ir pie mums mājās.
<P>
Dzimumu līdztiesības un sieviešu tiesību īstenošanas vecināšana nav viegls uzdevums mūsdienu pasaulē. Šo mērķu sasniegšanai ir vajadzīga patiesa apņēmība un rīcība, un visvairāk ir vajadzīga godprātība mūsu attiecībās ar jaunattīstības valstīm.
<SPEAKER ID="041" NAME="Margrete Auken">
Verts/ALE grupas vārdā. - (DA) Priekšsēdētāja kungs! 750 miljonu sieviešu dzīvo nabadzībā, un šīs sievietes cīnās par savu un arī savu ģimeņu izdzīvošanu. Mums kā eiropiešiem kopā ar viņām ir jācīnās par labāku dzīvi. Sieviešu nozīme ir nenovērtējama; tomēr viņu spējas un potenciāls nav pietiekami augstu novērtēts. Viņu piekļuve izglītībai, darbam un īpašumam ir ievērojami ierobežota. Vienam no ES galvenajiem uzdevumiem ir jābūt sieviešu izvirzīšanai tā attīstības darba centrā, kurā ir iesaistīta ES. Pašlaik mūsu politika pārāk bieži beigās vēl pazemina jau tā zemo sievietes statusu, un šā iemesla dēļ mani iepriecina Uca kundzes ziņojums.
<P>
Ir svarīgi nemīkstināt šo ziņojumu, kā to cenšas darīt daudzi no Eiropas Tautas partijas (Kristīgajiem demokrātiem), Eiropas Demokrātijas grupas un Eiropas Nāciju grupas, ar grozījumiem, kuri svītrotu visu, kas pateikts par seksuālo un reproduktīvo tiesību piešķiršanu sievietēm. Kā jau daudzreiz teikts, šīs tiesības ir visnozīmīgākās, lai sievietes varētu uzņemties atbildību par savu un tādējādi arī savu ģimeņu dzīvi. Nereti tas viņām ir dzīvības un nāves jautājums. Sievietēm ir jādod tiesības un iespēja pateikt ,,nē”, lai novērstu vardarbību un iegūtu izglītību un iespēju veidot dzīvi pašai. Tas ir ārkārtīgi svarīgi, lai mūsu attīstības palīdzības rezultāts būtu attīstība, un ir gan amorāli, gan muļķīgi neizvirzīt sievietes šā darba centrā.
<P>
Diemžēl trūkst politiskās gribas, protams, kā jau teikts, un tādēļ daudzi no mums atbalsta ES Augstā pārstāvja sieviešu jautājumos iecelšanu. Viņam vai viņai būs jānodrošina sieviešu iesaistīšana politiskajā un sociālajā darbā visā pasaulē, lai iegūtu ietekmi, kura viņām pienākas kā pusei no pasaules iedzīvotājiem. Sievietes nedrīkst kļūt par upuriem vai nožēlojamām būtnēm. Mums visiem ir vajadzīga viņu pacelšana vienādā līmenī ar mums visiem.
<SPEAKER ID="042" NAME="Luisa Morgantini">
GUE/NGL grupas vārdā. - (IT) Priekšsēdētāja kungs, dāmas un kungi! Ko es varu teikt? Visu cieņu Komisijai par labi strukturēto paziņojumu, kurā pirmo reizi izklāstīta Eiropas stratēģija dzimumu līdztiesības jomā attīstības sadarbībā, turklāt saskaņā ar prasībām, kuras izvirza plašas sieviešu grupas, kuras atsakās būt upuri. Gluži pretēji, mēs atsakāmies būt upuri un esam savas dzīves un seksualitātes noteicējas, un tās esam mēs, kuras lemj, kādā sabiedrībā mēs vēlamies dzīvot - sabiedrībā, kura spēj risināt un pārtraukt diskrimināciju, netaisnību, vardarbību un valstu un prātu militarizāciju.
<P>
Visu cieņu arī Uca kundzes ziņojumam, kurš ielūkojas dziļāk un aptver aspektus, kurus Komisija nav ņēmusi vērā un kurus, manuprāt, Komisijai vajadzētu atzīt. Man nevajag šeit atkārtot skaitļus par galējā nabadzībā dzīvojošām sievietēm, par sievietēm, kuras ir lasītnepratējas un cieš no AIDS vai malārijas, un par daudzajām sievietēm - fiziskās un seksuālās vardarbības upuriem it īpaši mājās pat Eiropā.
<P>
Svarīgi ir praktiski pasākumi: pārvaldība, izglītība, veselība, vardarbība pret sievietēm, piekļuve īpašumam un darbam un, kā saka Uca kundze, ES ekonomikas un tirdzniecības politika, kas nav pretrunā ar attīstības politiku.
<P>
Ir vajadzīga daudz spēcīgāka dzimumu līdztiesības politika, un tai vajadzīgi liels finanšu un cilvēkresursu atbalsts Komisijas delegācijām un nozīmīgiem projektiem, piemēram, mazajiem kredītiem. Tie ir praktiski pasākumi, kuri nodrošinās pastāvīgas attiecības ar sieviešu kustībām vietējās un valsts situācijās, ar dažādu valstu sieviešu tīkliem, kas izveidoti cīņai pret pārtuknešošanos, par konfliktu tūlītēju atrisināšanu un par tiesībām uz veselību, pajumti un ūdeni.
<P>
Es vēlētos kaut ko pateikt par grozījumiem, kuru mērķis ir svītrot atsauces uz dažādām starptautiskām stratēģijām - no Kairas līdz Maputo - par sieviešu reproduktīvo veselību un brīvām reproduktīvām tiesībām. Dzīvības aizsargāšana ir svētums. Tomēr tiesības uz dzīvību nozīmē, ka nedrīkst būt nekādas vilcināšanās, īstenojot attīstības politiku, kura spēj...
<P>
(Priekšsēdētāja pārtrauc runātāju)
<SPEAKER ID="043" NAME="Urszula Krupa">
IND/DEM grupas vārdā. - (PL) Priekšsēdētāja kungs! Ziņojumā par dzimumu līdztiesību un sieviešu tiesību ievērošanu attīstības sadarbībā ir runa par problēmām, kas skar sievietes, piemēram, Āfrikas un Āzijas valstīs. Tajā izklāstīta stratēģija, kas saistīta ar pasākumiem dažādās kategorijās: dzimumu līdztiesība, politiskā sistēma, nodarbinātība, izglītība, veselība un vardarbība pret sievietēm.
<P>
Kā mēs zinām, vienlīdzīgas tiesības sievietēm un vīriešiem ir galvenais sociālās attīstības aspekts, kas noteikts mūsu Eiropas civilizācijas pamatlikumos par cilvēktiesību ievērošanu un cieņu pret visiem cilvēkiem. Tomēr vienlīdzīgas tiesības un sieviešu nediskriminēšana nav vienīgais sociālās attīstības nosacījums. Ir virkne sociālajai attīstībai nozīmīgu faktoru, sākot ar atbilstību ētikas un morāles principiem, kas garantē to, ka ievērojami samazinās ekspluatācija, vardarbība, krāpšana un cita veida manipulācijas, arī sieviešu diskriminācija un apspiešana.
<P>
Sieviešu dramatiskie dzīves apstākļi Āfrikas valstīs ir starptautisko uzņēmumu dabas resursu izlaupīšanas un spekulācijas politikas rezultāts, iegūstot bagātības uz vietējo iedzīvotāju dzīvības un veselības rēķina. Budžeta atbalsts un citas ES programmas nekompensēs laupīšanas ekonomikas radītos zaudējumus. Arī ētiskā nosacītība veicina seksuālo ekspluatāciju un seksuāli transmisīvo slimību izplatību. Seksuālās brīvības palielināšanās atņem sievietēm cieņu, pazeminot viņas līdz seksa objektiem un vairojot vardarbību. Sieviešu stāvokli uzlabos nevis lielāks finansējums kontracepcijai un abortiem, bet finansiāls atbalsts ģimenēm, it īpaši tām ģimenēm, kurām ir daudz bērnu, lai būtu iespējama izglītība un attīstība un uzlabotos it īpaši grūtnieču veselības aprūpe un sociālā aizsardzība. Izglītotām sievietēm, kuras tiecas ieņemt vadošu amatu vai vēlas iesaistīties politikā, protams, ir jābūt iespējai kandidēt vēlēšanās un izmantot psiholoģisko un fizisko atšķirību, lai paplašinātu viedokļu diapazonu jautājumos, kas ir svarīgi ne tikai sievietēm un bērniem. Tomēr dzimumu līdztiesība kā galvenā ideja - kura, starp citu, atnesusi mums arī tēva atvaļinājumu - jau ir devusi paredzamos rezultātus, jo ne tikai zviedru tēvi dod priekšroku nevis bērnu pieskatīšanai, bet aļņu medībām un laikrakstu lasīšanai.
<P>
Plašsaziņas līdzekļu izplatītā seksuālās agresijas tirānija ietekmē...
<P>
(Priekšsēdētāja pārtrauca runātāju)
<SPEAKER ID="044" NAME="Filip Kaczmarek" AFFILIATION="PPE-DE">
(PL) Priekšsēdētaja kungs! Uca kundzes ziņojumā ir runa par svarīgo dzimumu līdztiesības jautājumu attīstības sadarbībā. Diemžēl referentes neapšaubāmi pozitīvajiem nodomiem kaitē pārmērīga un strīdīga veselības un reproduktīvā jautājuma izcelšana. Šo tematu nedrīkst aplūkot pretrunīgi, taču ziņojumā ir izmantota paradoksāla valoda, kuru tik bieži izmanto Eiropas Savienībā. Tieši šis dīvainais valodas lietojums attālina ES no tās iedzīvotājiem un pārvērš to par nesaprotamu, atsvešinātu birokrātisku mehānismu. Šādā veidā mēs radām un uzturam arī ES pretiniekus.
<P>
Tādēļ es ceru, ka Parlaments pieņems PPE-DE grupas grozījumus. Kāpēc? Tāpēc, ka ar ,,veselību un reproduktīvajām tiesībām” autore un šā ziņojuma atbalstītāji domā tieši pretējo tam, ko šie vārdi patiesībā nozīmē. ,,Reproduktīvās tiesības” nenozīmē dzimstības ierobežošanu. Mēs dodam pozitīvu nosaukumu kaut kam tādam, kam ir negatīvas sekas, proti, dzimstības ierobežošana. Tā ir atklāta maldināšana.
<P>
Tiem, kuri aizstāv cilvēku skaita ierobežošanu nabadzīgajās valstīs un propagandē kontracepciju vai abortus, nav jāslēpjas aiz tādiem jēdzieniem kā veselība un reproduktīvās tiesības. Mums jāsauc lietas īstajos vārdos. Man šķiet, ka viņi nevēlas to darīt, jo viņiem ir aizdomas, ka Eiropas Savienībai patiesībā nevajadzētu nodarboties ar šādām lietām. Vai tas, ka eiropieši propagandē un finansē kontracepciju un abortus ārpus Eiropas nav mazliet aizdomīgi? Āfrikā un Āzijā tāpat kā ES valstīm pašām jālemj par politiku šajā jomā. Ziņojums saka, ka jālemj sievietēm. Bet tie esam mēs, kuri stāsta šīm Āfrikas sievietēm, ko darīt. Man šķiet, ka šeit ir zināma neskaidrība.
<P>
Vēl viens punkts: nav cēloņu un seku saistības starp daudzu bērnu esību un vienlīdzību. Šīs divas lietas ir nesaistītas, un es nesaprotu, kāpēc tās ir saistītas šajā ziņojumā.
<SPEAKER ID="045" NAME="Alain Hutchinson" AFFILIATION="PSE">
. - (FR) Priekšsēdētāja kungs, komisāra kungs, dāmas un kungi! Tikai šo vienu reizi es grasos runāt nevis par pašu ziņojumu, ar kuru es apsveicu referenti, bet gan par grozījumiem, par kuriem drīz notiks balsojums, un es vēlos teikt, ka es uzskatu mūsu UEN kolēģu ierosinātos grozījumus burtiski par skandaloziem.
<P>
(Aplausi)
<P>
Atsakoties atbalstīt visus ziņojumā izteiktos apsvērumus vai norādes par kontracepcijas problēmām, UEN faktiski atsakās atzīt, ka sievietēm dienvidu puslodē ir tiesības uz pienācīgu dzīvi. Tas ir vairāk nekā skandalozi, tas ir bezatbildīgi un liekulīgi, ja mēs zinām, ka pareizas ģimenes plānošanas trūkums visā pasaulē nolemj miljoniem cilvēku nevajadzīgām ciešanām, slimībām un nāvei, vissmagāk skarot sievietes un bērnus, kurus viņas pārāk bieži laiž pasaulē pret savu gribu.
<P>
PPE-DE grupas ierosinātie grozījumi ir ne mazāk nožēlojami. Tajos šīs idejas vienkārši ir formulētas savādāk, it īpaši atsakoties apsvērt iespēju atzīt sieviešu tiesības kontrolēt savu auglību. Lielākajā daļā jaunattīstības valstu sievietes - pat jaunas meitenes - joprojām cieš no ievērojamas diskriminācijas un pilnīgi nepieļaujamas vardarbības. Ikviens, kurš noliedz uzskatu, ka katrai sievietei šajās valstīs ir jādod tiesības pilnīgi kontrolēt savu likteni, acīmredzot, atsakās atzīt šīs sievietes par vienlīdzīgām ar vīriešiem. Bet reproduktīvajai veselībai nevajadzētu būt tik satraucošam tematam: tas nozīmē vienkārši ļaut cilvēkiem dzīvot atbildīgu, apmierinošu un drošu seksuālo dzīvi un dot sievietēm izvēles brīvību dzemdēt bērnus ja viņas tos vēlas un kad viņas vēlas. Šī veselības koncepcija ir atkarīga no sieviešu un vīriešu iespējas uz vienlīdzības pamata izvēlēties tādas auglības regulēšanas metodes, kas ir drošas, efektīvas, lētas un pieņemamas.
<SPEAKER ID="046" NAME="Olle Schmidt" AFFILIATION="ALDE">
(SV) Priekšsēdētāja kungs! Mums ir svarīgi skaidri apzināties, ko mēs gribam. Pārāk ilgi diskusiju, kurai būtu jānodarbojas ar cilvēktiesībām, ir saindējuši dažādi politiski apsvērumi. Pats par sevi saprotams, ka sievietei ir tiesības uz savu ķermeni. Tādēļ es neizvairījos no jautājuma par ģenitāliju kropļošanu debatēs par to, vai šariata likuma piemērošanas rezultāts nav cilvēku nevienlīdzīgas vērtības atzīšana. Neviens nedomā atņemt vīrietim tiesības lemt par viņa reprodukciju vai teikt, ka kultūras vērtību jautājums būtu atņemt vīrietim iespēju pašam nopelnīt naudu un saglabāt personīgo neatkarību.
<P>
Kad ES, kura ir lielākā atbalsta sniedzēja pasaulē, darbojas trešās pasaules valstīs, mūsu vērtībām vienmēr ir jābūt skaidrām. Cilvēktiesībām - ar tām es saprotu vienlīdzību ne tikai teorijā, bet arī praksē - ir jābūt mūsu parolei. Mums jāliek skaidri saprast, ka tirgus ekonomika ir laba un nevis slikta nabadzīgām sievietēm un vīriešiem. Par to lielā mērā liecina sekmīgā kampaņa par mazajiem kredītiem, kura radīja gan labklājību, gan iespējas miljoniem neaizsargātu sieviešu.
<P>
Protams, mēs bagātajā pasaulē nevaram uzspiest konkrētu dzīvesveidu citiem cilvēkiem, bet mēs, un, manuprāt, ir svarīgi to uzsvērt, esam atbildīgi par iespējamas izvēles došanu tur, kur šodien nav izvēles. Tādēļ es tāpat kā daudzi mani kolēģi, esmu patiesi vīlies, redzot dažus grozījumus, kas iesniegti citādi labam un svarīgam ziņojumam. Tie patiesi ved nepareizā virzienā.
<P>
Es vēlētos pateikt kolēģiem, ka tad, kad es biju Zviedrijas parlamenta deputāts, es biju mājās kopā ar dēlu sešus mēnešus ilgā tēva atvaļinājumā. Man šķiet, ka es tiešām kļuvu labāks tēvs nekā biju iepriekš. Protams, es lasīju dokumentus, tomēr mans galvenais pienākums bija rūpēties par bērniem un darīt to kopā ar sievu. Varu tikai pateikt, ka tā ir laba lieta. Man šķiet, ka tā cilvēkiem tā jārīkojas biežāk un jāredz, cik svarīgi ir saglabāt ģimeni kopā - vīrieti, sievieti, bērnus.
<P>
(Aplausi)
<SPEAKER ID="047" NAME="Raül Romeva i Rueda" AFFILIATION="Verts/ALE">
(ES) Priekšsēdētāja kungs! Vēlos sākt ar sajūsmas pilnu apsveikumu šim ziņojumam, jo tas ir svarīgs vairāku iemeslu dēļ.
<P>
Pirmkārt, taisnīguma dēļ: Sievietes un meitenes, kuras veic aptuveni divas trešdaļas darba pasaulē, tajā pašā laikā saņem tikai 5 % no ienākumiem un turklāt nabadzībai noteikti ir sievietes seja
<P>
Otrkārt, cieņas dēļ: Man šķiet, ka obligāti jāaizstāj sievietēm bieži piešķirtais viegli ievainojama upura tēls ar sieviešu kā ļoti diferencētas sociālas grupas tēlu, kuram pieder vērtīgi resursi un spējas un kuram ir savi plāni; tas nozīmē arī apzināties un pilnīgi pieņemt sievietes tiesības pieņemt lēmums, kas saistīti ar viņas seksualitāti un ķermeni.
<P>
Treškārt, patiesa ieguldījuma un konsekvences dēļ: ir nožēlojami, ka dzimumu līdztiesību bieži uztver kā attaisnojumu īpašu priekšlikumu un mērķu neizvirzīšanai, piemēram, valsts stratēģijas dokumentos.
<P>
Visu šo iemeslu dēļ es uzskatu, ka šis ziņojums ir jāvērtē atzinīgi un tam ir jāsaņem absolūtā vairākuma atbalsts.
<SPEAKER ID="048" NAME="Gay Mitchell" AFFILIATION="PPE-DE">
Priekšsēdētāja kungs! Šajā ziņojumā ir runa par dzimumu līdztiesību un sieviešu iespēju palielināšanu jaunattīstības valstīs. Tad kāpēc sociālisti, liberāļi un daži citi šorīt gatavojas balsot pret grozījumu, kura uzdevums ir iegūt informāciju par tādu diskrimināciju pret sievietēm, kura sākas sievietes klēpī?
<P>
Manā, Deva kunga un Belohorská kundzes vārdā iesniegtais grozījums aicina Komisiju lūgt Eiropas Savienības partnerus visā pasaulē - gan valdības, gan NVO - veikt visu abortu pastāvīgu analīzi pa dzimumiem un regulāri ziņot par rezultātiem Parlamentam. Varbūt Hutchinson kungs varētu mums pastāstīt, kas tad ir tik briesmīgs šādas informācijas iegūšanā? Šorīt Parlaments ir iecerējis meklēt citu ceļu, lai izbalsotu šo grozījumu, bet dažās valstīs tas, ka priekšroka tiek dota dēliem, ir novedis pie miljoniem meiteņu iznīcināšanas parentālās dzimuma atlases rezultātā. Meitenes zīdaiņa vecumā mirst arī tīšas nevērības un badā mērdēšanas dēļ. Saskaņā ar UNFPA datiem tikai Āzijā vien ir ,,pazudušas” aptuveni 60 miljoni meiteņu. Dažās valstīs ziņo, ka dzimuma atlase ir vairāk izplatīta pilsētās, kur ir viegli pieejamas un gatavas ļaunprātīgai izmantošanai tādas tehnoloģijas kā aminocentēze un ultraskaņa. Citās valstīs tas vairāk notiek laukos, kur, kā ziņo UNFPA, dēliem tiek dota daudz lielāka priekšroka. Dažās valstīs meitas uzskata par ekonomiskām saistībām, un saskaņā ar UNFPA datiem jaundzimušo dzimumu savstarpējā attiecība, kaut arī tā ir nedaudz augstāka, tādēļ kļūst pamanāmāka. Sieviešu un meiteņu trūkums dažās Āzijas valstīs, iespējams, ir izraisījis sociālas sekas, tostarp arī palielinātu pieprasījumu pēc sieviešu tirdzniecības vai nu laulībai, vai seksuāliem pakalpojumiem, un vispārēji pasliktinājis sieviešu stāvokli. Tie ir nevis mani, bet UNFPA vārdi.
<P>
Kāda ir Parlamenta nostāja? Skatīties uz citu pusi. Visā vēsturē vairākums ir rīkojies nepareizi, piemēram, Austrijā un Vācijā trīsdesmitajos gados. Kā tāda šķietami domājoša organizācija kā Eiropas Parlaments var rīkoties tik netaisnīgi un balsot pret šo grozījumu? Mēs vienkārši meklējam informāciju...
<P>
(Priekšsēdētājs pārtrauca runātāju.)
<SPEAKER ID="049" NAME="Ana Maria Gomes" AFFILIATION="PSE">
Priekšsēdētāja kungs! Es apsveicu kolēģi Uca kundzi ar šo lielisko ziņojumu un atzinīgi vērtēju Komisijas paziņojumā apstiprināto divpusējo pieeju, kas vērsta gan uz dzimumu līdztiesību, gan uz īpašiem pasākumiem sieviešu iespēju palielināšanai. Tomēr man žēl, ka daudzos DCI valstu stratēģijas dokumentos dzimums pieminēts tikai kā pārnozaru jautājums, neprecizējot konkrētus pasākumus, mērķus un finanšu piešķīrumus. Tas nozīmē, ka, neraugoties uz stratēģisko sistēmu, dzimumu līdztiesības pasākumus attīstības sadarbībā turpmākajos gados var samazināt līdz retorikai.
<P>
Dzimumu līdztiesības darbības rādītāji jāvērtē vidusposma un nobeiguma pārskatos. Parlaments pārraudzīs CPS īstenošanu, un mēs ceram, ka Komisija spēs parādīt progresu īpašu, ar dzimumu saistītos rezultātu ziņā.
<P>
Nobeigumā, mani satriec dažas viduslaiku koncepcijas, kuras atspoguļotas šā ziņojuma grozījumos, kurus daži mūsu kolēģi iesniedza attiecībā uz seksuālās un reproduktīvās veselības jautājumiem. Acīmredzot es balsošu pret tiem.
<SPEAKER ID="050" NAME="Alexander Lambsdorff" AFFILIATION="ALDE">
(DE) Priekšsēdētāja kungs! Arī es vēlos apsveikt referenti ar šo lielisko ziņojumu un tāpat arī Komisiju ar tās paziņojumu. Tagad problēma ir būt konsekventiem. Pirms desmit dienām pēc Eiropas Parlamentārā foruma uzaicinājuma es devos uz Ņujorku kopā ar kolēģiem no vairāku valstu parlamentiem, lai apmeklētu Sieviešu statusa komiteju. Interesanti uzzināt, ka valstis, kuras ir mūsu ĀKK partneres, runā vienu Briselē un dažādas galvaspilsētās, un pēc tam kaut ko pavisam citu Ņujorkā, kad jautājums tiek apspriests pasaules līmenī.
<P>
Tādēļ es aicinu komisāru būt konsekventam un norādīt delegācijām, lai arī attiecīgajās galvaspilsētās runā par Ņujorkā ieņemto nostāju, jo Ņujorkā nereti iebilst pret mūsu mērķiem attiecībā uz sieviešu politiku un attīstības politiku.
<P>
Saistībā ar to es ļoti priecājos, ka UNIFEM tagad atver biroju Briselē; tas noteikti šajā jomā izraisīs debates starp Apvienoto Nāciju Organizāciju un Eiropas Savienību.
<P>
Mani īpaši iepriecina ta, ka mazie kredīti ir nosaukti par vienu no sieviešu iespēju palielināšanas un atbrīvošanas līdzekļiem. Ir daži relatīvi neskaidri regulējumi...
<P>
(Priekšsēdētājs pārtrauc runātāju.)
<SPEAKER ID="051" NAME="Satu Hassi" AFFILIATION="Verts/ALE">
(FI) Priekšsēdētāja kungs, dāmas un kungi! Es ļoti pateicos Uca kundzei par lielisko ziņojumu un tajā pašā laikā pievienojos daudzu deputātu paustajam nosodījumam attiecībā uz labējo iesniegtajiem grozījumiem.
<P>
Lai pilnīgi īstenotu sieviešu tiesības arī jaunattīstības valstīs, Eiropas Savienībai ir vajadzīgs sieviešu tiesību sūtnis, kura uzdevums būtu nodrošināt sieviešu tiesību ievērošanu. Šādā veidā būtu iespējams arī efektīvāk tērēt attīstības sadarbības naudu.
<P>
Mēs zinām, ka vislētākais attīstības veicināšanas ceļš ir sieviešu tiesību uzlabošana, palielinot arī viņu tiesības uz izglītību, nodarbinātības iespējas un tā tālāk. Kaut gan cilvēki no pieredzes un daudziem ziņojumiem to zina, laiku pa laikam tas tiek aizmirsts pat tad, kad viņi lemj par to, kā tērēt ES naudu sadarbībai attīstības jomā. Tādēļ mums ir vajadzīgs sieviešu tiesību sūtnis, un tādēļ es ceru, ka katrs klātesošais izrādīs atbalstu 20. grozījumam.
<SPEAKER ID="052" NAME="Nirj Deva" AFFILIATION="PPE-DE">
Priekšsēdētāja kungs! Kaut gan šajā ziņojumā ir daudz laba, tajā ir lietas, kurām es absolūti nepiekrītu, kā to jau izdarīja mani kolēģi Kaczmarek kungs un Mitchell kungs.
<P>
Es sākšu ar jautājumu jums, priekšsēdētāja kungs. Kurš ir teicis: ,,Prenatālās dzimumu atlases rezultātā neskaitāmām sievietēm ir atņemtas pat tiesības dzīvot”? Šā ziņojuma referente varētu justies pārsteigta, uzzinot, ka to teica Ban Ki-moon runā, ar kuru viņš vērsās pie Apvienoto Nāciju Organizācijas Sieviešu statusa komitejas Ņujorkā.
<P>
Turklāt saskaņā ar ANO Iedzīvotāju fonda (UNFPA) pagājušā gada ziņojumu par pasaules iedzīvotāju stāvokli pasaulē ir 60 miljonu sieviešu deficīts - tas ir visas Apvienotās Karalistes iedzīvotāju skaits! Šīs trūkstošās sievietes ir atlasītas pirms dzimšanas, ir izdarīti aborti, viņas ir noslepkavotas, un tas notiek kontinentā, kurā es esmu dzimusi; es zinu, par ko runāju. Kā Eiropas Parlamenta ziņojums par dzimumu līdztiesību var klusēt par tīšu likvidēšanu tikai dzimuma dēļ? Kur tad ir līdztiesība?
<P>
Es šā ziņojuma iesniedzu grozījumu, pieprasot visu pasaulē veikto abortu analīzi pa dzimumiem, un uzminiet, kas notika? Sociālisti nobalsoja pret to! Kāpēc? Vai mums nav tiesību zināt, cik sieviešu tiek nogalinātas abortos pirms dzimšanas? Šodien vēlāk mēs uzzināsim, kā viņi balsos par 11. grozījumu.
<P>
Es nezinu, kāpēc referente uzstāja, lai tiktu izniekota šīs vērtīgā iespēja likvidēt vissvarīgāko cēloni netaisnībai pret sievietēm mūsdienu pasaulē - viņu pamattiesībām uz dzīvību - un tā vietā uzstāj, lai viņu iemūžina kā cīnītāju par tā dēvētajām seksuālajām tiesībām...
<P>
(Priekšsēdētājs pārtrauca runātāju.)
<SPEAKER ID="053" NAME="Lidia Joanna Geringer de Oedenberg" AFFILIATION="PSE">
(PL) Priekšsēdētāja kungs! Statistika liecina, ka vienlīdzīgu tiesību politika paātrina Tūkstošgades mērķu sasniegšanu - izskaust nabadzību un labot demogrāfiskos, sociālos un ekonomiskos rādītājus. Tomēr dzimumu jautājumus joprojām uzskata par otršķirīgiem.
<P>
Daudzās valstīs sievietēm joprojām nav piekļuves veselības pamatpakalpojumiem, izglītībai un līdzdalībai lēmumu pieņemšanas procesos. Divas trešdaļas no visiem pasaules analfabētiem ir sievietes. Meitenēm jaunattīstības valstīs ir par 11 % mazāka iespējamība apmeklēt sākumskolu nekā zēniem. Statistika liecina arī par traģisko situāciju veselībā. Piemēram, Āfrikas valstīs, kas atrodas uz dienvidiem no Sahāras, 60 % no HIV vīrusa inficētajiem ir sievietes, un meitenes ir 75 % no konstatētajiem jauniem AIDS gadījumiem jaunu cilvēku vidū.
<P>
Komisijas paziņojums ir svarīgs solis virzībā uz dzimumu jautājumu iekļaušanu ES sadarbības programmās ar partnervalstīm kā galvenais instruments nabadzības izskaušanai un cilvēktiesību atbalstam, kurās iekļauta arī pret sievietēm vērstas vardarbības apkarošana. Es apsveicu referenti ar labi sagatavotu ziņojumu un nobeigumā...
<P>
(Priekšsēdētājs pārtrauca runātāju)
<SPEAKER ID="054" NAME="Roberta Alma Anastase" AFFILIATION="PPE-DE">
(RO) Šodien mēs apspriežam vēl vienu ziņojumu, kurā analizēta sieviešu situācija; šonedēļ tas ir jau otrais ziņojums, bet šoreiz no vienlīdzīgu iespēju viedokļa attiecībā uz Kopienas attīstību.
<P>
Tas ir ziņojums, kas izraisīja diskusijas un strīdus, atšķirīgas pieejas un konteksta analīzes. Tomēr ir svarīgi, lai mēs apspriestu šādus jautājumus; vēl svarīgāka ir kontekstuāli priekšlikumu un taustāmu rezultātu esība.
<P>
Mēs daudz runājam par izglītību un tās izcilo nozīmi attieksmes maiņā, izturēšanās noteikšanā, tādu grupu integrācijā, kurām ir liels atstumtības risks, un kopienu attīstībā. Tomēr man šķiet, ka ir pēdējais laiks, lai mums būtu pastāvīga Eiropas politika izglītības jomā ar skaidriem pasākumiem, kuri ir jāpārrauga. Ir skaidrs, ka dzimumu jautājumi ir jāiekļauj izglītības programmās.
<P>
Ir svarīgi, lai Eiropas Savienība iekļaut šo tematu sarunās par cilvēktiesību aizsardzību ar trešām valstīm. 2008. gads, kultūras dialoga gads, ir jāizmanto, lai veicinātu apmaiņu starp universitātēm un Eiropas un jaunattīstības valstu sieviešu pieredzes apmaiņu ar mērķi noteikt sievietes nozīmi visā pasaulē. No šā viedokļa atbalstam jaunajai paaudzei, arī jaunām meitenēm, ir jābūt attīstības sadarbības prioritātei.
<P>
Paticos jums un ceru, ka šā ļoti nozīmīgā ziņojuma galīgā redakcija atspoguļos visus Eiropas Parlamentā esošos viedokļus un mums būs līdzsvarota pieeja šim jautājumam.
<SPEAKER ID="055" NAME="Thijs Berman" AFFILIATION="PSE">
(NL) Sieviešu tiesības izvēlēties ir vienkāršas cilvēktiesības. Tās palīdz uzlabot ekonomikas izaugsmi un sociālo aizsardzību. Sieviešu mirstība jaunattīstības valstīs joprojām ir traģiska un nepieļaujami augsta. Tā rezultātā tiek izjauktas ģimenes. Tas ir tieši saistīts ar bērnu darbu. Ieguldījumi vienlīdzīgās iespējās un brīvībā nozīmē ieguldījumus nākotnē, Eiropā un jaunattīstības pasaulē.
<P>
Kopā ar savu grupu es uzskatu par šokējošu to, ka šajā Parlamentā ir iesniegti tik daudzi galēji konservatīvi, sieviešu tiesības ierobežojoši grozījumi Uca kundzes lieliskajam un visaptverošajam ziņojumam. Tajos faktiski nav runas par grūtniecības izvēli, tā ir tīra liekulība. Tajos ir izskaustas visas atsauces pat uz vismērenākajiem ANO tekstiem par sieviešu tiesībām. Taču seksuālā brīvība un reproduktīvās tiesības garantē izvēles brīvību katrai sievietei. Pat Vatikāns kādu dienu atzīs šo brīvību. Taču sievietes nevar atļauties gaidīt; pasaule nevar atļauties gaidīt.
<SPEAKER ID="056" NAME="Ioannis Varvitsiotis" AFFILIATION="PPE-DE">
- (EL) Priekšsēdētāja kungs, es patiesi ticu, ka piekļuve informācijai un pakalpojumiem, kas saistīti ar seksuālo un reproduktīvo veselību, jebkurā gadījumā aizsargā sievietes no AIDS. Tādēļ es kategoriski iebilstu pret mūsu atteikumu to atļaut, pamatojoties uz to, ka šeit slēptais dienaskārtības jautājums ir aborti. Es iebilstu arī pret to, ka šī paša iemesla dēļ mēs svītrojam Kioto protokolu no labi zināmā Maputo protokola teksta par sieviešu tiesībām Āfrikā.
<P>
Protams, aborti ir principa jautājums, un katrs no mums ieņems savai pārliecībai atbilstīgu nostāju. Es cienu citu cilvēku pārliecību, taču es lūdzu viņus cienīt arī manējo. Tādēļ mums jāievēro gan sieviešu tiesības, gan katras sievietes tiesības izvēlēties, vai izdarīt abortu vai nē, neatkarīgi no tā, vai tas ir ekonomisku, sociālu, ģimenes vai pat veselības apsvērumu dēļ. Tādēļ es balsošu par šo ziņojumu.
<SPEAKER ID="057" NAME="Rovana Plumb" AFFILIATION="PSE">
(RO) Šajā ziņojumā ir daudz labu aspektu, un es to atbalstīšu, bet es balsošu pret labā spārna iesniegtajiem absurdajiem grozījumiem par reproduktīvajām tiesībām.
<P>
Vēlos teikt, ka ir pilnīgi skaidrs, ka ilgtspējīgu attīstību nevar panākt, nepārskatot sieviešu nozīmi ekonomikā, sabiedrībā, politikā, vides aizsardzībā un ģimenē. Šodien mēs noteicām un apspriedām, ka izglītība ir svarīgākā attīstības joma. Ņemot vērā to, ka vienlīdzība galvenokārt ir stereotipu un izglītības jautājums, es ierosinu Komisijai atbalstīt dalībvalstis, iekļaujot dzimumu līdztiesības jautājumus skolu mācību programmās.
<P>
Tagad mums ir vajadzīga konkrēta un stingra rīcība, piemēram, budžeta līdzekļu palielināšana, lai uzlabotu ģimenes ekonomiskos un sociālos apstākļus, un es esmu pārliecināta, ka mums ir politiskā griba, lai šos mērķus sasniegtu.
<SPEAKER ID="058" NAME="Zita Pleštinská" AFFILIATION="PPE-DE">
(SK) Tā kā 70 % no 1.3 miljoniem cilvēku, kuri dzīvo pilnīgā nabadzībā, ir sievietes, attīstības palīdzība jāvērš galvenokārt uz sievietēm.
<P>
Es piekrītu visiem Uca kundzes ziņojuma punktiem, kur noteikts, ka izglītībai ir galvenā nozīme sieviešu iespēju palielināšanā. Es piekrītu, ka finansiāls un tehnisks atbalsts ir jāsniedz tām sieviešu organizācijām, kuras aktīvi darbojas izglītības jomā un māca sievietēm, kā gūt panākumus. Es atbalstu mazos kredītus kā instrumentu Tūkstošgades mērķu sasniegšanai.
<P>
Taču es nepiekrītu ziņojumā paustajai referentes nostājai reproduktīvās veselības jautājumos. Ja mēs gribam dot sievietēm tiesības pieņemt lēmumus attiecībā uz viņu ķermeņiem, kādēļ mēs nepiešķiram tādu pašu iespēju lemt par dzīvi un nāvi viņu nedzimušajiem bērniem? Es atbalstu grozījumus, kurus attiecībā uz to iesniedza kolēģi no PPE-DE un UEN politiskajām grupām, un es pateicos kolēģiem par viņu drosmi iekļaut šos grozījumus. Es nebalsošu par šo ziņojumu, ja šos grozījumus nepieņems.
<SPEAKER ID="059" NAME="Karin Scheele" AFFILIATION="PSE">
(DE) Priekšsēdētāja kungs! Es apsveicu Komisiju un referenti. Man žēl, ka šīs debates ir tik ļoti koncentrētas uz seksuālajām un reproduktīvajām tiesībām, jo šajā sakarā ir daudzas citas svarīgas problēmas.
<P>
Šķiet, ka ANO un daudzi konservatīvie rīkojas tā, it kā viņi domātu, ka seksuālās un reproduktīvās tiesības attiecas tikai uz abortiem. Tādā gadījumā es viņiem ieteiktu pārbaudīt un uzmanīgāk pavērot faktus: nostāšanās pret kontracepciju, pret informāciju, pret sieviešu piekļuvi šiem pakalpojumiem tikai palielinās abortu skaita pieaugumu. Es uzskatu, ka ir vairāk nekā ciniski, ka šie paši cilvēki nostājas pret un izliekas, ka viņiem ir monopols uz ētiku un morāli.
<P>
Ņemot vērā statistiku, kuru mēs katru gadu dzirdam no Apvienoto Nāciju Organizācijas un Pasaules iedzīvotāju pārraudzības ziņojuma, ir neētiski un amorāli šeit izteikties pret seksuālajām un reproduktīvajām tiesībām.
<P>
(Aplausi)
<SPEAKER ID="060" NAME="Avril Doyle" AFFILIATION="PPE-DE">
Priekšsēdētāja kungs, mēs apspriežam dzimumu līdztiesību, sieviešu iespēju palielināšanu un sadarbību attīstības jomā. Mani arvien vairāk apbēdina tas, ka katru reizi, kad mēs debatējam par šiem jautājumiem, mēs nolaižamies līdz ļoti neiecietīgām runām par sieviešu tiesībām uz seksuālo veselību un reproduktīvajām tiesībām. Tā ir traģēdija. Tā ir viena no Parlamenta traģēdijām, ka mēs nevaram saskatīt plašāku ainu par izglītības un mazo kredītu svarīgumu.
<P>
Es neatbalstīšu lielāko daļu no grozījumiem, kurus iesniedza daži no maniem kolēģiem. Ne tādēļ, ka man tas nerūp, ne tādēļ, ka man nerūp dzimumu atlases koeficients, likvidējot sieviešu dzimuma embrijus Ķīnā un kaut kur citur. Bez šaubām, mēs visi esam noraizējušies par tur notiekošo. Tas ir tieši tādēļ, ka es neesmu pārliecināta, ka šo grozījumu iesniegšanas motīvi ir tieši tas, par ko faktiski runā šie grozījumi.
<P>
Ja mūsu kolēģi iestātos pret abortiem, es cienītu viņus, ja viņi iesniegtu pret abortiem vērstu rezolūciju, jo, manuprāt, vīriešu dzimuma embriju atlase pēc dzimuma viņus uztrauc tikpat daudz kā sieviešu dzimuma embriju...
<P>
(Priekšsēdētājs pārtrauc runātāju.)
<SPEAKER ID="061" NAME="Marusya Ivanova Lyubcheva" AFFILIATION="PSE">
(BG) Vēlos uzslavēt referenti par visaptverošo ziņojumu par dzimumu jautājumiem un Komisiju par tās paziņojumu. Tomēr dokuments ir tik spēcīgs, cik spēcīga ir tā īstenošana. Tādēļ mums ir jāpieliek pūles, lai tas notiktu.
<P>
Tūkstošgades attīstības mērķus var sasniegt, līdzsvarojot visas politikas jomas - ģimeni, skolu, universitāti, veselības aprūpi, ekonomiku - kurās sievietes var ieņemt galveno vietu. Sadarbības programmās mums ir jāuzsver sieviešu tiesības būt veselām, arī reproduktīvi veselām.
<P>
Mums jādomā arī par sieviešu ekonomisko neatkarību, kas ir uzņēmējdarbības attīstības priekšnoteikums, un par visa sieviešu potenciāla pilnveidotu izmantošanu. Īpaši svarīgi ir runāt par kopējo atbildību visos līmeņos - gan valsts, gan starptautiskā līmenī - par sieviešu un vīriešu kopēju atbildību. Tas attiecas uz visām dzīves norisēm un uz visām ekonomikas nozarēm.
<SPEAKER ID="062" NAME="Piia-Noora Kauppi" AFFILIATION="PPE-DE">
(FI) Priekšsēdētāja kungs! Pirms šī ziņojuma gada sākumā notika ļoti karstas debates komitejā, un šķiet, ka debates turpinās šajā plenārsēdē.
<P>
Es uzskatu, ka veselības aprūpes pakalpojumi sievietēm kopumā ir ļoti svarīga cilvēktiesību daļa. Tie noteikti attiecas arī uz pakalpojumiem, kas saistīti ar reproduktīvo un seksuālo veselību.
<P>
Tā nav tikai jaunattīstības valstu problēma: saskaņā ar vakar dzirdēto informāciju par Amerikas Savienotajām Valstīm 40 % pusaudžu meiteņu ir seksuāli transmisīvās slimības. Pat rietumu pasaulē nepietiek tikai ar izglītību un atbildību.
<P>
Situācija jaunattīstības valstīs ir daudz sliktāka. Palielinās HIV izplatība sieviešu vidū un seksuālā vardarbība pret sievietēm. Seksuālo un reproduktīvo veselības aprūpes pakalpojumu sniegšana nenozīmē arī abortus; tā nozīmē, ka sievietes zina, kādas izvēles iespējas viņām ir un kādas ir viņu tiesības izdarīt izvēli.
<SPEAKER ID="063" NAME="Mairead McGuinness" AFFILIATION="PPE-DE">
Priekšsēdētāja kungs, paldies, ka atļāvāt man izteikties par šo jautājumu, jo debašu karstumā, man šķiet, es vēlos novirzīt jautājumus praktiskākā politiskā līmenī. Realitāte ir parādīta paskaidrojumā, piemēram, Āfrikā sievietes ir 52 % no iedzīvotājiem, bet viņas veic 75 % darba lauksaimniecībā un saražo gandrīz 80 % pārtikas. Man šķiet, ka sieviešu nozīme pārtikas ražošanā nereti tiek ignorēta.
<P>
Tomēr es iebilstu pret vēsturisko un novecojušo paskaidrojuma daļu ir attiecībā uz komentāru par kopējo lauksaimniecības politiku, kuram es nekādā gadījumā nepiekrītu. Eiropa ir jaunattīstības valstu ražojumu lielākā importētāja. Mums ir nolīgums ,,Viss, izņemot ieročus”, un drīz mums, iespējams, būs pasaules tirdzniecības nolīgums. Tomēr es domāju, ka mums, kā saka Pasaules Banka, atkal jāiegulda lauksaimniecībā un pārtikas ražošanā, un mums tas jādara ar sieviešu palīdzību.
<SPEAKER ID="064" NAME="Louis Michel">
Komisijas loceklis. - (FR) Priekšsēdētāja kungs! Es runāšu ļoti īsi, jo man šķiet, ka nav laika garām runām.
<P>
Es vēlētos tikai atbildēt uz Gomes kundzes jautājumu. Kādēļ valsts stratēģijas dokumentos ir iekļauts tik maz īpašu pasākumu dzimumu līdztiesības jautājumā? Atbilde ir vienkārša: Valsts stratēģijas izstrādā un par tām lemj pašas partnervalstis, jo tām ir jāizvēlas divas nozares, uz kurām koncentrēties, un mēs nepavēlam, kuras nozares tām ir jāizvēlas. Taču es vēlētos uzsvērt, ka mēs uzstājam, lai dzimumu jautājumi tiktu ņemti vērā visā projektu gaitā.
<P>
Lambsdorff kungs, es saprotu, kāpēc jums šķiet grūti pieņemt vienotības trūkumu Eiropas Savienības nostājā Ņujorkā, bet man šķiet, ka jums ar šo jautājumu jāvēršas pie Padomes nevis pie Komisijas, jo Komisija to labot nevar. Protams, es noteikti noodošu tālāk jūsu vēlmi pēc vienotākas nostājas.
<P>
Ļoti īsi - un daži no jums var uzskatīt manus vārdus par provokatīviem - es vēlos izteikt jums pats savu pārliecību: es pilnīgi piekrītu tiem, kuri uzskata, ka reproduktīvā veselība ir sieviešu līdztiesības priekšnoteikums. Personīgi es nesaprotu, kā mēs varam ķerties pie šīs tēmas un risināt šo jautājumu, nevienojoties par šo priekšnoteikumu tāpat, kā mēs vienojamies par piekļuvi skolai, darbam un mazajiem kredītiem. Visas šīs lietas, bez šaubām, ir svarīgas pašas par sevi, bet nobeigumā lieta nonāk līdz tādu apstākļu radīšanai, kad sievietes var brīvi izvēlēties. Tas ir dzimumu līdztiesības pamatprincips, un to nevar noliegt!
<P>
(Aplausi)
<P>
Vēlos arī aicināt ikvienu, kuram būtu kādas šaubas par sieviešu apstākļu cilvēcīgo traģēdiju dažās jaunattīstības valstīs, iet un pašiem paskatīties, un noklausīties stāstus, kurus dažas sievietes var pastāstīt par pašu pārciestajām mokām. Tas ir viss, ko es vēlējos pateikt, nav daudz, ko piebilst. Vēlreiz paldies par debašu augsto kvalitāti.
<SPEAKER ID="065" NAME="Feleknas Uca">
referente. - (DE) Priekšsēdētāja kungs, dāmas un kungi! Esmu ļoti pateicīga visiem runātājiem par interesantajiem viedokļiem. Īpašs paldies Creţu kundzei, kura veidoja atzinuma projektu Sieviešu tiesību un dzimumu līdztiesības komitejas vārdā. Viņas skaidrā analīze un priekšlikumi par lielāku vienotību bagātināja ziņojumu daudzās svarīgās jomās. Laika trūkuma dēļ es diemžēl nevaru apspriest visu viņas ieguldījumu, un es ceru, ka viņa neuztvers to kā necieņas zīmi.
<P>
Liels paldies van Lancker kundzei, Berman kungam, Lambsdorff kungam, Hutchinson kungam, Scheele kundzei, Doyle kundzei, Weber kundzei, Varvitsiotis kungam, Hassi kundzei un Gomes kundzei. Viņiem ir pilnīga taisnība, sakot, ka reproduktīvā veselība jaunattīstības valstīs ir absolūta prioritāte un ka ir svarīgi par to cīnīties drosmīgi un konsekventi. Es kategoriski nepiekrītu Krupa kundzes viedoklim, ka ieviešu seksuālā brīvība provocē vardarbību. Tā ir šokējoša un diskriminējoša loģika!
<P>
(Aplausi)
<P>
Deva kungam saku, ka neko citu no viņa arī negaidīju. Lūdzu, atvainojiet mani par šo piezīmi! Mani mīļie Luisa Morgantini un Romeva i Rueda kungs kā vienmēr atrada spēcīgus vārdus, lai pateiktu, ka sievietes negrib instrukcijas, viņas vienkārši grib to, kas viņām pienākas kā pusei no cilvēces.
<P>
Liels paldies visiem, kuri atbalsta manu ziņojumu. Priecājos, ka arī NVO, kuras darbojas attīstības un sieviešu tiesību jomā, ir novērtējušas ziņojumu ļoti pozitīvi. Esmu ļoti pateicīga visiem par saņemto sadarbību un atbalstu.
<P>
(Aplausi)
<SPEAKER ID="066" NAME="Priekšsēdētājs">
Debates ir slēgtas.
<P>
Tagad pārejam pie balsošanas.
<P>
Rakstiski paziņojumi (Reglamenta 142. pants)
<SPEAKER ID="067" NAME="Genowefa Grabowska  " AFFILIATION="PSE">
rakstiski. - (PL) Vienlīdzīgas iespējas sievietēm un vīriešiem un vienlīdzīga piekļuve līdzekļiem un līdzdalībai sabiedriskajā dzīvē ir ārkārtīgi svarīgas ne tikai ārpus ES saistībā ar ilgtspējīgu attīstību; tās ir ārkārtīgi svarīgas arī daudzām sievietēm pašā Eiropas Savienībā. Minēšu vienu piemēru: Polijā, manā reģionā Silēzijā, sievietes, kuras diendienā darbojas sieviešu un vīriešu līdztiesības dēļ, ir noraizējušās, ka dzimumu līdztiesība, tas ir, dzimumu politika nav pienācīgi iekļauta reģionālajā, politiskajā un kultūras darbībā.
<P>
Sieviešu sanāksme, kas notika 2007. gada 8. martā Katovicē, norādīja, ka ,,vietējās varas iestādes vai plašsaziņas līdzekļi ne publiski, ne privāti nepropagandē dzimumu politiku, neraugoties uz to, ka Polija pievienojās ES gandrīz pirms četriem gadiem”. Sievietes piebilda, ka Silēzijas varas iestādes acīmredzot nepārliecina lozungs ,,Demokrātija bez sievietēm ir tikai puse no demokrātijas”.
<P>
Pēc nesenajām vēlēšanām Silēzijas politikā ir par trešdaļu mazāk sieviešu. Tad kā mēs varam runāt par sieviešu līdztiesību? Tādēļ Silēzijas sievietes pieprasa, lai vietējās varas iestādes nodrošina viņām vienlīdzīgu līdzdalību vietējā pārvaldē un lēmumu pieņemšanas procesā, piekļuvi reklāmai un uzņēmējdarbības veikšanai, vienlīdzīgas iespējas attiecībā uz nodarbinātību, darba apstākļiem un samaksu, un brīvību no vardarbības.
