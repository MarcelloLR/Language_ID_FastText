<CHAPTER ID="005">
Spānijas prezidentūras darbības programmas izklāsts (debašu turpināšana)
<SPEAKER ID="060" NAME="Priekšsēdētājs">
Dāmas un kungi, turpināsim ar debatēm par Spānijas prezidentūras darbības programmas izklāstu.
<SPEAKER ID="061" NAME="Carlo Casini" AFFILIATION="PPE">
(IT) Priekšsēdētāja kungs, dāmas un kungi, kā šī Parlamenta Konstitucionālo jautājumu komitejas priekšsēdētājs esmu gandarīts, ka, pēc Spānijas prezidentūras domām, Līgumā par Eiropas Savienības darbību paredzēto strukturālo reformu īstenošana ir būtiska, it sevišķi attiecībā uz Eiropas Ārējās darbības dienestu, pilsoņu iniciatīvu un uz Eiropas Savienības atbilstību Eiropas Cilvēktiesību aizsardzības konvencijai, kam mana komiteja jau ir iecēlusi referentu no Spānijas - Jáuregui Atondo, kuru jūs jau pazīstat.
<P>
Tomēr Spānijas avīzē El País pagājušajā svētdienā publicētā intervijā jūs, Zapatero kungs, izteicāt vēlmi, lai likuma par reliģijas brīvību rezultātā Spānijā tiktu veikti pasākumi ar mērķi normalizēt situāciju visās valsts iestādēs.
<P>
Tādējādi es šajā saistībā vēlos ierosināt, lai mēs īsumā atceramies to, ka Eiropas struktūras ir mērķa sasniegšanas veids un Eiropas Savienības mērķis ir apstiprināts Lisabonas līguma 2. pantā: cieņas, vienlīdzības, brīvības un solidaritātes veicināšana. Tādēļ man jāpauž bažas par to, kur virzās šīs debates par vērtībām.
<P>
Kultūru vienotība ir pārāka par ekonomisko vienotību. Eiropas gars ir spēcīgāks par valstu - atvainojiet, tiesu - struktūru. Eiropas gars sakņojas instinktā, kas jūt patiesību un skaistumu, kas piemīt senajai Grieķijai un tiesiskuma kultam Romā, un, pamatojoties uz šo ārkārtīgi vērtīgo mantojumu, tieši kristietība ir pievienojusi vērtību cilvēkiem, kuri vienmēr ir vienlīdzīgi, ņemot vērā dabiskas nāves jēdzienu.
<P>
Šodien Kristus krusta vārdā mēs prasām doties uz Haiti, būt tur, jo visi cilvēki, it sevišķi nabadzīgākie, ir šī notikuma centrā.
<P>
Tādēļ jums jautāju: ko nozīmē "normalizēšana” attiecībā uz reliģijas brīvību? Vai tas varbūt nozīmē liegt visiem pilsoņiem publiski paust savu reliģiju? Vai tas nozīmē aizmirst mūsu valstu saknes, tostarp kristietības saknes?
<SPEAKER ID="062" NAME="Kader Arif" AFFILIATION="S&amp;D">
(FR) Priekšsēdētāja kungs, Zapatero kungs, Buzek kungs, dāmas un kungi, šajos krīzes apstākļos tirdzniecības politika ieņem vēl svarīgāku vietu publiskajās debatēs, jo eiropieši aizvien biežāk saprot, ka Eiropas Savienības līmenī ieviestā tirdzniecības stratēģija tieši ietekmē izaugsmi un nodarbinātību.
<P>
Pieaugošas starptautiskās konkurences apstākļos traukšanās pēc samazinātām izmaksām ir novedusi pie pārāk daudz zudušām darba vietām vai darba vietu pārvietošanas. Ņemot vērā šo situāciju, mūsu grupa uzskata, ka tirdzniecībai jābūt instrumentam, lai sasniegtu tādus mērķus kā darba vietu radīšana, nevienlīdzības samazināšana un ilgtspējīga attīstība. Uzklausīšanas laikā tirdzniecības komisārs K. De Gucht šķietami piekrita, ka tirdzniecība nevar būt pašmērķis.
<P>
Tādēļ es vēlos zināt, vai jūsu prezidentūras laikā jūs atbalstīsit Eiropas tirdzniecības politikas reformu, lai nodrošinātu, ka tā rada vairāk darba vietu un ir ciešāk saistīta ar patiesu rūpniecības politiku. Vai jūs arī rīkosities, lai atbalstītu godīgu tirdzniecību pasaules līmenī? Godīgu tirdzniecību, kas var sekmēt attīstību, pienācīgu darbu un cilvēktiesību ievērošanu? Citiem vārdiem sakot, vai ieviesīsit saistošus sociālos un vides standartus mūsu nolīgumos?
<SPEAKER ID="063" NAME="Luis de Grandes Pascual" AFFILIATION="PPE">
(ES) Zapatero kungs, man kā spānim ir gods jūs šeit sveikt, kad jūs pārņemat Eiropas Savienības prezidentūras priekšsēdētāja amatu. Šis ir daudzu cerību un grūtību laiks, un mēs, protams, nedrīkstam neattaisnot šīs cerības. Ir svarīgi, lai mūsu pilsoņi redz, ka mūsu atjaunotās iestādes spēj nodrošināt risinājumus reālām problēmām.
<P>
Jūs zināt, ka mēs piekrītam jūsu ierosinātajai programmai. Jūs zināt, ka Spānijas Partido Popular šis ir valstisks jautājums un ka mēs jūs atbalstīsim visā, ko uzskatīsim par kopīgām Eiropas interesēm un par nozīmīgu Spānijai. Tā ir mērķtiecīga programma, kas, cerams, ir arī saturīga.
<P>
Es ceru, ka šajā Spānijas prezidentūras albumā, kas noteikti būs krāsains un dažāds, cilvēki varēs ieraudzīt katru notikumu kā pavērsiena punktu attiecībā uz ļoti reālām problēmām, kas viņus skar.
<P>
Tautsaimniecības skar krīze, un bezdarbs šķiet kā apokalipses piektais zirgs. Jums pietika godīguma atzīt, ka Spānijā bezdarba līmenis ir 20 %, bet tas jūs neierobežo. Manuprāt, tas mums visiem uzliek pienākumu rast risinājumu problēmai, kas mums kopīgi jārisina. Tā ir reāla problēma.
<P>
Man pieejamais laiks neļauj man daudz pateikt, premjerministr. Tomēr es vēlos sacīt, ka Spānija saskarsies ar daudzām problēmām, ka esmu pārliecināts par Spānijas kā nācijas spēju un ka vēlos ticēt un esmu drošs, ka jūs risināsiet šīs problēmas. Šajā laikā Eiropā mēs nedrīkstam neattaisnot šīs cerības.
<P>
Taču globalizētā pasaule, uz ko jūs attiecīgi atsaucāties, nozīmē, ka rodas jauni varas centri un ka Eiropas Savienībai ir jānodrošina aktīvāka un saskaņotāka nozīme tās vērtību un interešu aizsardzībai. Pretējā gadījumā varam kļūt neievēroti.
<P>
Visbeidzot, premjerministr, mēs, spāņi, nepieņemsim, ka mums liedz iespēju iesniegt priekšlikumus. Mums ir šādas tiesības. Mums arī jābūt pazemībai pieņemt padomu, ko Dons Kihots deva Sančo Pansam, kad ieteica pazemību savā fantāzijā par Baratarijas salas valdīšanu.
<P>
(Priekšsēdētājs pārtrauca runātāju)
<SPEAKER ID="064" NAME="Glenis Willmott" AFFILIATION="S&amp;D">
Priekšsēdētāja kungs, es atzinīgi vērtēju premjerministra ļoti pozitīvo un mērķtiecīgo Spānijas prezidentūras programmu. Viņa paustais uzsvars uz darba vietām un izaugsmi ir būtisks mums visiem, izkļūstot no finansiālās lejupslīdes, un es ar nepacietību gaidu sadarbību ar sociālistu valdību.
<P>
Nākamie seši mēneši ir izšķiroši ES ekonomikas un vides nākotnei, un mēs gaidām februāra Padomi, lai redzētu mērķtiecīgu vadību finanšu nozares reformās.
<P>
Pēc nesekmīgajām klimata pārmaiņu sarunām Kopenhāgenā es ļoti vēlos dzirdēt, kā prezidentūra sadarbosies ar Komisiju, lai ierosinātu kopīgu ES mērķi emisiju samazināšanai kā 31. janvāra mērķi. Tas jau tika minēts, bet, visbeidzot, es mudinu, lai prezidentūras laikā jūs, premjerministr, izmantojat izdevību atrisināt zemes piesavināšanās un citas problēmas, kas desmitiem tūkstošu likumam pakļāvīgu īpašnieku Spānijas dienvidos rada rūpes un sirdssāpes. Mums patiesi ir jārīkojas tūlīt.
<P>
Zapatero kungs, prieks jūs šeit redzēt, un es jums vēlu ļoti sekmīgu pilnvaru termiņu.
<SPEAKER ID="065" NAME="Tunne Kelam" AFFILIATION="PPE">
Priekšsēdētāja kungs, Spānijas prezidentūru vērtēs, pamatojoties uz to, kā tā iestāžu kontekstā īstenos Lisabonas līgumu. Premjerministr, es vēlu jums panākumus.
<P>
Lai sekmētu ekonomikas atveseļošanos un jaunu darba vietu radīšanu, jūsu uzdevums ir pabeigt ES iekšējā tirgus izveidi, tostarp pakalpojumu tirgu atvēršanu jomās, kam joprojām piemēro izņēmuma statusu. Kamēr tas nav sasniegts, jebkuras ES stratēģijas sekmēm būs ierobežota ietekme.
<P>
Es atbalstu jūsu apņemšanos izveidot kopīgu enerģētikas tirgu, savstarpēji savienojot Eiropas energosistēmas. Es vēlētos, lai jūs šajā saistībā izmantojat Parlamenta nostāju par ārējo energoapgādes drošību un solidaritāti, kas tika pieņemta 2007. gadā un gaida īstenošanu.
<P>
Stratēģija "Eiropa 2020” nozīmē informācijas un komunikāciju tehnoloģiju ieviešanu ikdienas praksē un to dalībvalstu labāko prakšu izmantošanu, kas šajā jomā jau guvušas panākumus. Es ceru, ka jūsu prezidentūra varēs izlemt par IT sistēmu administrēšanas centrālās aģentūras izveidi, kas Eiropai nepārprotami ir nepieciešama. Mums arī steidzami ir jāizstrādā uzticama Eiropas kiberaizsardzības drošības stratēģija.
<P>
Es ceru, ka ES arī īstenos aktīvāku nozīmi Dienvidkaukāza situācijas stabilizēšanā saistībā ar jauno Austrumu partnerības stratēģiju.
<P>
Visbeidzot, bet ne mazāk svarīgi, es ierosinu, lai jūs nepārtrauktu atbalstīt ES kopīgo nostāju par Kubu, līdz tiek apstiprinātas reālas izmaiņas. Diemžēl šī režīma atteikšanās ļaut sociālistiskajam kolēģim iebraukt Kubā, jo viņš vēlējās tikties ar opozīciju, neliecina par reālām izmaiņām.
<SPEAKER ID="066" NAME="Catherine Trautmann" AFFILIATION="S&amp;D">
(FR) Priekšsēdētāja kungs, Barroso kungs, Zapatero kungs, vispirms paldies jums, Zapatero kungs, par mērķtiecības, politiskās perspektīvas un enerģētikas jautājumu atjaunošanu laikā, kad Eiropas Savienībai ir jāizkļūst no krīzes, un pēc neveiksmes Kopenhāgenā.
<P>
Es ceru, ka Komisija un prezidentūra nodrošinās, ka spējam radīt vairāk un kvalitatīvākas darba vietas, ka varēsim cīnīties pret sociālo atstumtību un sekmēt ilgtspējīgu attīstību, kas ir stratēģijas "Eiropa 2020” centrālie aspekti. Tas jo īpaši ir tiesa saistībā ar lauksaimniecības budžetu, kā arī zivsaimniecības budžetu. Jūs esat paudis savu apņemšanos šajā jomā.
<P>
Zapatero kungs, mēs paļaujamies, ka jūs nodrošināsiet resursus šai politikai, lai augsnes atsārņošanu saistītu ar pārtikas nekaitīgumu, lai izveidotu apstākļus ekoloģiskām darba vietām un lai aizsargātu zivju resursus, kā arī lai nodrošinātu pārtikas nekaitīgumu un noteiktu godīgākus tirdzniecības nosacījumus valstīm dienvidos.
<P>
Mums nepieciešams mērķtiecīgs lauksaimniecības budžets, un es arī vēlos jums lūgt šim budžetam piesaistīt zivsaimniecības budžetu. Šajās jomās mūsu darbus, bet arī mūsu politiku, vērtēs, pamatojoties uz sasniegtajiem rezultātiem.
<SPEAKER ID="067" NAME="Jan Olbrycht" AFFILIATION="PPE">
(PL) Priekšsēdētāja kungs, Zapatero kungs, starp daudzajiem jautājumiem, ko premjerministrs šodien vispārīgi un neiedziļinoties apsprieda, ir daudzi, kam nepieciešama sīkāka apspriešana un konkrētu priekšlikumu iesniegšana.
<P>
Šie jautājumi iedalāmi divās kategorijās - tie, kas, objektīvi runājot, Spānijas prezidentūrai būs jārisina, un tie, ko tā vēlēsies risināt, jo mēģinās sasniegt savus mērķus. Starp tiem, kas ir jārisina, ir attiecības starp Eiropas iestādēm, un šeit es vēlos vērst Zapatero kunga uzmanību uz Lisabonas līguma noteikumiem, kas protokolā par subsidiaritāti min arī vajadzību noteikt reģionālo un vietējo iestāžu pienākumus dalībvalstīs. Spānijas pieredze, ja runājam par reģionalizāciju, liek domāt, ka varbūt tieši Spānijas prezidentūra mēģinās precizēt šo reģionālo un vietējo iestāžu pienākumu nozīmi. Tas jo sevišķi ir svarīgi, kad Zapatero kungs runā par to, kā viens no viņa mērķiem ir inovāciju un izglītības attīstība, kas, kā mēs zinām, ir apjomīgs pasākums, kurš sasniegts ar Eiropas līdzekļiem reģionālā un vietējā līmenī.
<P>
Eiropas Parlaments ar interesi cer uz konkrētu jautājumu sīkāku apspriešanu, iestāžu jautājumu risinājumiem un priekšlikumiem par kohēzijas politikas nākotni, kas, kā mēs zinām, pirmkārt būs Saragosas temats un tad Eiropas Inovatīvo reģionu nedēļas temats. Mēs ar lielu interesi gaidām lēmumus un konkrētus priekšlikumus.
<SPEAKER ID="068" NAME="Anni Podimata" AFFILIATION="S&amp;D">
(EL) Priekšsēdētāja kungs, premjerministr, tas, ka Spānija pārņem Eiropas Savienības prezidentūru šajā grūtajā posmā, ir liels izaicinājums, bet tā ir arī liela iespēja tiem no mums, kas uzskata, ka Eiropas "recepte” cīņai ar krīzi līdz šai dienai bijusi vienpusēja un nav sniegusi pietiekamus rezultātus, lai ierobežotu ietekmi uz reālo ekonomiku un nodarbinātību, tiem no mums, kas joprojām uzskata, ka atveseļošanas stratēģijai bija jābūt arī stratēģijai, kas izmainītu attīstības modeli, tādējādi sargājot Eiropas pilsoņu ekonomisko, sociālo un vides labklājību. Spānijas prezidentūra ir liels izaicinājums tiem no mums, kas uzskata, ka Eiropas ekonomikas pārvaldība ir nepieciešama kopā ar ekonomikas politikas instrumentu demokratizāciju, kura aizsargās piesardzību finanšu jomā un vajadzīgo solidaritāti, kad tā būs nepieciešama, lai aizsargātu Eiropas pilsoņu intereses.
<SPEAKER ID="069" NAME="Edite Estrela" AFFILIATION="S&amp;D">
(ES) Esmu gandarīta par iespēju sacīt, ka José Luis Zapatero ir izdevies pārsteigt Eiropas sievietes ar lielā mērā inovatīviem un progresīviem pasākumiem. Viņš to, protams, ir paveicis, izveidojot patiesi vienlīdzīgu valdību, un ar drosmi, ko parādījis dzimuma vienlīdzības un savstarpējas cieņas jautājumos valsts un Eiropas darba kārtībā.
<P>
Premjerministr, es jūs sirsnīgi sveicu par jūsu mērķtiecīgo rīcības programmu pret vardarbību, kas saistīta ar dzimumu - šāda vardarbība ir sociālais posts. Eiropas uzrauga izveidošanu jautājumos par vardarbību, kas saistīta ar dzimumu, ir avangardisks priekšlikums, ko atbalstīs un sveiks Eiropas sievietes.
<P>
Premjerministr, Portugāles sociālistu vārdā es vēlu jums veiksmi. Varat paļauties uz mūsu solidaritāti. Sievietes par R. Zapatero!
<SPEAKER ID="070" NAME="Ramón Jáuregui Atondo" AFFILIATION="S&amp;D">
(ES) Es vēlos jums no sirds sacīt, premjerministr, ka jūs sniedzāt lielisku prezentāciju par to, kāda būs Spānijas prezidentūra. Manuprāt, tā bija izcila runa.
<P>
Es jums vēlējos jautāt par Latīņameriku, premjerministr. Manuprāt, tā ir ļoti svarīga Eiropai, un Eiropa, protams, ir arī svarīga Latīņamerikai. Pastāv daudzas cilvēciskas saiknes, daudzas komerciālas intereses un jaunas Latīņamerikas nācijas, piemēram, Argentīna, Brazīlija un Meksika, kuras veido jaunās pasaules pārvaldības daļu un kurām jāveido apvienība ar Eiropu.
<P>
Es jums vēlos jautāt, priekšsēdētāja kungs, kādi ir Eiropas Savienības un jūsu prezidentūras plāni attiecībā uz Latīņameriku, ko sagaidāt no samita ar Latīņameriku un kādi ir Eiropas Savienības, jūsu prezidentūras un Latīņamerikas kopīgie plāni?
<SPEAKER ID="071" NAME="Laima Liucija Andrikien" AFFILIATION="PPE">
(ES) Tā kā man runai ir paredzēta tikai viena minūte, es vērsīšu galveno uzmanību cilvēktiesībām.
<P>
Spānijas prezidentūra ir mūsu iespēja sakārtot mūsu mājokli. Viens no iemesliem ir Kanāriju salas un tur dzīvojošie.
<P>
Pagājušajā gadā es tur biju, lai apgūtu spāņu valodas kursus. Sev par pārsteigumu es atklāju, ka, ja apgūstu spāņu valodas kursus cietzemes vai Baleāru salu skolā, izmaksas tiek kompensētas, taču izmaksas par kursiem Kanāriju salās kompensētas netiek, jo tās neietilpst Eiropā. Tās ir Eiropas Savienības daļa, bet nav Eiropas daļa, kā rezultātā šo salu valodas skolām, kur kursu kvalitāte ir lieliska, ir liegta iespēja...
<P>
(Priekšsēdētājs pārtrauca runātāju)
<SPEAKER ID="072" NAME="Chris Davies" AFFILIATION="ALDE">
Priekšsēdētāja kungs, premjerministrs savā sākuma runā izteicās par vajadzību Eiropai izstrādāt efektīvāku ārpolitiku, it sevišķi attiecībā uz tās netālajiem kaimiņiem, starp kuriem mums jāietver Izraēla.
<P>
Tā ir valsts, kas militāri okupējusi citas tautas teritoriju, kas pārkāpj cilvēktiesības, kas turpina Gazas blokādi un piemēro kopīgu sodu pusotram miljonam ļaužu, tomēr mēs to uzskatām par normālu tirdzniecības partneri. Mūsu principi un mūsu politika ir skaidri: tos pauda ārpolitikas ministri pagājušajā mēnesī, bet, šķiet, ka mūsu vārdiem neseko darbi.
<P>
Manuprāt, īsts pārbaudījums šai prezidentūrai nākamo dažu mēnešu laikā būs tas, vai mēs sāksim piemērot zināmu neatkarību mūsu attiecībās ar Izraēlu un vai sāksim parādīt, ka mūsu principiem ir nozīme un ka mēs tos piemērosim.
<SPEAKER ID="073" NAME="Kinga Göncz" AFFILIATION="S&amp;D">
(HU) Arī es vēlu veiksmes Spānijas prezidentūrai, kas saskaņā ar Lisabonas līgumu ir pirmā trijotnes prezidentūra. Attiecībā uz stratēģiju "Eiropa 2020” jau vairākkārt ir minēts, ka tai būs galvenā nozīme, atgūstoties pēc krīzes. Tomēr milzīga atbildība gulst uz dalībvalstīm, kuru kompetencē ietilpst politikas virzieni šajā jomā. Lūdzu, vērsiet uzmanību uz to, ka mums ir Kopienas politikas virzieni un Kopienas budžeti, ko var izmantot kā instrumentu, lai samazinātu krīzes ietekmi. No šādas perspektīvas raugoties, ir ārkārtīgi svarīgi, lai sarunas par jauno budžeta laikposmu sāktos 2011. gada sākumā un lai Komisija iesniegtu tās budžeta priekšlikumu šajā laikā, ļaujot mums sīki izstrādāt šos politikas virzienus. Es vēlos prasīt Komisijai to izdarīt laikus.
<SPEAKER ID="074" NAME="Ulrike Lunacek" AFFILIATION="Verts/ALE">
(ES) Premjerministr, ceru, ka jums kā Spānijas valdības premjerministram patiesi ir drosme un spēja ieviest praksē un īstenot jūsu ļoti mērķtiecīgo programmu, it sevišķi programmu par vardarbību pret sievietēm.
<P>
Man ir divi jautājumi. Viens attiecas uz ārpolitiku. Jūs sacījāt, ka Eiropai jāpaļaujas uz ārpolitiku, bet arī uz Eiropas interešu aizsardzību. Vēlos jums jautāt, kādas ir Eiropas intereses? Vai tās ir lielu, starptautisku uzņēmumu intereses, kas vēlas gūt peļņu, neņemot vērā sociālos vai vides nolīgumus? Vai arī tās ir intereses, kas noteiktas Eiropas vērtībās, Eiropas Savienības Pamattiesību hartā, piemēram, cilvēktiesības, demokratizācija, pilsoniskās sabiedrības nostiprināšana un minoritāšu tiesības? Par kādām interesēm jūs runājat?
<P>
Vēl viens jautājums. Jūs neko nesacījāt par migrāciju, kas Eiropai ir ļoti svarīga. Mums nepieciešama programma...
<P>
(Priekšsēdētājs pārtrauca runātāju)
<SPEAKER ID="075" NAME="John Bufton" AFFILIATION="EFD">
Priekšsēdētāja kungs, premjerministr, jūs šodien sākāt ar Eiropu atbalstošu programmu. Es vēlos jums sacīt, ka šī programma nav efektīva. Eiro pašlaik ir milzu grūtībās konkrētās valstīs. Grieķijā ir grūtības; jūsu valsts Spānija arī saskaras ar milzu grūtībām. Jums ir jūsu veidota valsts ar 18-24 gadus veciem bezdarbniekiem, kuru skaits sasniedzis 40 %.
<P>
Spāņi to var pateikt paši. Pildot savus pienākumus nākamos sešus mēnešus, jūs runāsiet arī manas valsts iedzīvotāju vārdā. Sākotnēji jūs minējāt turpmāku integrāciju. Pirms ieviešat plašāku integrāciju, es jums lūdzu atgriezties pie manas valsts - Apvienotās Karalistes - iedzīvotājiem un dot viņiem iespēju veikt izvēli referendumā.
<SPEAKER ID="077" NAME="Zoltán Balczó" AFFILIATION="NI">
(HU) Priekšsēdētāja kungs, jūs minējāt nozīmi, kas piemīt izmaiņām, pamatojot to ar globālo ekonomikas krīzi, kura bijusi smagākā pēdējo 80 gadu laikā ar 8 miljoniem pazaudētu darba vietu. Uzskaitītos instrumentus ir vērts atbalstīt, taču tie nenozīmē, ka kaut kas patiesi mainīsies uz labu. Pēc mācības gūšanas no krīzes, mums nepieciešama īsta ekonomikas revolūcija. Vai piekrītat, ka liberalizētā tirgū nav iespējama pašregulācija? Vai piekrītat, ka ir jāpārskata liberālisma dogmas? Vai piekrītat, ka ir nepieciešams pastiprināt Kopienas regulatīvās funkcijas un ka valdības iejaukšanās tirgus ekonomikā ir obligāta? Jūsu atbilde būs ļoti gaidīta.
<SPEAKER ID="078" NAME="José Luis Rodríguez Zapatero" LANGUAGE="ES">
Priekšsēdētāja kungs, ar prieku ievēroju, ka Eiropas Parlamentam ir vairāk spēka un dzīvīguma nekā jebkad iepriekš. Bija ļoti daudz runu, konkrētu jautājumu, kurus manā atbildē nav iespējams apspriest pilnībā, pārmērīgi nepagarinot šo sesiju.
<P>
Ļaujiet man censties panākt kompromisu un savā runā atsaukties uz konkrētiem jautājumiem, kas, manuprāt, ir visbūtiskākie un kas jāpaskaidro. Mans kompromiss ir tāds, ka katrs konkrētais deputātu uzdotais jautājums saņems atbildi galīgajā sēdē, kurā piedalīšos sešu mēnešu perioda beigās, kad tiks novērtēta un izvērtēta Spānijas rotējošā prezidentūra. Tādēļ ceru, ka visi deputāti būs apmierināti ar atbildēm uz konkrētiem jautājumiem, ko esmu atzīmējis.
<P>
Vēlos sacīt dažus vārdus par manu tautiešu Eiropas Parlamenta Spānijas deputātu runām. Vēlos pateikties Spānijas Partido Popular par man izrādīto atbalstu šajā sēdē, kas tika apstiprināts valsts politiskajās debatēs un arī priekšlikumā. Tas neapšaubāmi ir ārkārtīgi pozitīvs faktors saistībā ar veicamo uzdevumu un uzsver mūsu kopīgo Eiropas gribu, apvienotos centienus un darbu, ko esam gatavi turpināt, koncentrējot uzmanību uz sarežģīto situāciju, kādā atrodamies, risinot ekonomisko krīzi.
<P>
Es vēlos runāt par imigrāciju. Viens no godājamajiem deputātiem runāja par mūsu imigrācijas politiku un sacīja, ka tā neesot tikusi pieminēta. Tiesa, savā runā to nepieminēju, bet, īsi izsakoties, ir jāizvirza prioritātes. Tika skaidri norādīts, ka atbalstu masveida imigrāciju, taču tas noteikti nav tiesa! Es atbalstu visu cilvēku un katra indivīda, lai no kurienes viņš nāktu, cilvēktiesību ievērošanu.
<P>
(Aplausi)
<P>
Mums ir Eiropas Imigrācijas pakts, ko sekmēja un apstiprināja Francijas prezidentūras laikā. Mums jāievēro šis pakts, un tajā, protams, ietverta robežkontrole, sadarbība un politiskais dialogs ar imigrantu izcelsmes valstīm, kas ir labākais veids, kā izvairīties no masveida imigrantu pieplūduma. Tomēr man jāpiebilst, ka integrācija veido Eiropas Imigrācijas pakta politikas daļu, integrācija attiecībā uz imigrantu cilvēktiesībām. Es runāju tādas valsts vārdā, kas pēdējo dažu gadu laikā ir pieredzējusi ļoti intensīvus imigrācijas līmeņus, bet ne veltīgi, jo kopš 2000. gada Spānijas iedzīvotāju skaits ir palielinājies par sešiem miljoniem cilvēku. Šī valsts ir pieredzējusi arī emigrāciju, jo diktatūras laikā notika ekonomiskā emigrācija uz daudzām Eiropas valstīm.
<P>
Mēs no savas pieredzes labi zinām, ko nozīmē pamest savu valsti, lai meklētu nākotni vai mazu daļiņu ekonomiskās cieņas. Mēs zinām, ka to ir grūti pārdzīvot un mēs zinām, ka valstis un nācijas nevērtē tikai pēc to politiskās, militārās vai ekonomiskās varas. Nācijas, arī Eiropu, vērtē arī pēc tā, kā tās ievēro cilvēktiesības un kā tās izturas pret cilvēkiem, kas ierodas strādāt mūsu zemēs, meklējot nākotni, ko nevar atrast savā zemē.
<P>
(Aplausi)
<P>
Turklāt Eiropas Savienībai jāapzinās, ka - un tā tas patiesi ir - līdz 2025. gadam 30 % tās iedzīvotāju būs vecāki par 65 gadiem. Tā tas nebūs nevienā citā pasaules teritorijā vai reģionā. Mēs būsim teritorijā - kontinentā - ar lielāko skaitu cilvēku, kas vecāki par 65 gadiem, un tā rezultāts būs ražotspējas samazināšanās, aktīvās iedzīvotāju daļas un darba spēju samazināšanās, kā arī spiediens uz mūsu sociālās aizsardzības sistēmām. Vidējā termiņā Eiropai ir vajadzīgi darbinieki. Pēc krīzes tai būs vajadzīgi darbinieki, tai darba tirgū ir jāiekļauj sievietes un tai jāpalielina aktīvā iedzīvotāju daļa, lai saglabātu sociālo aizsardzību. Tas ir fundamentāls secinājums.
<P>
Otrkārt, subsidiaritāte un valodas. Protams, mēs precīzi piemērosim Lisabonas līgumu, un es vēlos norādīt, ka tieši mana valdība sekmēja Spānijas paralēli oficiālo valodu izmantošanu Eiropas iestādēs. Tomēr nav šaubu, ka pašlaik līdzsvars starp iestādēm ir uzsvērts Lisabonas līguma piemērošanā. Bija piezīme, kas, manuprāt, bija negodīga, lai gan man jāatzīst, ka tā tāda bija vienīgā. Kā rotējošās prezidentūras priekšsēdētājs esmu paudis, paziņojis un atbalstījis pastāvīgā Padomes priekšsēdētāja un, protams, Augstā pārstāvja nozīmi saistībā ar iestādēm, kā arī neierobežotu Komisijas sadarbību, un turpināšu to darīt.
<P>
Eiropas Parlamenta jaunās pilnvaras sāks piemērot rotējošā Spānijas prezidentūra, pilnībā sadarbojoties ar Komisijas priekšsēdētāju, kas vienmēr ir parādījis nepārtrauktas darba attiecības ar Parlamentu. Es runāju par Durão Barroso paveikto darbu. Esmu ticis kritizēts par viņa atbalstīšanu. Jā, esmu viņu atbalstījis un atbalstu, jo esmu redzējis viņu darbā spēcīgas un vienotas Eiropas labā, un tas ir ļoti svarīgi un stāv pāri ideoloģiskām nostājām.
<P>
Treškārt, finanšu sistēma, "nodokļu paradīzes”, jauni noteikumi un uzraudzība. Es to neminēju, lai neizsmeltu visus tematus, bet es pilnībā atbalstu noteikumu piemērošanu par jauno finanšu uzraudzību un regulējumu. Attiecībā uz prasību likvidēt "nodokļu paradīzes” rotējošā prezidentūra būs strikta un noteikta.
<P>
(Aplausi)
<P>
Tā, protams, sekmēs, mudinās un prasīs no visām valstīm attīstīt nepieciešamos nolīgumus par fiskālo pārredzamību un informācijas sniegšanu saistībā ar starptautisko kopienu.
<P>
Attiecībā uz klimata pārmaiņām 11. februārī Padome veiks Kopenhāgena samita analīzi ar Komisijas palīdzību. Protams, Eiropas Savienībai jāturpina veikt pasākumi, lai atbalstītu stratēģiju, kas mums nodrošinās progresīvu nolīgumu, lai sekmētu klimata pārmaiņu samazināšanos. Es atbalstu tādu Eiropas Savienību, kas zina, kā gudri savienot tās 2020. gadam vai 2020.-2030. gadam noteikto mērķi ar citu dalībnieku prasībām attiecībā uz viņu emisiju samazināšanu. Es atbalstu Eiropas vienotību un kopīgu stratēģiju, mums šis uzdevums jāuztic Eiropas Komisijai. Es arī pilnībā piekrītu, ka ASV un Ķīna ir divi vadošie dalībnieki, kam būs ļoti aktīva nozīme.
<P>
Protams, esmu pilnīgi pārliecināts, ka kopējā lauksaimniecības politikā ir jāietver zivsaimniecība un ka sociālajam paktam, ko minēja daži deputāti, nepieciešama pārskatīšana - izmaiņas, lai ietvertu vairuma to, kuri pārstāv darba ņēmēju intereses Eiropā, intereses, likumīgu pārstāvniecību un konstruktīvu nostāju. Viņi pārstāv darba ņēmējus; apvienības, kas ir Eiropas sociālā pakta izpausme, un šis pakts pēdējās dažās desmitgadēs ir mūs padarījis par reģionu ar vislielāko sociālo labklājību un pārticību kopš Otrā pasaules kara.
<P>
(Aplausi)
<P>
Eiropas Savienības un Eiropas pārticības nākotni nevar izveidot bez darba ņēmējiem, bez sociālajām tiesībām un bez sociālās labklājības, tādēļ mums tās aktīvi jāietver.
<P>
Bija arī jautājums par ārpolitiku. Tuvie Austrumi, sevišķi Latīņamerika un atsauces uz Izraēlu. Nākamo sešu mēnešu laikā mēs ceram sekmēt nolīgumu par Tuvajiem Austrumiem. Mēs zinām, ka miers Tuvajos Austrumos ir vajadzīgs un ir pamata nosacījums, lai citos reģionos būtu miers, kur notiek terora akti un konflikti, ko virza radikālisms, ideoloģisks un reliģisks fanātisms. Eiropas Savienība pildīs savu uzdevumu, sekmējot miera procesu ar apņemšanos atsākt sarunas. Mēs zinām, kādi ir mērķi un nosacījumi. Mēs zinām, ka šajā dialogā kā viens no pamata nosacījumiem jāiekļauj Palestīnas valsts atzīšana.
<P>
(Aplausi)
<P>
Darbs ar Izraēlu ir darbs par mieru. Ja mēs nestrādāsim ar Izraēlu, lai gan tā pelnījusi kritiku par daudzām savām darbībām, mēs nākotnē nespēsim panākt mieru. Darbs ar Palestīnu nozīmē darbu par tās tiesībām būt valstij un teritorijai, panākt pārticību nākotnē un risināt visus nenokārtotos jautājumus. To mēs darīsim strikti un, protams, sadarbojoties ar galvenajiem starptautiskajiem dalībniekiem.
<P>
Attiecībā uz Latīņameriku jāsaka, ka tā ir jauns, ļoti dzīvīgs kontinents ar lielisku nākotni. Tās iedzīvotāju skaits ir 500 miljoni un tai ir Eiropas iezīmes, ne tikai spāņu izcelsme, bet tieši Eiropas iezīmes, jo tagad pēc ilgiem laikiem tur pastāv demokrātiskas un progresīvas vērtības, kā arī nelielas grūtības konsolidēt, ko nozīmē tās stabilitātes konsolidēšana un tās kā nāciju grupas konsolidēšana. Latīņamerikas samitā mēs vēlamies gūt panākumus attiecībā uz tirdzniecības nolīgumiem ar Mercosur, ar Centrālameriku un ar Andu Kopienu. Tas viss ir attīstības un progresa interesēs, gan Latīņamerikas, gan Eiropas ekonomiskajās interesēs, kas, manuprāt, arī būtu jāaizsargā.
<P>
Eiropas intereses. Kad tika minēta - un citi deputāti piekrita - ES politika par vīriešu un sieviešu vienlīdzību, es to uzskatīju par ļoti labu piemēru un pilsonības politiku. Tās ir Eiropas intereses. Eiropas intereses, ko atbalstu ārpolitikā, ir intereses, kuras saistītas ar Eiropas pārstāvētajām vērtībām, kas sākotnēji nāk no apgaismības laikmeta un ir visās kultūras, reliģiskās un pilsoņu tradīcijās, kuras augušas un attīstījušās Eiropā. Standartizēt nozīmē pieņemt, standartizēt nozīmē cienīt Eiropas tradīciju, labāko Eiropas tradīciju, kas nozīmē, ka šī zeme ir reliģijas, ideoloģijas, politiskās pārliecības un kultūras brīvības zeme. Šādai brīvībai nepieciešama iecietība un vienlīdzīga attieksme pret visām ticībām un pārliecībām, lai demokrātija varētu būt pilnīga demokrātija.
<P>
(Aplausi)
<P>
Priekšsēdētāja kungs, es būtībā gribēju runāt par dažām konkrētām citu valstu deputātu runām par manu valsti Spāniju, it sevišķi par Langen kunga komentāru, it sevišķi komentāru par Spāniju un mūsu ekonomiskajiem raksturlielumiem, un es jūtos atbildīgs sniegt atbildi. Man jāsaka, ka šorīt, kad sāku savu runu, es runāju kā Eiropas valsts pārstāvis, kā eiropeiskas valsts, kas ir pateicīga par dalību Eiropas Savienībā, pateicīga tām valstīm, kuras sekmēja mūsu dalību Eiropas Savienībā, un kas pieredzējusi lielas pārmaiņas un progresu šajos pēdējos 25 gados. Tādā mērā, ka, kopš pievienojāmies Eiropas Savienībai, esam samazinājuši atšķirību ienākumos uz iedzīvotāju par 15 punktiem, pārsniedzot pašreizējo vidējo Eiropas rādītāju. Tas noticis, pateicoties daudzu spāņu, Spānijas darba ņēmēju un uzņēmumu centieniem.
<P>
Pašlaik, pēc tik ievērojama progresa, mēs saskaramies ar ekonomisko krīzi, kas ietekmē nodarbinātību. Tiesa, ka mums ir augsts bezdarba līmenis, kā notika arī krīžu laikā septiņdesmitajos un deviņdesmitajos gados. Tas raksturo mūsu valsti, un izaugsmes laikā mēs radām vairāk nodarbinātības par citām valstīm. Tomēr esiet drošs Langen kungs, ja jūsu valstī, lai kas to pārvalda, rīt pieaugtu bezdarbs, mana kā politiska līdera, kā premjerministra un kā eiropieša reakcija būtu atbalsts un solidaritāte, nevis savstarpēji apvainojumi, kāda bija jūsu runa šorīt Parlamentā.
<P>
(Aplausi)
<P>
Tā būtu atbalstoša un solidāra reakcija. To, manuprāt, nozīmē būt eiropietim - ar apbrīnu, ko izjūtu pret jūsu valsti, - un es ceru, ka tas nenotiks.
<P>
Īsumā, priekšsēdētaja kungs, šīs prezidentūras laikā mēs strādāsim, lai sekmētu Eiropas solidaritātes, sadarbības, lielākas ekonomiskās vienotības, reformu un pārliecību projektu. Paldies par komentāriem, Almunia kungam, cita starpā tādēļ, ka es viņa kandidatūru izvirzīju pienākumiem, ko viņš pilda. Mēs arī zinām, ka nākamajos sešos mēnešos Parlaments var rēķināties ar manas valsts un manas valdības sadarbību, cieņu un novērtējumu un ka šīs prezidentūras beigās es būšu šeit, lai izsmeļoši atbildētu, un es atbildēšu uz jebkuru jautājumu, kas tiks uzdots ar cieņu un solidaritāti.
<P>
(Aplausi)
<SPEAKER ID="079" NAME="Priekšsēdētājs">
Paldies, Zapatero kungs, par runu! Mūsu sadarbība, sadarbība starp Eiropas Parlamentu un Spānijas prezidentūru, ir ļoti svarīga. Mēs strādājam likumdošanas jomā, tādēļ secīgas valdību prezidentūras ir būtiskas, lai mēs varētu īstenot likumdošanas procesu.
<P>
Rakstiskas deklarācijas (Reglamenta 149. pants)
<SPEAKER ID="998" NAME="Jean-Pierre Audy  " LANGUAGE="FR">
Man bija patīkami noklausīties Spānijas Karalistes premjerministra runu, it sevišķi saistībā ar līdzsvaru starp mūsu tautsaimniecībām, sociālajiem jautājumiem un vidi. Es atbalstu ideju par sociālo paktu, kura pamatā būtu sociālie partneri, jo esmu pārliecināts, ka tas ir Eiropas ekonomikas progresa faktors papildus tam, ka tas ir arī liela sociālā mērķa sasniegšanas nosacījums. Laikā, kad Ibērijas pussala ir pārņēmusi divas svarīgas prezidentūras (Eiropas Savienības Padomi ar Spānijas premjerministru Luis Rodríguez Zapatero un Eiropas Komisiju ar portugālieti José Manuel Barroso), es paužu nožēlu, ka Spānijas prezidentūras nav parādījusi savu spēju nodrošināt pievienotu politisko vērtību attiecībām ar Amerikas kontinentu papildus ASV un Kanādai. Par to jāizsaka nožēla, jo Sestais ES un Latīņamerikas/ Karību jūras reģiona (ES un LAK) samits ir paredzēts 2010. gada sākumā, savukārt ES un Meksikas samits un ES un Brazīlijas samits paredzēts 2010. gada attiecīgi pirmajā un otrajā pusgadā. Vēlos izmantot šo runu, lai vēlreiz paustu nožēlu, ka jaunais Eiropadomes priekšsēdētājs, ko ievēlēja novembra vidū un kurš sāka savu darbu 2009. gada 1. decembrī, joprojām nav spējis sasveicināties ar Eiropas Parlamenta deputātiem vai nosūtīt viņiem vienkāršu ziņu.
<SPEAKER ID="080" NAME="Elena Băsescu  " LANGUAGE="RO">
Es vēlos norādīt, ka biju Ārlietu komitejas delegācijā, kas sagatavoja Spānijas prezidentūras prioritātes, Madridē, 2009. gada oktobrī. Pamatojoties uz savām zināšanām par šiem mērķiem, esmu atzīmējusi tos punktus, kas ir kopīgi ar Rumānijas mērķiem.
<P>
Spānijas prezidentūras galvenā interese ir Vidusjūras reģions, kas arī Rumānijai var nodrošināt lielus ieguvumus. Rumānijas uzņēmumiem būs iespēja atgriezties Vidusjūras reģiona tirgos (tādās valstīs kā Alžīrija, Turcija, Sīrija un Ēģipte). Galvenais kopīgais mērķis ir nodrošināt Eiropas Savienības energoapgādes drošību, šajā jomā programmās tiek iekļauta Rumānija: Nabucco - Constanţa-Trieste Eiropas gāzes cauruļvads - un gāzes tīklu starpsavienojumi kaimiņvalstīs: Rumānija-Ungārija (Arad-Szeged), Rumānija-Bulgārija (Giurgiu-Ruse), Isaccea un Negru Vodă.
<P>
Tajā pašā laikā, manuprāt, Spānijas prezidentūrai jāpievērš īpaša uzmanība Austrumu partnerībai. Rumānijai ir liels politiskais mērķis, proti, iekļaut Moldovas Republiku Rietumbalkānu valstu grupā saistībā ar tās iespējamo pievienošanos. Sarunas par Asociācijas nolīguma parakstīšanu starp Eiropas Savienību un Moldovas Republiku sākās Chişinău, 2008. gada 12. janvārī. Moldovai pašlaik ir vajadzīgs finansiāls un politisks atbalsts. Tai vajadzētu būt gan pašreizējās prezidentūras, gan turpmāko prezidentūru prioritātei.
<SPEAKER ID="081" NAME="Dominique Baudis  " LANGUAGE="FR">
Priekšsēdētāja kungs, nākamo sešu mēnešu laikā jūs vadīsiet Eiropas Savienības rotējošo prezidentūru. Jūs sagaida daudzi uzdevumi ārpolitikas jomā, it sevišķi attiecībā uz Vidusjūras dienvidu krastu. Vai esat paredzējis atsākt Vidusjūras reģiona valstu savienības darbu, kuras galvenais birojs atrodas Barselonā? Nesen iecelts Vidusjūras reģiona valstu savienības ģenerālsekretārs. Kā plānojat savu sadarbību ar Vidusjūras reģiona valstu savienības pirmo ģenerālsekretāru? Lai izveidotu īstas politiskas partnerattiecības, Vidusjūras reģionam mums nepieciešama mērķtiecīga politika, kas sniedzas pāri ekonomiskajām partnerattiecībām.
<SPEAKER ID="082" NAME="Vilija Blinkevičiūt " LANGUAGE="LT">
Spānija pārņem Eiropas Savienības prezidentūras stafeti tieši pēc Lisabonas līguma stāšanās spēkā. Tas nozīmē, ka prezidējošā valsts spēs ciešāk sadarboties ar Eiropas Parlamentu, īstenojot mērķtiecīgo programmu. Es atbalstu galvenās prioritātes, kas iekļautas Spānijas programmā par stratēģiju "Eiropa 2020”, nodarbinātības aizsardzību un sociālo progresu, par iniciatīvām izglītības un inovāciju jomā, kā arī jautājumos par energoapgādes drošību. Kā EP deputātei no Lietuvas man ir ļoti svarīgi, lai prezidējošā valsts turpina Zviedrijas prezidentūras laikā pieņemtās ES Baltijas jūras reģiona stratēģijas īstenošanu. Šie ir gadi, kad Eiropa cīnās ar nabadzību un sociālo izolāciju. Es arī vēlos Spānijas prezidentūrai prasīt tās pilnvaru laikā īstenot nepieciešamos pasākumus, lai apkarotu nabadzību un aizsargātu obligātās sociālās garantijas. Zviedrija - ES ziemeļu valsts - bija sekmīga prezidentūra, un es vēlu dienvidu valstij Spānijai paveikt lietderīgu darbu ES pilsoņu labā.
<SPEAKER ID="997" NAME="Cristian Silviu Buşoi  " LANGUAGE="RO">
Vēlos vērst Spānijas prezidentūras uzmanību uz vairākiem jautājumiem, ko es uzskatu par prioritātēm un kam, manuprāt, mums jārod risinājumi nākamo mēnešu laikā. Pacientu tiesībām pārrobežu veselības aprūpē jāpiešķir prioritāte, jo visiem pacientiem Eiropā jānodrošina vienlīdzīgas tiesības. Es aicinu prezidentūru īstenot centienus, lai likvidētu šķēršļus šai situācijai Padomes līmenī šajā programmā. Es arī prasu prezidentūrai atbalstīt Padomes noraidīto Direktīvu attiecībā uz informāciju plašai sabiedrībai par zālēm, kuru iegādei vajadzīga recepte. Status quo saglabāšana šajā jomā kaitē pacientiem un farmācijas nozarei. Uzņēmējdarbības nozarei vajadzīgs atbalsts, lai mēs varētu izkļūt no ekonomiskās krīzes, it sevišķi jaunajās dalībvalstīs, kurām šajā jomā ir smagas problēmas. Šajā saistībā uzskatu, ka ir obligāti jāatbalsta MVU. Spānijas prezidentūrai jāparāda stingrs atbalsts Direktīvai par maksājumu kavējumu novēršanu komercdarījumos, kas MVU ir būtiska. Es Spānijas prezidentūrai vēlu izdošanos tās prioritāšu sasniegšanā un risinājumu rašanā problēmām, ar ko pašlaik saskaras Eiropas Savienība.
<SPEAKER ID="996" NAME="Proinsias De Rossa  " AFFILIATION="S&amp;D">
rakstiski. - Eiropas mērķis ir visaptverošs miera nolīgums ar Tuvajiem Austrumiem, kura centrā būtu divu valstu risinājums. Mēs vēlamies, lai izraēliešiem būtu droša valsts un lai palestīniešiem būtu dzīvotspējīga demokrātiska valsts, kuras pamatā ir robežas, kādas tās bija pirms 1976. gada. Taču pulkstenis drīz sitīs pusnakti šāda risinājuma rašanai. Spēcīgi un noteikti jāvirza skaidrais Padomes 8. decembra paziņojums. Apstākļu radīšana priekšlaicīgām Palestīnas vēlēšanām nodrošinās sasniegumus. Eiropai būtu skaidri jānorāda, ka ar tiem, kas ievēlēti jaunajās vēlēšanas neatkarīgi no viņu politiskās piederības, tā strādās, pamatojoties uz viņu apņemšanas attiecībā uz to nolīgumu īstenošanu, kurus apstiprinājuši Palestīnas cilvēki. No šī brīža Eiropas politiku attiecībā uz Izraēlu, Palestīnas pašpārvaldi un Hamas jānosaka to nekavētai virzībai uz nopietnām sarunām par galīgo statusu, kuru pamatā ir četru pušu rīcības plāns un Arābu valstu miera iniciatīva. Mums jāuzstāj, lai Izraēla nekavējoties un bez nosacījumiem beidz Gazas blokādi un briesmīgās ciešanas, ko tā rada pusotram miljonam iedzīvotāju. Ja Eiropa tagad neveiks drosmīgus pasākumus un nemudinās ASV rīkoties tāpat, situācija ļoti ātri varētu kļūt nelabojama.
<SPEAKER ID="083" NAME="Ioan Enciu  " LANGUAGE="RO">
Pašreizējai Spānijas prezidentūrai ir uzticēts svarīgs uzdevums izstrādāt rīcības plānu Stokholmas programmas īstenošanai. Šajā plānā papildus tā svarīgākajiem mērķiem jāietver jautājumu kopa attiecībā uz imigrāciju un patvērumu, robežkontroli un drošību, kā arī cīņu pret organizēto noziedzību un terorismu. Īsāk sakot - ES pilsoņu drošības garantēšana.
<P>
Šo mērķu sasniegšanai nākotnē būs vajadzīga vēl plašāka informācijas apmaiņa starp iestādēm un specializētām aģentūrām, kā arī ES datu bāzes konsolidācija, tādēļ arī pašlaik notiekošā pilsoņu personas datu apkopošana. Tomēr jāsaglabā stabils līdzsvars starp drošības garantēšanu un pilsoņu tiesību uz privātumu ievērošanu. Starp dalībvalstīm jāsekmē vienprātība attiecībā uz saprātīgas saistības rašanu starp diviem minētajiem mērķiem.
<P>
Pamata cilvēktiesību ievērošanai jābūt galvenajam mērķim visos Eiropas politikas virzienos un tām jāvelta vislielākā uzmanība no to trīs valstu puses, kas nākamo 18 mēnešu laikā vadīs ES prezidentūru.
<SPEAKER ID="084" NAME="José Manuel Fernandes  " LANGUAGE="PT">
Es Spānijas prezidentūrai vēlu panākumus. Spānija ir pirmā dalībvalsts, kas praksē īsteno jauno iestāžu modeli, kurš stājās spēkā ar Lisabonas līgumu.
<P>
Mēs ceram, ka tiks īstenota premjerministra Rodríguez Zapatero paustā prioritāte attiecībā uz Eiropas izkļūšanu no krīzes un ekonomiskās izaugsmes atsākšanas konsolidēšanu un ka mēs varēsim turpināt cīņu pret klimata pārmaiņām un aizsargāt energoapgādes drošību. Ir arī svarīgi pieņemt integrētu mežsaimniecības politiku un sekmēt lielāku efektivitāti ūdens resursu apsaimniekošanā.
<P>
Šis ir Eiropas gads nabadzības apkarošanai, un šajos krīzes apstākļos mēs ceram, ka tiks izstrādāti konsolidēti politikas virzieni sabiedrības vismazāk aizsargātajai sabiedrības daļai. Es ceru, ka dalībvalstis un Eiropas iestādes sadarbosies, lai ES būtu pārtikusi un vienota, un ka mums būs lielāka klātbūtne starptautiskajā arēnā.
<P>
Es arī ceru, ka šīs prezidentūras laikā tiks nostiprinātas attiecības starp Portugāli un Spāniju. Visi zina par šo tautsaimniecību savstarpējo atkarību un savstarpējo saistību. Labs centienu vienotības piemērs ir Ibērijas nanotehnoloģiju laboratorija Bragā, kas ļaus nodrošināt zinātniskās pētniecības, inovāciju un zināšanu attīstību, vairojot mūsu uzņēmumu konkurētspēju.
<SPEAKER ID="085" NAME="Carlo Fidanza  " LANGUAGE="IT">
Priekšsēdētāja kungs, dāmas un kungi, Padomes priekšsēdētājs ir izvirzījis savas prioritātes. Tās visas ir svarīgi jautājumi, bet nepārprotams ir apdullinošais klusums attiecībā uz cīņu pret nelikumīgu imigrāciju, kas apzīmēta kā neprioritārs jautājums.
<P>
Nav pieminēta FRONTEX programmas nostiprināšana vai vajadzība padarīt saistošākus nolīgumus par bēgļu sadali; nav apņemšanās palielināt sadarbību starp nelegālo imigrantu izbraukšanas valstīm vai saistībā ar ANO atbalstīt vajadzību izveidot centrus patvēruma meklētāju identificēšanai uz vietas, kur pārbaudītu, kam patiesi ir tiesības uz patvērumu.
<P>
Šis trūkums ir ļoti nopietns rādītājs, ka mēs attālināmies no nostājām, ko nesen apstiprināja Eiropadome, un no Itālijas valdības nostājas, kura vienmēr centusies jautājumus par imigrācijas kontroli ietvert Eiropas darba kārtības augšgalā.
<P>
Es ceru, ka Spānijas prezidentūra, papildinot savu vispārīgo apņemšanos attiecībā uz cilvēktiesībām, var pārskatīt savas prioritātes un rīkoties saistībā ar iepriekšējo prezidentūru apņemšanos attiecībā uz imigrāciju. Mēs turpināsim izdarīt spiedienu uz Zapatero kungu un viņa valdību, līdz tas tā būs.
<SPEAKER ID="995" NAME="Lívia Járóka  " LANGUAGE="HU">
Es atzinīgi vērtēju to, ka Spānijas prezidentūras programmā kā prioritāte ir ietverta vienlīdzīgu iespēju nodrošināšana sievietēm un vīriešiem saistībā ar Eiropas darba tirgu, kā arī lauksaimniecības attīstība un attiecības ar trešām valstīm. Atzinīgi vērtējams arī tas, ka programmā uzsvērta cīņa pret vardarbību, kas saistīta ar dzimumu, un šādu noziegumu upuru aizsardzību, vienlaikus starp vispārīgajiem mērķiem uzsverot nozīmi, kas piemīt dzimuma vienlīdzībai Eiropas Savienības izaugsmē. Tā ir ļoti svarīga attīstība, ka saistībā ar nediskrimināciju prezidentūra apņemas samazināt pastāvošo plaisu starp vīriešu un sieviešu darba algām, sekmējot dzimuma vienlīdzības rīcības plānu 2011.-2015. gadam, izveidojot Eiropas Centru ar dzimumu saistītas vardarbības uzraudzībai un organizējot forumu gūto panākumu novērtēšanai, kā arī ANO "Pekinas Rīcības platformas” uzdevumu novērtēšanai. Lai gan programmā nav minēti prezidentūras plāni attiecībā uz romu sociālo integrāciju, es patiesi ceru, ka prezidentūra turpinās darbu, ko sāka tās priekšteči, un, ņemot vērā Eiropas gadu nabadzības un sociālās atstumtības apkarošanai, izmantos visas iespējas, lai atbalstītu romu - Eiropas lielākās un mazaizsargātākās minoritātes - sociālo un ekonomisko integrāciju. Es arī ceru, ka samitā, kas notiks Starptautiskajā romu dienā, Spānijas prezidentūra sniegs lielu ieguldījumu, lai ātri pabeigtu Eiropas stratēģiju romu jautājumā, kas pašlaik tiek izstrādāta.
<SPEAKER ID="086" NAME="Ádám Kósa  " LANGUAGE="HU">
Man ir prieks dzirdēt par "Eiropas inovāciju programmu”, ar ko iepazīstināja Spānijas prezidentūra, jo tā piešķīrusi prioritāti tūrisma politikas ātrākai izstrādei, tostarp ņemot vērā tūristu apsvērumus par ES politikas virzieniem šajā nozarē. Šajā nolūkā prezidentūra vērš galveno vērību uz Eiropas tūrisma modeļa izveidi, ņemot vērā arī grupu tūrismu. Es vēršu jūsu uzmanību uz to, ka maksimāli jāņem vēra arī invalīdu intereses. Turklāt transporta jomā prezidentūra ierosina inteliģentās transporta sistēmas, ko es pilnībā atbalstu un izmantoju izdevību atkārtot: Eiropas Savienībai jāpārtrauc juridiskā prakse pieņemt un saglabāt spēkā tik daudzus noteikumus, cik ir transporta veidu. Pašlaik cilvēkiem ar dažādām transporta vajadzībām nav nodrošināts vienāds transporta pakalpojumu līmenis, lai gan visiem ir vienādas pasažieru tiesības. Es prezidentūrai ierosinu ņemt vērā komisāra amata kandidāta Siim Kallas paziņojumu, kurā viņš brīvu pārvietošanos min kā galveno Eiropas pilsoņu brīvību, ko var apliecināt ar modernu transporta sistēmu. Komisāra amata kandidāts atbalstīja iniciatīvu un apsolīja izveidot vienotu rīcības kodeksu, kas attiektos uz visām transporta nozarēm. Tādējādi viņš savu pilnvaru laikā var nodrošināt, ka visiem Eiropas pilsoņiem ir skaidras un pārredzamas tiesības, un Spānijas prezidentūrai varētu būt un būtu jābūt svarīgai nozīmei šajā jomā.
<SPEAKER ID="087" NAME="Krzysztof Lisek  " LANGUAGE="PL">
Esmu ļoti gandarīts, ka kaimiņvalstu politika ir viena no Spānijas prezidentūras prioritātēm. Es zinu, cik svarīgi Spānijai ir attīstīt sadarbību ar Vidusjūras baseina valstīm un cik svarīga Spānijai ir Vidusjūras reģiona valstu savienības koncepcija. Es saprotu, protams, ka tas attiecas uz daudzām valstīm, kas ir ES kaimiņvalstis un tās svarīgi ekonomiskie partneri. Vēl lielāku gandarījumu man sagādāja Zapatero kunga un citu Spānijas prezidentūras pārstāvju paziņojumi, ka viņi vēlas turpināt savu priekšteču, it sevišķi Čehijas un Zviedrijas, centienus attīstīt sadarbību ar ES austrumu kaimiņiem, īpaši ar Polijas un Zviedrijas ierosinātajā Austrumu partnerības programmā ietvertajām valstīm. Šajā saistībā es vēlos lūgt prezidentūru un personīgi Zapatero kungu īpašu uzmanību pievērst situācijai Baltkrievijā. Ir ļoti svarīgi pārdomāt stratēģiju attiecībā uz Baltkrieviju un uzraudzīt šīs valsts iekšpolitiku. ES būtu jāpieprasa, lai Baltkrievijas iestādes ņem vērā cilvēktiesības un maina savu attieksmi pret pilsoniskās sabiedrības izveidi. Zapatero kungs uzsvēra cilvēktiesību nozīmi. Diemžēl Baltkrievijā joprojām ir cilvēki, kas tiek turēti ieslodzījumā savas pārliecības dēļ, un iestāžu attieksme pret demokrātisko opozīciju, brīviem plašsaziņas līdzekļiem un nevalstiskām organizācijām, arī etnisko minoritāšu organizācijām, lielā mērā neatbilst Eiropas standartiem. Demokratizācija un pilsoņu pamattiesību ievērošana ir faktors, kam būtu jābūt nosacījumam, lai attīstītu sadarbību starp ES un Baltkrieviju Austrumu partnerībā.
<SPEAKER ID="088" NAME="Elżbieta Katarzyna Łukacijewska  " LANGUAGE="PL">
Viena no Spānijas prezidentūras prioritātēm ir ES ekonomikas veicināšana, kas jāsasniedz, apstiprinot un īstenojot Eiropas stratēģiju ilgtspējīgai attīstībai līdz 2020. gadam. Komisijas iesniegtais dokuments parāda, ka tas galvenokārt skar uz zināšanām balstītas un videi nekaitīgākas ekonomikas veicināšanu. Spānija arī ierosināja finansiālu sankciju sistēmu, ko veido, piemēram, subsīdiju samazinājums no ES budžeta valstīm, kas nesasniedz stratēģijā noteiktos mērķus. Spānija tagad ir atkāpusies no šīs idejas, reaģējot uz daudzu valstu un interešu grupu pretošanos.
<P>
Tomēr man ir jautājums: kādēļ pirms šādas revolucionāras idejas paziņošanas netika organizētas apspriedes? Vai Spānija neapzinās, paturot prātā savu pieredzi, ka nabadzīgākām valstīm varētu būt sarežģīti sasniegt šādus mērķtiecīgus nosacījumus, nevis gribas trūkuma dēļ, bet tādēļ, ka tās to nespēj? Vai jūs nedomājat, Zapatero kungs, ka papildu sankciju ieviešana radīs paredzētajai pretēju ietekmi, palīdzēs radīt vēl lielāku neproporcionalitāti konkrētu reģionu attīstībā un novājinās visu ES? Mēs visi gribam spēcīgu Eiropas Savienību, un spēcīga Eiropas Savienība nozīmē Savienību, ko veido spēcīgas daļas. Politika par atšķirību samazināšanu starp reģioniem ir efektīva, tādēļ neizšķērdēsim tās rezultātus ar radikāliem pasākumiem.
<SPEAKER ID="089" NAME="Iosif Matula  " LANGUAGE="RO">
Priekšsēdētāja kungs, dāmas un kungi, vēlos paust atzinību par to, ka Spānijas prezidentūra kā prioritāti ir uzņēmusies uzdevumu nodrošināt ES energoapgādes drošību. To paturot prātā, ir svarīga gāzes piegādes dažādošana, laikus pabeidzot Nabucco projektu. Pēc starpvaldību vienošanās par Nabucco parakstīšanas, Eiropas Savienībai ir jārīkojas.
<P>
Es vēlos uzsvērt, ka Spānijas prezidentūras prioritātēs jāietver arī attiecības ar Austrumu partnerības valstīm. Šajā saistībā uzskatu, ka ir svarīgi nodrošināt spēcīgu politisko atbalstu, lai sekmīgi pabeigtu sarunas, kas nesan sākās starp ES un Moldovas Republiku. Šo sarunu rezultātā ir jāparaksta Asociācijas nolīgums, atzīmējot būtisku soli Eiropas vērtību īstenošanā šajā Eiropas valstī pie Eiropas Savienības robežām. Manuprāt, mums ir būtiski raidīt pozitīvu signālu Moldovas Republikas pilsoņiem, kuru vairākums 2009. gada vēlēšanās apliecināja atbalstu Eiropas integrācijas koalīcijai.
<SPEAKER ID="090" NAME="Andreas Mölzer  " LANGUAGE="DE">
Liekas samērā dīvaini, ka Spānijas prezidentūra mūs aicina apkarot ekonomisko krīzi un vēlas padarīt ekonomikas politikas mērķu īstenošanu par obligātu prasību. Nākot no valsts, kuras bezdarba līmenis, kas ir gandrīz 20 %, ir divreiz lielāks par Eiropas vidējo rādītāju, tas izklausās absurdi. Vēl sliktāk ir tas, ka prezidentūra runā par veco Eiropas ekonomikas pārvaldības ideju. Šādi subsidiaritātes principa pārkāpumi jānoraida visiem iespējamiem spēcīgākajiem līdzekļiem. ES jābūt dažādības savienībai un valstu nācijai - tā to ir parādā saviem pilsoņiem.
<P>
Tā arī tiem ir parādā beidzot runāt atklāti sarunās ar Turciju. Spānijas prezidentūra piever acis uz realitāti, citiem vārdiem sakot, uz to, ka Turcija nav Eiropas daļa ne ģeogrāfiski, ne garīgi, ne arī no kultūras viedokļa. Etniskās un reliģiskās minoritātes joprojām tiek diskriminētas šajā Anatolijas valstī, un Ankara spītīgi atsakās atzīt Kipru, kas ir ES dalībvalsts. Šajā lietā sacīt, ka desmitgadēm ilgušais konflikts drīz sniegs "pozitīvus rezultātus” ir nekas vairāk kā veltīga vēlme. Kaut vai tikai finansiālu apsvērumu dēļ ES nevarētu atļauties Turcijas pievienošanos. Masveidīgs turku pieplūdums un paralēlu sabiedrību sprādziens galu galā piebeigtu ES. Ir pēdējais laiks tūlīt pat pārtraukt pievienošanās sarunas ar Ankaru un sākt strādāt, lai nodrošinātu priviliģētu partnerību.
<SPEAKER ID="091" NAME="Rareş-Lucian Niculescu  " LANGUAGE="RO">
Es atzinīgi vērtēju to, ka Spānijas prezidentūra pārņem prioritātes lauksaimniecības nozarē, kas patiesi ir svarīgākās starp šī perioda mērķiem: debašu turpināšana par kopējās lauksaimniecības politikas nākotni un kopējās lauksaimniecības politikas pielāgošanu šodienas Eiropas mainīgajām realitātēm.
<P>
Turklāt Spānijas prezidentūras programmā pamanīju citas svarīgas idejas: pietiekamu resursu nodrošināšana Eiropas lauksaimniecībai un piena kvotu pakāpeniskas likvidēšanas turpināšana saskaņā ar "veselības pārbaudes” rezultātiem. Visbeidzot, bet ne mazāk svarīgi, - es atzinīgi vērtēju diskusijas Lauksaimniecības un zivsaimniecības padomes pirmās sesijas laikā pirmdien par pārtikas piegādes ķēdes labāku funkcionēšanu, lai kontrolētu cenu svārstības un nodrošinātu godīgāku pārpaliku sadali šajā ķēdē. Tie visi ir vērienīgi mērķi un vienlaikus ļoti svarīgi Eiropas pilsoņiem.
<SPEAKER ID="092" NAME="Sławomir Witold Nitras  " LANGUAGE="PL">
Paldies, Zapatero kungs, par atklāšanas runu! Tomēr tajā trūka skaidru atsauču uz milzīgo deficītu radīto problēmu. Es nevaru iedomāties, ka Spānijas prezidentūra nerisinās šo problēmu un nepiešķirs tai prioritāti. Zapatero kungs, situācijai ne tikai Grieķijā, bet arī Spānijā un citās valstīs būtu jābūt jūsu svarīgākajam uzdevumam. Vai nebaidāties, ka, ja Spānijā nesāksiet kontrolēt valsts finanses, nebūs naudas, lai iegādātos jūsu "elektriskos automobiļus”? Man jums jāsaka, ka dažu Eiropas valdību, arī Spānijas valdības, augstprātīgā politika samazina Eiropas konkurētspēju, ierobežojot pieejamo darba vietu skaitu Eiropā un atliekot eiro zonas paplašināšanos ar jaunām valstīm, un tas viss Eiropas iekšējās nestabilitātes dēļ. Lūdzu, uztveriet šo problēmu ļoti nopietni. Tas ir jūsu pienākums.
<SPEAKER ID="093" NAME="Wojciech Michał Olejniczak  " LANGUAGE="PL">
Spānijas prezidentūra pārņem pilnvaras kopā ar Lisabonas līguma stāšanos spēkā. Prakses, ko izstrādās attiecībās starp pastāvīgo Eiropadomes priekšsēdētāju un Augsto pārstāvi ārpolitikas un drošības politikas jautājumos, no vienas puses, un citām Kopienas iestādēm un dalībvalstu vadītājiem, no otras puses, lielā mērā ir atkarīgas no prezidentūras, kas tikko sākusi darbu. Vēlos aicināt pilnībā atzīt jaunās iestādes saskaņā ar līguma burtu un veiktā referenduma garu. Ir svarīgi, lai Eiropas Savienība starptautiskajā arēnā runātu vienbalsīgi. Tomēr vēl svarīgāk ir, lai tās balss netiktu ignorēta, bet radītu jaunas tendences un galveno ietekmi lēmumu pieņemšanas laikā. Lai izvairītos atkārtot tādas situācijas kā Kopenhāgenas 15. konferencē, prezidentūrai jārīkojas, lai izveidotu vidi, kas ļaus pieņemt lēmumus Kopenhāgenas 16. samitā un kas atbilst Eiropas Savienības nostājai. ES jāpanāk vienprātība arī saistībā ar cīņu pret krīzi un jaunas finanšu kārtības izveidi.
<P>
Prezidentūras uzdevums ir aktīvi piedalīties visās apspriedēs par izmaiņām Eiropas ekonomikas un sociālajā modelī, kas izveidots saskaņā ar secinājumiem par pašreizējo ekonomisko krīzi. Tomēr es personīgi paļaujos uz prezidentūras līdzjūtīgo atbalstu darbam pie kopējās lauksaimniecības politikas reformas. Tas drīz būs viens no svarīgākajiem politiskajiem jautājumiem Eiropas Savienībā.
<SPEAKER ID="094" NAME="Joanna Senyszyn  " LANGUAGE="PL">
Spānijas prezidentūras plānā ir ietverti svarīgi mērķi, kas jāsasniedz un kam pateicoties mēs varēsim justies droši konkurētspējīgā un ekonomiski spēcīgā Eiropā. No šiem mērķiem svarīgākie, manuprāt, ir trīs jautājumi.
<P>
1. Izlēmīga un ātra rīcība, lai samazinātu pieaugošo bezdarbu. Lai radītu jaunas darba vietas, vajadzīgs sagatavošanās darbs un liels finansiāls atbalsts, tostarp tirgus izpēte un apmācība. Šis - 2010. gads - ir labākais laiks, kad cilvēkiem paaugstināt savu kvalifikāciju un pat pārkvalificēties saskaņā ar tādas ekonomikas vajadzībām, kas atgūstas no krīzes.
<P>
2. Cīņa pret vardarbību ģimenē, tostarp ierosinātais direktīvas projekts par ES aizsardzību personām, kas cietušas no vardarbības ģimenē. Šīs parādības apmērs Eiropā liecina, ka daudzas sievietes vismazāk drošas jūtas savās mājās. Tā ir absurda situācija un apdraud ES dalībvalstis, jo tās nerisina šo svarīgo sociālo problēmu. Šajā ziņā lielā mērā vainojami politiķi, jo viņi nepietiekami iebilst pret vardarbību pret sievietēm un nereti izliekas, ka tā nepastāv tik lielā mērogā. Eiropas Parlamenta atbalsta trūkums rezolūcijai pret vardarbību, no kuras cieš sievietes, labējiem deputātiem bija kompromitējošs. Labi, ka rezolūciju apstiprināja kreiso deputātu balsojums.
<P>
3. Turpmāka rīcība cīņā pret diskrimināciju, tostarp progress darbā pie jaunas direktīvas pret dažādiem diskriminācijas veidiem, un smagi sodi valstīm, kas kavējas ar ES pretdiskriminācijas tiesību aktu īstenošanu.
<SPEAKER ID="994" NAME="Czesław Adam Siekierski  " LANGUAGE="PL">
Vēlreiz - Spānija pārņem ES prezidentūru izšķirīgā laikā. Pirms astoņiem gadiem, 2002. gada pirmajā pusgadā, Spānijai bija jārisina uzdevums saistībā ar eiro kā kopējas valūtas ieviešanu. Tagad Spānijas prezidentūrai jāveic vienlīdz nozīmīgs uzdevums - Lisabonas līguma noteikumu īstenošana. Kompetenču jomu sadale starp dalībvalsts prezidentūru un Eiropadomes priekšsēdētāju būs ļoti svarīga. Ir vērts atbalstīt prioritātes piešķiršanu ārpolitikai, kas stiprina Eiropas Savienības pozīcijas pasaulē. Tomēr - vai jaunieceltais Augstais pārstāvis ārpolitikas un drošības politikas jautājumos to paveiks? Šīs bažas radušās saistībā ar Ashton kundzes paziņojumiem un viņas pagātni, bet arī saistībā ar viņas pirmajām darbībām pēc amata ieņemšanas. Nedomāju, ka kāds ir jāpārliecina, ka joprojām jācīnās pret krīzi un tās negatīvajām ekonomiskajām un sociālajām sekām. Šāda darbība jo sevišķi vajadzīga Spānijas interesēs, ko ekonomikas lejupslīde skārusi sevišķi smagi. Kā mēs varam atgriezties pie Stabilitātes un izaugsmes pakta kritēriju uzturēšanas gan lielās, gan mazās dalībvalstīs? Kā būtu jākoordinē cīņa pret krīzi Eiropā un pasaulē? No Lisabonas līguma noteikumiem izriet vēl viens uzdevums, proti, sadarbības koordinēšana ar prezidentūru trijotni. Spānijai būs jākoordinē tās darbs ar Beļģiju un Ungāriju. Ir sevišķi svarīgi nodrošināt vienmērīgu pāreju no prezidentūras uz prezidentūru, lai saglabātu darba nepārtrauktību. Vēlu Spānijas prezidentūrai panākumus.
<SPEAKER ID="095" NAME="Bogusław Sonik  " LANGUAGE="PL">
Priekšsēdētaja kungs, es vēlos sirsnīgi sveikt Spānijas prezidentūru. Man jāatzīst, ka uz šo prezidentūru lieku konkrētas cerības. Pirmkārt tādēļ, ka viena no Spānijas prezidentūras prioritātēm ir energoapgādes drošība. To vērtēju ļoti atzinīgi. Tas ir jautājums, kam būtu jābūt katras nākamās prezidentūras prioritātei. Vēlos uzsvērt, ka ļoti svarīgs energoapgādes drošības elements ir solidaritātes rīcības plāns. Ir ļoti svarīgi turpināt un paātrināt darbu pie tā ieviešanas.
<P>
Es atbalstu Spānijas prezidentūras principus saistībā ar pasākumiem klimata pārmaiņu kontrolei. Es vēlos vērst uzmanību uz to, cik svarīgi ir koordinēt procesu, ar ko saskaņā Eiropas Savienības pilsoņus informē par veidiem, kādos viņi paši var cīnīties pret klimata pārmaiņām. Kā parādīja nesenais Kopenhāgenas samits, politiķu griba viena pati nevar daudz izmainīt. Tādēļ mums pēc iespējas lielākā mērā jāiesaista eiropieši un jāpārliecina viņi, ka klimata pārmaiņas nav abstrakts process, bet kas tāds, kas, gluži pretēji, ietekmē katru indivīdu un mūs visus kopā.
<SPEAKER ID="096" NAME="Csaba Sándor Tabajdi  " AFFILIATION="S&amp;D">
rakstiski. - (HU) Kā Ungārijas pārstāvis un Spānijas-Beļģijas-Ungārijas prezidentūru trijotnes pārstāvis es sveicu Spānijas prezidentūru. Patiesi, reti ir iespējams dzirdēt, ka premjerministram, kas apmeklējis EP, ir tik skaidrs redzējums attiecībā uz ES un prezidentūras programmu, kā varējām dzirdēt no Zapatero kunga šorīt. Es piekrītu, ka, neīstenojot ekonomisko savienību, Eiropas konkurētspēja pasaulē ir apdraudēta. Nākamo desmit gadu četras prioritātes, ko Zapatero kungs uzskaitīja, patiesībā nosaka svarīgākos stratēģiskos mērķus. ES kā savienības interesēs, bet it sevišķi jauno dalībvalstu, tostarp Ungārijas, interesēs ir samazināt atkarību no energoresursiem. Bez "zaļas ekonomiskās izaugsmes”, digitālā tirgus, kopīgas inovatīvas spējas izveidošanas un Eiropas izglītības patiesas attīstības Eiropas Savienībai nav atjaunošanās potenciāla.
<P>
Es arī ļoti atzinīgi vērtēju Spānijas prezidentūras lēmumu paātrināt debates par kopējās lauksaimniecības politikas nākotni. Laiks negaida: pirmkārt, mums jāizstrādā KLP regulējums, otrkārt - tas jāizmanto kā pamats budžetam, un nevis otrādi. Pretējā gadījumā KLP finansējuma saņēmēji un visa Kopiena daudz ko zaudēs. Ungārijas Lauksaimniecības akadēmija ir svarīga norises vieta KLP nākotnes Ungārijā apspriešanai; ceru, ka Spānijas prezidentūra varēs apmeklēt tās 2010. gada pasākumu.
<SPEAKER ID="097" NAME="Nuno Teixeira  " LANGUAGE="PT">
Spānija pārņem prezidentūru Eiropai stratēģiski svarīgā laikā. Patiesībā tas, ka tā to pārņem kopā ar Lisabonas līguma stāšanos spēkā, palielina tās pārskatbildību par jaunā līguma efektīvu piemērošanu, kas ir tās programmas attīstības priekšnosacījums.
<P>
Es ar nepacietību gaidu debates par kohēzijas politikas nākotni un mēģināšu nodrošināt, ka tajās ietver teritoriālās kohēzijas jautājumu. Kā EP deputāta no viena no tālākajiem Eiropas reģioniem mana uzmanība tiek vērsta uz to, ko jaunā prezidentūra darīs ar attīstības politiku salu reģioniem.
<P>
ES un Marokas samits noteikti ir ļoti piemērots forums, kurā sekmēt Eiropas un Āfrikas Atlantijas sadarbības telpu, it sevišķi izmantojot sadarbību starp Madeiru, Azoru salām, Kanāriju salām un kaimiņvalstīm. To es pilnībā atbalstīšu.
<P>
Sava ģeogrāfiskā un vēsturiskā tuvuma dēļ Portugāle un it sevišķi tās tālākie reģioni, piemēram, Madeira, ar nepacietību vēlas redzēt, kā Spānijas prezidentūra paredzējusi īstenot un attīstīt jauno Eiropas stratēģiju šiem reģioniem.
<P>
Šajā saistībā es cieši vērošu prezidentūras darbības, īstenojot ieteikumus, ko Komisija ir izstrādājusi "Tālākie reģioni: Eiropas priekšrocība”, un diskusijas par turpmākajiem finanšu plāniem.
<SPEAKER ID="993" NAME="Silvia-Adriana Ţicău  " LANGUAGE="RO">
Spānijas prezidentūrai jāpabeidz darbs pie iestāžu struktūras Lisabonas līguma īstenošanai. Jaunu komitoloģijas noteikumu izstrāde ir likumdošanas procesa galvenais elements. Ir vairāki dokumenti, tostarp Ēku energoefektivitātes direktīva un Inteliģento transporta sistēmu direktīva, kuru pieņemšana ir atkarīga no tā, cik ātri tiks izstrādāti šie iestāžu sadarbības noteikumi. Turklāt ekonomiskā krīze smagi ietekmē Eiropas pilsoņus, kas zaudē savas darba vietas un cer, ka tiks noteikti pasākumi ekonomiskās atveseļošanās sekmēšanai. Stratēģijai "Eiropa 2020” ir jārod risinājumi, lai attaisnotu šīs cerības. Tādēļ Eiropas Savienības trīspusējam modelim, ko veido Spānijas, Beļģijas un Ungārijas prezidentūras, ir jānostiprina sociālā Eiropa, radot darba vietas un uzlabojot dzīves apstākļus Eiropas pilsoņiem. Visbeidzot, bet ne mazāk svarīgi, - 2010. gads iezīmē vidusposmu 2007.-2013. gada finanšu perspektīvai. Šogad dalībvalstīm ir unikāla iespēja pārskatīt darbības programmas, lai maksimāli izmantotu Eiropas finansējumu un īstenotu projektus, kas var radīt darba vietas un uzlabot Eiropas pilsoņu dzīves kvalitāti. Es mudinu Spānijas prezidentūru kopā ar visām dalībvalstīm maksimāli izmantot vidusposma pārskatu, lai sasniegtu ekonomisko atveseļošanos laikposmā no 2012. gada līdz 2013. gadam.
<SPEAKER ID="098" NAME="Georgios Toussas  " LANGUAGE="EL">
Spānijas prezidentūras prioritātes efektīvi piemērot reakcionāro "Lisabonas līgumu”, sekmēt pret pilsoņiem vērstās Lisabonas stratēģijas turpināšanu ar stratēģiju "Eiropa 2020”, nostiprināt Dialoga ar ražošanas nozarēm veidošanas padomi (Consejo para el diálogo con los sectores productivos - CDSP) un iedragāt demokrātiskas tiesības un brīvības saskaņā ar Stokholmas programmu ir plutokrātijas prioritātes. Spānijas prezidentūras programma norāda eiro apvienošanas kapitāla steigu sekmēt kapitālistisku reorganizāciju un turpināt uzbrukumu visu strādājošām un pilsoņu klašu tiesībām un dzīves standartam. Šī uzbrukuma centrālais mērķis ir algu un pensiju samazināšana, rūpniecisko attiecību pilnīga graušana, elastīgas un pagaidu nodarbinātības vispārīga piemērošana, valstu apdrošināšanas sistēmu un lauksaimnieku ieņēmumu sagraušana ar krasiem samazinājumiem Kopienas budžetā lauksaimniecībai un mājlopu audzēšanai un sociālo piemaksu samazinājumiem, ka arī veselības aprūpes, labklājības un izglītības komercializēšana, ierosinot "valstu finanšu deficītus” un piemērojot Stabilitātes paktu. Eiro apvienošanas monopola kapitāla izvēlētais ceļš ir stiprināt ES imperiālistu politiku ar jauniem politiskiem un stratēģiskiem iejaukšanās mehānismiem, piemēram, "Eiropas Ārējās darbības dienests”, lai nostiprinātu savu militarizāciju ar "kaujas grupām” un paplašinātu to iekļūšanu NATO.
<SPEAKER ID="992" NAME="Jarosław Leszek Wałęsa  " LANGUAGE="PL">
Dāmas un kungi, Spānija ceturto reizi vadīs Eiropas Savienību. Tomēr tā to pirmo reizi darīs saskaņā ar jauniem principiem un pirmo reizi veiks savu darbu saistībā ar jaunām iestādēm, kas paredzētas Lisabonas līgumā. Šie apstākļi Spānijas nozīmei piešķir konkrētu ievērību un palielina tās atbildību, ņemot vērā to, ka finanšu krīze un izmaiņas Eiropā sakrīt ar Lisabonas līguma spēkā stāšanās laiku. Pēc samērā sekmīgas Čehijas prezidentūras un profesionālas Zviedrijas prezidentūras Eiropas acis ir pievērsušās Ibērijas pussalai. Iesniegtās prioritātes ir šādas: darbs pie Eiropas pilsoņu tiesībām, ekonomikas atveseļošanās un finanšu kontrole, tiesiskuma nodrošināšana un stratēģijas izstrāde Eiropas valstu iekšējai drošībai, un tas viss ir ļoti mērķtiecīgi laikā, kad pilnā apmērā stājas spēkā jaunais līgums. Spānijas priekšā ir milzīga iespēja un liels izaicinājums, jo jaunais tiesību akts ir jāīsteno konkrētā darbībā un jāpielāgo dinamiski mainīgai situācijai pasaulē. Eiropas Savienības vadība globālās finanšu krīzes laikā nav viegls uzdevums. Jo vairāk - es nepacietīgi gaidu rezultātus un vēlu jums sekmes ar "jaunā Eiropas projekta” ieviešanu. Paldies!
<P>
* * *
<SPEAKER ID="100" NAME="David-Maria Sassoli" AFFILIATION="S&amp;D">
(IT) Priekšsēdētāja kungs, dāmas un kungi, Itālijas policijas spēki pagājušajā naktī apcietināja piecus cilvēkus, kas bija plānojuši mafijas uzbrukumu vienam no mūsu kolēģiem - šī Parlamenta deputātam un bijušajam Sicīlijas pilsētas Gela mēram Crocetta kungam.
<P>
Saskaņā ar miertiesnešu sacīto uzbrukums varēja notikt jebkurā dienā, sākot no šodienas, 20. janvāra. Es vēlos jums atgādināt, ka Beļģijas iestādēm vēl ir jānodrošina piemērots konvojs Crocetta kungam, kam Itālijā tiek nodrošināta aizsardzība jau kādu laiku, kā Parlamenta priekšsēdētājs zina.
<P>
Es vēlos priekšsēdētājam lūgt izrādīt solidaritāti mūsu kolēģim viņa parlamenta un Eiropas Parlamenta vārdā un rīkoties, lai nodrošinātu, ka Crocetta kungs saņem piemērotu aizsardzību kā EP deputāts.
