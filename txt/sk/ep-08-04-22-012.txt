<CHAPTER ID="012">
Európske programy satelitnej rádiovej navigácie (EGNOS a Galileo) (rozprava) 
<SPEAKER ID="299" NAME="Predsedajúci">
Ďalším bodom je správa od pani Barsi-Patakyovej predložená za Výbor pre priemysel, výskum a energetiku k pozmenenému návrhu nariadenia Európskeho parlamentu a Rady o ďalšom prevádzaní európskych satelitných navigačných programov (EGNOS a Galileo) - C6-0345/2007 -.
<SPEAKER ID="300" NAME="Radovan Žerjav">
úradujúci predseda Rady. - - (SL) Som potešený, že môžem byť s vami na dnešnom plenárnom zasadnutí venovanom rozprave o nariadení o realizácii programu Galileo.
<P>
Všetci sme si veľmi dobre vedomí geostrategického a hospodárskeho významu programu Galileo a EGNOS pre Európsku úniu. Avšak predtým, než sa začnem zaoberať textom, ktorý bol predložený, dovoľte mi stručne zmieniť rozhodujúce udalosti, s ktorými boli tieto dva programy v poslednom roku konfrontované.
<P>
Počas nemeckého predsedníctva v júni 2007 Rada schválila odvážne rozhodnutie ukončiť neúspešné rokovania o koncesiách. Po tejto iniciatíve nasledovalo uznesenie Európskeho parlamentu, v ktorom bola vyjadrená silná podpora tomu, aby tieto dva programy pokračovali pod záštitou Európskej únie, a vyjadrená jednoznačná požiadavka, aby bolo celé financovanie zaisťované z rozpočtu Európskej únie.
<P>
Keď Komisia neskôr v septembri 2007 predložila balík návrhov, ktoré by zaistili týmto projektom 100% financovanie z verejného sektoru, bolo medzi týmito návrhmi nariadenie na realizáciu. Vďaka dohode dosiahnutej v novembri minulého roku medzi Radou ECOFIN a Európskym parlamentom ohľadom uznesenia a vďaka všeobecnému rozhodnutiu, ktoré Rada pre dopravu, telekomunikácie a energetiku schválila o týždeň neskôr, a na základe záverov o budúcom rozvoji programu Galileo sa nám podarilo vyviesť tieto dva programy zo slepej uličky a vrátiť ich na verejnosť.
<P>
Som potešený tým, že keď tieto tri inštitúcie hľadali kompromis na zákonnom základe tak, aby mohol byť projekt Galileo oživený v celom rozsahu, zapojili sa do konštruktívnej spolupráce. Predovšetkým by som rád vyjadril svoju vďačnosť spravodajkyni pani Barsi-Patakyovej a taktiež pani Angelike Nieblerovej, predsedníčke Výboru pre priemysel, výskum a energetiku. Slovinské predsedníctvo je hrdé na to, že vynaložilo všetky možné sily potrebné na dosiahnutie dohody počas prvého čítania.
<P>
Som presvedčený, že výsledkom našich rokovaní je vyvážený text. Text, ktorý máme pred sebou, stanoví rozpočtovú sumu potrebnú pre tieto programy na obdobie 2007 - 2013 a rovnako aj na riadení a realizáciu programov GNSS vrátane zásad a štruktúry pre zadávanie verejných zákaziek. Všetci sme prijali zodpovednosť, ktorú má Európsky parlament voči občanom, a súčasne aj rozpočtové právomoci.
<P>
Aby sme uľahčili plnenie jednotlivých úloh týkajúcich sa týchto programov, vytvorili sme pre projekt Galileo medziinštitucionálny výbor. Tento výbor bude sledovať pokrok dosahovaný pri realizácii týchto programov, ďalej medzinárodné dohody spojené s týmito dvoma programami, prípravu trhov, efektívnosť riadiacej štruktúry a každoročné preskúmanie programov.
<P>
Pán predsedajúci, dámy a páni, domnievam sa, že nie je potrebné zvlášť zdôrazňovať význam európskych satelitných navigačných programov pre vytvorenie nových pracovných miest a pre európsku konkurenciuschopnosť. Tieto dva programy sú úplne v súlade s lisabonskou stratégiou a ďalšími politikami Spoločenstva a umožní nám vytvoriť a chrániť európske know-how, predovšetkým v oblasti takých spôsobov využitia, z ktorých budú mať naši občania priamy prospech.
<P>
Rád by som sa vám poďakoval za vašu pozornosť a predovšetkým za vašu konštruktívnu spoluprácu na tomto dôležitom európskom projekte.
<SPEAKER ID="302" NAME="Jacques Barrot" LANGUAGE="FR">
Pán predsedajúci, pán minister, dámy a páni, je jasné, že toto zasadnutie je veľmi významné. Domnievam sa, že si môžeme navzájom pogratulovať k tomu, že sa konečne podarilo vytvoriť z projektu Galileo významný európsky projekt, ktorý je možné realizovať.
<P>
Na sklonku novembra 2007 boli prijaté dve významné politické rozhodnutia v prospech tohto veľkého európskeho projektu. Odvtedy Európsky parlament a Rada, ktoré vedeli o potrebe rýchlo prijať nariadenie týkajúce sa pokračovania programov EGNOS a Galileo, preskúmali text návrhu Komisie s cieľom dosiahnuť schválenie v prvom čítaní
<P>
Rád by som vzdal hold konštruktívnej práci týchto troch inštitúcií, predovšetkým parlamentu. Vďaka snahe každej z nich sme dosiahli nesmierny pokrok v rôznych tripartitných dialógoch a dnes sa dívame na návrh nariadenia, s ktorým je spokojný Parlament, Rada aj Komisia. Rada sa na svojom zasadnutí, ktoré sa konalo dňa 7. apríla 2008 pod vaším predsedníctvom, pán minister, vyjadrila z veľkej väčšiny v prospech tohto návrhu. Je preto veľmi dôležité, dámy a páni, aby sa dnes Parlament taktiež vyjadril v jeho prospech.
<P>
Môžem potvrdiť, že tento návrh zahŕňa financovanie programov v plnom súlade s rozpočtovou dohodou, ktoré v novembri 2007 dosiahol Európsky parlament a Rada. Rád by som opäť vyjadril svoje srdečné poďakovanie Európskemu parlamentu za významnú úlohu, ktorú zohral pri dosiahnutí tohto výsledku. Tento text tiež stanoví uspokojivé riadenie týchto programov. Navrhuje striktné rozdelenie úloh medzi Komisiu, Úrad pre dohľad a Európsku vesmírnu agentúru, pričom Komisii je pridelená úloha majiteľa a Európskej vesmírnej agentúre úloha manažéra.
<P>
Budúce nariadenie rovnako rieši aj otázku bezpečnosti a zabezpečenia systémov. Tento aspekt programov, napriek tomu, že je podstatný, nebol skôr riešený takto jednoznačne a uspokojivo. Komisia odteraz bude zaisťovať správu programu s trvalou a hodnotnou podporou členských štátov, ktoré majú v tejto záležitosti potrebné odborné znalosti.
<P>
V tomto ohľade môžem potvrdiť, že infraštruktúra projektu Galileo je navrhnutá tak, aby plnila päť funkcií popísaných v prílohe k budúcemu nariadeniu. Ustanovenie tohto textu týkajúce sa zabezpečenia žiadnym spôsobom neovplyvňuje pôsobnosť tejto prílohy. Akýkoľvek pozmeňujúci a doplňujúci návrh, ktorý by mohol narušiť civilný charakter programu Galileo, by mal vyžadovať revíziu tohto nariadenia. Sme si vedomí problematiky zásad pre zadávanie zákaziek. Musíme vyhodnotiť schopnosti zúčastnených priemyslových strán v každom členskom štáte a súčasne obmedziť, samozrejme prostredníctvom spravodlivej súťaže, sprevádzajúce riziká nadmernosti a omeškania.
<P>
Čo sa týka otázky základného vlastníctva, tak pre tri zmienené inštitúcie Spoločenstva toto nariadenie stanovuje, že výhradným vlastníkom celého hmotného a nehmotného majetku vytvoreného v rámci programov EGNOS a Galileo musí byť Európske spoločenstvo.
<P>
Na záver možno povedať, že ustanovenie týkajúce sa postupu prerokúvania vo výbore a konkrétneho rámca vytvoreného spoločne s týmto nariadením plní žiadosť Parlamentu, aby bol neustále informovaný o pokroku v realizácii týchto programov. Samozrejme vzhľadom na úlohu, ktorú Parlament doposiaľ zohral, je zjavne výhodnejšie a dokonca nevyhnutné, aby bol Parlament ako rozpočtový orgán úzko zapojený do budúcnosti tohto programu. Rýchle prijatie navrhovaného textu by predstavovalo prvú fázu v reforme riadenia týchto programov. Komisia by mala predložiť návrh pozmeňujúceho nariadenia z hľadiska riadiacich štruktúr európskych programov GNSS. Prispôsobíme toto nariadenie novým právomociam a úlohám dozoru na základe textu, ktorý ste vykonzultovali s Radou. Osobne dozriem na to, aby bol Parlament do tejto druhej fázy reformy verejnej správy úzko zapojený.
<P>
Pán minister, dámy a páni, počítame s vami, že podporíte projekt Galileo a otvoríte cestu pre účinnú a rýchlu realizáciu tohto obrovského projektu Spoločenstva. V budúcich niekoľkých mesiacoch budeme mať možnosť zaoberať sa všetkými možnými spôsobmi využitia, ktoré Galileo bude ponúkať, a v tomto ohľade Komisia uverejní akčný plán. Avšak aby sa tieto spôsoby využitia stali skutočnosťou, je jasné, že projekt Galileo musí byť uskutočnený. Pán predsedajúci, ďakujem Európskemu parlamentu a ďakujem portugalskému a slovinskému predsedníctvu, domnievam sa, že Galileo má teraz všetky predpoklady na úspech zaručené.
<SPEAKER ID="303" NAME="Etelka Barsi-Pataky">
spravodajkyňa. - (HU) Pán predsedajúci, úradujúci predseda Rady, pán minister Žerjav, pán podpredseda Barrot, dámy a páni. Európsky parlament poskytoval priebežnú a pozitívnu podporu programu Galileo už od svojho vzniku. V novembri minulého roku, teda v roku 2007, podnikol Európsky parlament smelý krok a pohol programom z mŕtveho bodu a v decembri schválil financovanie rozvoja programov GNSS z opravného rozpočtu Spoločenstva.
<P>
Teraz po úspešnom neoficiálnom trialógu prerokúvame v prvom čítaní nariadenie o realizácii programov Galileo a EGNOS GNSS. Financovanie, ktoré bude realizované výhradne z rozpočtu Spoločenstva, vyžaduje zvláštnu zodpovednosť voči európskym platcom daní a starostlivú reguláciu, ktorá je s ňou spojená. To platí obzvlášť pre financovanie, správu programu, riadenie pre zadávanie verejných zákaziek a zabezpečenie. V posledných niekoľkých rokoch sme sa toho veľa naučili, pretože sme boli konfrontovaní s veľkým množstvom problémov. S týmto nariadením ideme tiež po celkom novej ceste, dalo by sa povedať, že priamo razíme novú cestu, pretože toto je prvá spoločná Európska infraštruktúra, ktorá je budovaná spoločne a je v spoločnom vlastníctve Spoločenstva.
<P>
Financovanie - Európsky parlament si je vedomý toho, že náklady na realizáciu tohto programu tvoria 3,4 miliardy EUR, ktoré zaisťujú rozpočtové orgány. Komisia bude taktiež požiadaná, aby do roku 2010 predložila návrh na spôsob financovania po roku 2013, predovšetkým pre spoločné záväzky spojené s vlastníctvom. Prosím, majte na pamäti, že dodržanie harmonogramov a zabránenie ďalšiemu časovému sklzu je nesmierne dôležité na dosiahnutie finančného úspechu týchto programov.
<P>
Cenová politika bude stanovená po podrobnej analytickej fázy využívania, s prihliadnutím na to, že spotrebiteľom bude poskytovaná kvalitná služba. Riadenie tohto programu bude koncipované pre jednoznačne spoločné právomoci. Komisia má na starosti realizáciu programu a riadenie programu a v jej práci jej bude pomáhať Výbor pre program v súlade s postupom prerokúvania vo výboroch. Európska vesmírna agentúra je hlavným dodávateľom a treba uviesť, že zmluvná dohoda medzi Komisiou a Európskou vesmírnou agentúrou bude zárukou úspechu programu. Po dlhej diskusii bolo stanovené, že na zabezpečenie programu bude dohliadať orgán GSA (Európsky úrad pre dohľad nad GNSS).
<P>
Európsky parlament, Rada a dotyčný výbor uznávajú, že sa musia nájsť nové formy spolupráce, aby boli tieto programy úspešné. V budúcnosti budeme v súlade s prehlásením v prílohe spoločne štvrťročne sledovať pokrok v realizácii tohto programu prostredníctvom medziinštitucionálnej skupiny odborníkov a pracovný program sa bude každoročne preskúmavať. Predpisy o postupoch pre zadávanie verejných zákaziek boli dôležitou súčasťou novembrovej správy pani spravodajkyne a kľúčové prvky boli začlenené do návrhu Rady. Teraz sme s týmto návrhom Rady v úplnom súlade. Program Galileo spájame s nádejami na novú technológiu, rozvoj, nové príležitosti k podnikaniu a práci a predovšetkým zdôrazňujeme príležitosti pre malé a stredné podniky vo všetkých 27 členských štátoch. Nariadenie obsahuje príslušné ustanovenie v tomto zmysle.
<P>
Vyjednávanie delegácií parlamentu pod vedením Angeliky Nieblerovej, predsedníčky Výboru pre priemysel, výskum a energetiku, a s účasťou tieňových spravodajcov a zástupcov výborov poskytujúcich stanoviská, predložila text schválený v prvom čítaní výboru pre priemysel, výskum a energetiku ako súčasť neformálneho trialógu. Výbor pre priemysel, výskum a energetiku ho jednohlasne schválil. Teraz predkladáme tieto predpisy Európskemu parlamentu na plenárnom zasadnutí. Na záver by som chcela povedať, že som vďačná slovinskému predsedníctvu za jeho angažovanosť pre tento program, Komisii za jej odbornú prácu a svojim kolegom za podporu, ktorá prijatie dohody umožnila. Ďakujem vám.
<SPEAKER ID="304" NAME="Margaritis Schinas">
spravodajca Výboru pre rozpočet požiadaného o stanovisko. - (EL) Pán predsedajúci, za Rozpočtový výbor, mi prosím dovoľte vyjadriť za seba spokojnosť s výsledkom, ktorý sme dosiahli. Toto bude zrejme anomália: obvykle sa od Výboru pre rozpočet požaduje, aby našiel prostriedky pre určitý konkrétny program, zatiaľ čo tu išlo o opačný prípad. Prostriedky sme už našli a snažili sme sa stanoviť štruktúru programu. Po tom, čo sme s Radou rokovali približne 40 dní, sme nakoniec uspeli.
<P>
Konečné schválenie projektu Galileo podľa môjho názoru poukazuje na tri dôležité skutočnosti. Po prvé, práve v čase, keď je Európa obviňovaná z toho, že nemá žiadne ambície a že je zmätená, dokazuje naša spoločná ochota nájsť prostriedky pre takýto technicky ambiciózny plán, že EÚ dokáže viac než odpovedať svojim kritikom, pokiaľ ide o prospech občanov a podnikov.
<P>
Po druhé, ako poukázal pán komisár Barrot, bez Európskeho parlamentu by tu nebol žiadny projekt Galileo. Európsky parlament zohral kľúčovú úlohu pri rokovaniach s Radou ohľadom hľadania prostriedkov, predovšetkým v tom, že súkromný sektor nedodal finančné prostriedky v rozpore so svojimi predchádzajúcimi sľubmi.
<P>
A nakoniec, po tretie, teraz máme program financovaný výhradne Spoločenstvom. Pretože toto je program podporovaný výhradne a len európskymi daňovými poplatníkmi, kladú sa zvláštne povinnosti na Európsky parlament a na správcu tohto programu, ktorými sú Európska komisia, Európska vesmírna agentúra a Úrad pre dohľad nad projektom Galileo.
<P>
Nebudeme sa z tejto zodpovednosti vyvliekať. Až do roku 2013 budeme veľmi starostlivo sledovať riadenie programu. Ide o veľké množstvo peňazí, takže naše povinnosti sú obzvlášť náročné.
<P>
Veľmi vám ďakujem a gratulujem všetkým, ktorí svojou prácou prispeli k dosiahnutiu tohto veľmi uspokojivého výsledku.
<SPEAKER ID="305" NAME="Anne E. Jensen">
spravodajkyňa Výboru pre dopravu a cestovný ruch požiadaného o stanovisko. - (DA) Pán predsedajúci, ako spravodajkyňa Výboru pre dopravu a cestovný ruch požiadaného o stanovisko by som taktiež rada vyjadrila svoju veľkú spokojnosť s výsledkom, ktorý sme dnes dosiahli. Do budúcna projekt Galileo zaistí efektívnejšiu, bezpečnejšiu a ekologickejšiu dopravu. Tento systém napomôže lepšie riadenie a kontrolu všetkých spôsobov dopravy - po ceste, po železnici, vzduchom aj po mori. To platí pre súkromné podniky, pre štátne orgány a pre lepšiu informovanosť nás ako občanov.
<P>
Mnoho ľudí sa pýta, prečo potrebujeme Galileo, keď už máme GPS? Ale my máme GPS len zapožičaný. EÚ nemá žiadnu kontrolu nad touto technikou a vzhľadom na to, že satelitná navigácia sa stáva pre našu spoločnosť veľmi dôležitou, mala by mať EÚ svoju vlastnú infraštruktúru aj rozsiahle znalosti a odborné zručnosti. Keď teraz posielame týchto 3,5 miliárd EUR z peňazí daňových poplatníkov EÚ do vesmíru na projekt Galileo, musíme zaistiť, že budú dosiahnuté žiaduce výsledky. Je preto dôležité, aby mal Parlament na budúce kroky vplyv.
<P>
Rada by som poďakovala pani Barsi-Patakyovej za výbornú spoluprácu na tejto správe. Taktiež by som rada poďakovala pánovi Schinasovi a predsedníčke Výboru pre priemysel, výskum a energetiku pani Nieblerovej za ich dobrú spoluprácu a za skutočnosť, že sme počas rokovaní pracovali ako tím. Ďakujem aj pánovi komisárovi Barrotovi za jeho príspevok v podobe zaistenia potrebných prostriedkov. V neposlednom rade by som rada pogratulovala slovinskému predsedníctvu k výbornému výsledku, ktorý sme dosiahli.
<SPEAKER ID="306" NAME="Angelika Niebler">
v mene skupiny PPE-DE. - (DE) Pán predsedajúci, pán úradujúci predseda, pán komisár, dámy a páni, dnešok je pre Európu dobrým dňom. Dávame zelenú jednému z najvýznamnejších projektov EÚ - satelitnému navigačnému systému Galileo. Rovnako ako moje predrečníčky aj ja by som rada začala tým, že vyslovím úprimné poďakovanie našej spravodajkyni pani Barsi-Patakyovej a členom Výboru pre rozpočet a Výboru pre dopravu a cestovný ruch za ich výbornú spoluprácu. Myslím, že sme ako Parlament na tejto problematike spolu veľmi dobre spolupracovali a spoločne s Radou a Komisiou sme dosiahli skutočne dobrý výsledok.
<P>
To, či potrebujeme európsky satelitný navigačný systém, už bolo prerokúvané mnohokrát. Hovorila o tom aj pani Jensenová. Stále máme americký GPS, Rusi majú GLONASS a Číňania na niečom pracujú. To skutočne ukazuje, že aj my musíme investovať do svojho vlastného európskeho satelitného navigačného systému. Musíme túto technológiu v Európe mať.
<P>
Potrebujeme príslušné know-how, aby sme si vytvorili takéto systémy v Európe samostatne a taktiež musíme niečo urobiť pre majiteľov našich stredných podnikov, pre malé a stredné podniky, ktoré po vytvorení tejto infraštruktúry budú môcť ťažiť z tejto infraštruktúry vyvíjaním spôsobov využitia v mnohých sektoroch, na ktoré sme dodnes napríklad ani príliš nepomýšľali v logistickom sektore, v oblasti cestnej dopravy, v námorníctve, v železničnej doprave a leteckej doprave a v oblasti bezpečnosti. Existuje veľa rôznych spôsobov využitia a ja dúfam, že sme dnes odviedli kus dobrej prípravnej práce v prospech majiteľov našich stredných podnikov.
<P>
Projekt Galileo má dlhú históriu. Nechcem ju rekapitulovať, rada by som len zdôraznila, že Parlament podporuje projekt Galileo po celú dobu jeho existencie. V minulom roku sme zaistili financovanie z európskych daňových výnosov a zajtrajším hlasovaním významne prispejeme k tomu, aby riadenie projektu prebiehalo hladko, aby bol spôsob riadenia projektu koncipovaný transparentne a aby sme my ako Parlament, a ako ľudia podieľajúci sa na tvorbe legislatívy v Európe, boli zapojení do ďalšieho rozvoja a riadenia tohto projektu.
<SPEAKER ID="307" NAME="Norbert Glante">
v mene skupiny PSE. - (DE) Pán predsedajúci, pán komisár, projekt Galileo by taktiež bolo možné nazvať "nekonečným príbehom". Dúfam, že tento názov už nebude po dnešnej diskusii a zajtrajším hlasovaním problémom. Nekonečný príbeh sa teraz stáva skutočnosťou.
<P>
Rád by som sa poďakoval pani Barsi-Patakyovej predovšetkým za jej užitočnú spoluprácu, a to nielen v trialógu, ale taktiež za prácu za posledné tri roky. Bola vždy férovým partnerom a dospeli sme k rozumným a solídnym kompromisom. Ďakujem samozrejme aj predsedníctvu a konkrétne tej zástupkyni predsedníctva, ktorá sa s nami zúčastnila spomínaných piatich trialógov. Veľmi schopná, angažovaná žena, ktorá jednoducho - ako sa ja domnievam - nenašla tento kompromis v Rade.
<P>
Moja skupina, socialistická skupina v Európskom parlamente, vždy projekt Galileo podporovala a teraz tiež podporujeme výsledok, ktorý bol dosiahnutý. Môžem vás uistiť, že zajtra nevzídu z našej skupiny žiadne nesúhlasné hlasy a že všetci budeme hlasovať v jeho prospech. Musíme taktiež zaznamenať tú skutočnosť - a chcel by som vás požiadať, aby ste ju zaznamenali ešte raz, a nesmie sa to objaviť v zápisnici - že niektorí z nemeckých zástupcov museli zabojovať so svojou vlastnou vládou, aby to rozbehli. Pani Nieblerová sa usmieva, pretože vie, o čom hovorím.
<P>
Týmto nariadením sa nám podarilo stanoviť jasné štruktúry, nájsť jasnú zodpovednosť medzi Komisiou, Úradom pre dohľad a Európskou vesmírnou agentúrou. Máme medziinštitucionálnu skupinu odborníkov, na ktorej Európsky parlament, Rada a Komisia zaznamenali pokrok tohto projektu. Budeme sa schádzať štyrikrát do roka až do roku 2013 a všetci predpokladáme, že rok 2013 je termínom, ktorý dodržíme, a že taktiež dodržíme rozpočet 3,4 miliárd, inak bude ťažko argumentovať.
<P>
Galileo je - ako moja kolegyňa poslankyňa pani Nieblerová práve uviedla - nielen satelitný navigačný systém, ktorý umožňuje niektorým občanom napríklad dôjsť rýchlejšie do cieľa ich cesty. Galileo pre nás v Európe predstavuje dôležitý technický rozvoj a musíme si zachovať svoje know-how v astronautike, v navigačnej technike a v elektronike. Je preto pre nás dôležité realizovať tento projekt.
<P>
Teraz je obzvlášť dôležité, aby Komisia dokončila výzvu k účasti na výberových konaniach do leta. To bude veľmi náročná úloha. Dôjde k rozhodujúcemu plneniu. Musíme dať priemyslu druhú šancu a priemysel sa musí tejto druhej šance chopiť. Dúfam, že zástupcovia priemyslu vedia, čo je pre nich prichystané. Nemôžeme si dovoliť druhý neúspech v dôsledku problémov zo strany priemyslu. Očakávam tento návrh, akčný plán Komisie a predovšetkým finančný výhľad od roku 2014 s veľkým napätím.
<P>
Na záver si teda znovu spolu povieme: partnerstvo verejného a súkromného sektora nie je s konečnou platnosťou odpísané. Od obdobia 2013/2014 budeme môcť partnerstvo verejného a súkromného sektora znovu uplatniť pri používaní tohto modelu. Nechcel by som teraz partnerstvo verejného a súkromného sektora úplne odpisovať.
<SPEAKER ID="308" NAME="Anne Laperrouze">
v mene skupiny ALDE. - - (FR) Pán minister, pán komisár, pani spravodajkyňa, dámy a páni, odborníkom z oblasti letectva a kozmonautiky môže názov Galileo pripomínať nielen italského astronóma, ale taktiež vesmírnu sondu USA, ktorú skonštruovala NASA, aby preskúmala Jupiter a jeho duny, ktoré boli vypustené 18. októbra 1989 z raketoplánu Atlantis. Toto vypustenie malo výrazné oneskorenie kvôli pozastaveniu letu raketoplánov po nehode raketoplánu Challenger.
<P>
Nakoniec bol úspech misie sondy Galileo v systéme Jupitera obrovský. Sú tu určité podobnosti s európskym programom Galileo. Tento program zažil nezdary. Dúfam však, že náš program sa nakoniec ukáže rovnako úspešným. Predovšetkým dúfam, že od teraz bude názov Galileo spojovaný s úspechom tohto európskeho programu.
<P>
Keď spomínam na tie ťažké časy spojené so zlyhaním partnerstva medzi verejným a súkromným sektorom, hovorím si, že potrebujeme spojiť sily, aby sme tento projekt odlepili od zeme. Európsky parlament sa chcel poučiť z chýb minulosti a prevziať zodpovednosť ako orgán so spoločnou rozpočtovou právomocou. Skutočnosť, že Európsky parlament nakoniec súhlasil s tým, že si ponechá právomoc dozoru, sa zdá byť dôležitá. Odborný dohľad je skutočne nevyhnutný, najmä preto, že program Galileo je pre Európsku úniu prvým programom tohto druhu.
<P>
Je to prvýkrát, čo Európska únia investovala do svojej vlastnej infraštruktúry. Európska komisia bude vlastníkom a Európska vesmírna agentúra bude správcom. Tieto povinnosti musia byť jasne definované a pridelené, avšak taktiež riadne kontrolované. Vzhľadom na to, že Parlament je do projektu úzko zapojený, zdá sa byť správne, že by sa mal podieľať na dozore nad týmto programom. Preto vítam vytvorenie tejto medziinštitucionálnej kontrolnej skupiny, ktorá bude zložená zo zástupcov Parlamentu, Rady a Komisie a ktorá umožní každej inštitúcii, predovšetkým tej našej, vziať tento projekt za vlastný. Tento projekt musí byť úspešný. Závisí od neho vierohodnosť Európskej únie na medzinárodnej scéne a predovšetkým vierohodnosť v očiach ich občanov.
<P>
Domnievam sa, že pre dosiahnutie úspechu musí Európska vesmírna agentúra využívať sieť európskych odborníkov, obklopiť sa potrebnou odbornosťou. Bude sa jednať o koordináciu firiem konštruujúcich rôzne súčasti, o zaistenie bezpečnosti systému a o kontrolu nákladov.
<P>
Dovoľte mi vysloviť svoj osobný názor na vojenské využitie projektu Galileo. Európsky parlament bol prinútený výrazne obmedziť možnosti vojenského využitia. Je to škoda, avšak možno až program dozrie, ukáže sa, že je tu priestor pre opatrné vojenské využitie tohto nástroja. Galileo dosiahol vedecký pokrok, avšak nepriamo tiež o pokrok vo filozofii a v iných oblastiach myslenia. Projekt Galileo bude mať obrovský vplyv z hľadiska využitia, z hľadiska nezávislosti nášho kontinentu, avšak taktiež z hľadiska záväzku Únie.
<SPEAKER ID="309" NAME="David Hammerstein">
v mene skupiny Verts/ALE. - (ES) Pán predsedajúci, rád by som poďakoval pani Barsi-Patakyovej za takýto otvorený postoj vrátane všetkých tých z nás, ktorí sme sa tohto procesu zúčastnili.
<P>
Posledný projekt Galileo so súkromnými investíciami zlyhal a teraz sa dívame na projekt, ktorý má výhradne európske financovanie. To prináša väčšiu sociálnu zodpovednosť za tento projekt.
<P>
V tomto ohľade môžeme privítať skutočnosť, že sa projekt Galileo zaväzuje ponúkať kvalitné služby za spravodlivé ceny; spravodlivé ceny pre zaistenie toho, aby z verejných investícií mali prospech občania a aby nemuseli platiť za budúce služby dvakrát.
<P>
Ďalej je veľmi pozitívna skutočnosť, že Galileo bude vedieť spolupracovať so súčasným GPS systémom Spojených štátov, že sa učí z tejto oblasti interoperabilných služieb.
<P>
Rovnako je dôležité, že je do projektu Galileo technicky začlenená ochrana osobných údajov a právo na súkromie. V krátkosti povedané projekt Galileo dostáva nové dimenzie. Dúfame, že bude pri tejto príležitosti využitý k ponukám užitočných a inovačných služieb všetkým ľuďom Európy.
<SPEAKER ID="310" NAME="Vladimír Remek">
v mene skupiny GUE/NGL. - (CS) Vážený pán komisár, vážení prítomní, ako tieňový spravodajca som skutočne rád, že sme vyriešili hlavné problémy, ktoré bránili ďalšej realizácii systému Galileo. Chcel by som zdôrazniť významný podiel spravodajkyne pani Barsi-Pataky, jej erudícia a diplomatický takt prispeli k vyjednaniu kompromisného textu. Hovorím to aj z pozície účastníka trialógu s Radou a Komisiou, ktorý za Parlament viedla, podľa môjho názoru veľmi úspešne, pani Nieblerová.
<P>
Nehovorím tu na tému Galileo prvýkrát. Ani dnes nezastieram, že ide o projekt nielen ambiciózny a nákladný, ale zároveň - alebo práve preto - aj pre niekoľko mojich kolegov vo frakcii kontroverzný. S ohľadom na svoju skúsenosť s kozmonautikou som ale stále presvedčený, že ako Európa kráčame správnym smerom. Najlepším argumentom ale určite bude čo najrýchlejšie a najlepšie fungovanie Galilea. Po zlyhaní pokusu oprieť sa o konzorcium súkromných firiem sa nakoniec podarilo dosiahnuť prezieravé riešenie. Mali sme sa snáď ako Európa zbaviť šance byť na špičke techniky a technológií? Mali sme odmietnuť možnosť rastu produktivity výroby, zvýšenia bezpečnosti všetkých druhov dopravy, úspor pohonných hmôt, rýchlejšej likvidácie priemyselných a iných havárií a ďalších výhod, ktoré Galileo dáva? Moje presvedčenie je, že nie.
<P>
Predložený text zodpovedá aj na časté otázky, napríklad o ochrane osobných údajov, súkromia alebo o zárukách spravodlivej hospodárskej súťaže. Je tu priestor aj pre malé a stredné podniky, ktoré majú dosiahnuť na najmenej 40 percent subdodávok. Áno, Galileo nie je lacný, ale na druhej strane by mal priniesť asi 140 tisíc nových pracovných miest v členských krajinách Únie. A trúfam si tvrdiť, že až sa Galileo rozbehne, vráti sa súkromný sektor a bude chcieť z projektu taktiež profitovať. A na záver: už som tu, obrazne povedané, pozval Úrad pre dohľad nad Galileom k nám do Prahy. Tento záujem trvá a pozvanie platí. Česká republika ako jedna z malých krajín Únie totiž vidí v projekte Galileo svoju príležitosť aj budúcnosť.
<SPEAKER ID="311" NAME="Jeffrey Titford">
v mene skupiny IND/DEM. - Pán predsedajúci, buďme úprimní. Európske programy satelitnej rádiovej navigácie sú úplnou katastrofou. Súkromný sektor rýchlo rozpoznal zajaca vo vreci a ukázal projektu Galileo rýchlo chrbát. Je však EÚ pripravená akceptovať zjavnú skutočnosť a zanechať tento projekt? Nie, ani zďaleka nie. Namiesto toho tu máme túto správu, ktorá hlása nielen to, že by realizácia tohto projektu mala byť rozbehnutá plnou parou vpred, ale taktiež to, že by všetky náklady mal hradiť európsky daňový poplatník. V tomto prípade žiada o masívne zvýšenie rozpočtu zo 120 miliónov libier na 715 miliónov libier. Inými slovami vidíme začiatok situácie, v ktorej je vystavovaná pre tento hanebný projekt otvorená šeková knižka.
<P>
Spojené štáty majú svoj vlastný satelitný systém GPS, a preto EÚ musí mať tiež jeden; to je ten rozhodujúci moment v pozadí projektu Galileo. Je to detinská politika, ktorá odporuje zdravému rozumu, nemá žiadne vierohodné ekonomické zdôvodnenie a je morálne a ekologicky skazená.
<P>
Táto inštitúcia trávi veľa času diskutovaním o životnom prostredí a zavádzaní určitých opatrení takého typu, ktoré majú prinútiť ľudí žijúcich v Európe k akejsi permanentne vinou zaťaženej existencii kvôli svojej uhlíkovej stope. Napriek tomu presadzujeme projekt, ktorého vplyv na životné prostredie bude takmer nevypočítateľný. Zamyslel sa niekto nad uhlíkovou stopou, ktorú zanechá vypustenie 30 satelitov na obežnú dráhu, ktoré systém Galileo potrebuje, čo bude vyžadovať spálenie obrovského množstva raketového paliva? Ekologická dôveryhodnosť EÚ je už tak vysoko spochybnená kvôli pustošeniu spoločnej rybárskej politiky a spoločnej poľnohospodárskej politiky, nehovoriac o zbytočnom zaisťovaní dvoch budov parlamentu, tu a v Bruseli.
<P>
Vyzývam tu dnes všetkých poslancov, hlavne tých, ktorí sa považujú za ekologických bojovníkov, aby nahliadli do svojho svedomia a nesúhlasili s týmto kolosálnym danajským darom. Nepotrebujeme duplikovať zariadenia, ktoré sú už dostupné z amerického GPS, a určite by sme nemali do tohto životného prostredia vypúšťať toľko zbytočne znečisťujúceho uhlíka.
<SPEAKER ID="312" NAME="Ján Hudacký" AFFILIATION="PPE-DE">
(SK) Úvodom mi dovoľte poďakovať spravodajkyni pani Barsi-Patakyovej, ktorá sa dlhodobo venuje tejto problematike a výrazným spôsobom prispela k dosiahnutiu spoločných rozhodnutí a dohôd v prospech realizácie programu Galileo.
<P>
Vo svojom príspevku chcem zdôrazniť dva významné aspekty, ktoré sú rozhodujúce pre úspešnú realizáciu európskych programov satelitnej rádiovej navigácie. Vysoko si cením spoločnú dohodu a rozhodnutie ohľadom rozpočtu pre tieto programy, že sa podarilo nájsť dodatočné zdroje po tom, čo padol model verejno-súkromného financovania programu Galileo. Myslím si, že to bolo veľmi zodpovedné a racionálne rozhodnutie všetkých európskych inštitúcií. My vo výbore ITRE, rovnako ako v pléne sme sa k tomu taktiež veľmi výrazne pozitívne postavili.
<P>
Myslím si, že Európska únia sa prostredníctvom svojich verejných zdrojov musí zapojovať do takýchto programov a do rozvoje tohto sektoru, ktorý má značný potenciál pre rozvoj nových služieb s vysokou pridanou hodnotou, potrebných takmer pre každú oblasť života spoločnosti.
<P>
Druhým aspektom realizácie dotyčných programov je proces obstarávania súvisiaci s fázou budovania systému Galileo. Aj v tomto prípade chcem vyjadriť uspokojenie s návrhom vyváženej účasti odvetvia na všetkých jeho úrovniach so zapojením malých a stredných podnikov vo všetkých členských krajinách.
<P>
Rovnako tak aj rozdelenie obstarávania infraštruktúry do súboru šiestich hlavných a niekoľkých doplňujúcich pracovných balíkov priniesol viac príležitostí pre možnosť účasti veľkého počtu dodávateľov na verejných súťažiach, čo môže celý proces realizácie len skvalitniť.
<P>
Pri tejto príležitosti chcem vyzvať všetky príslušné inštitúcie na európskej aj na národnej úrovni k čo najvýraznejšej propagačnej kampani s cieľom zabezpečiť prístup pre všetky dotyčné subjekty, ako v priebehu budovania, tak aj v priebehu prevádzkovania systému Galileo.
<SPEAKER ID="313" NAME="Gilles Savary" AFFILIATION="PSE">
(FR) Pán predsedajúci, som jedným z tých, ktorí boli pri zrode projektu Galileo, a preto mám možno lepšiu príležitosť posúdiť rozsah premeškaní Domnievam sa, že tento projekt má zo svojej podstaty dva nedostatky.
<P>
Po prvé, je prvým významným projektom Spoločenstva, ktorý zahrňuje hospodárske zásahy v oblasti priemyslu. Nebolo ľahké presvedčiť ľudí, že by EÚ mohla vlastniť satelitný navigačný systém, a preto trvalo dosiahnutie politického konsenzu dlhú dobu. Po druhé, obchodný plán nemohol mať takú podobu, aká bola spočiatku predpokladaná, jednoducho z toho dôvodu, že GPS, náš hlavný konkurent, je zadarmo a je plne financovaný vládou USA.
<P>
Musíme prekonať tieto dva počiatočné problémy a vyhodnotiť situáciu, motivácie slovinským predsedníctvom a pánom Barrotom, predtým, než vytvoríme pozoruhodný konsenzus medzi zmienenými tromi inštitúciami. Tento tripartitný dialóg nás dnes doviedol do situácie, keď máme dokument a text. Zajtrajšok nám ukáže vypustenie Galilea ešte predtým, než bude v sobotu z Bajkonuru vypustený druhý satelit.
<SPEAKER ID="314" NAME="Tobias Pflüger" AFFILIATION="GUE/NGL">
(DE) Pán predsedajúci, okolo projektu Galileo panuje veľká eufória. Sú tu však dva nesmierne významné nedostatky.
<P>
Po prvé vysoké náklady, ktoré v medziobdobí hradia takmer výhradne daňoví poplatníci EÚ. Hovorí sa o najmenej 3,4 miliardách EUR, ale isto to bude ešte viac.
<P>
Po druhé, predvídateľné vojenské využitie systému Galileo. Projekt Galileo bol vždy propagovaný ako civilná alternatíva k GPS. Jeho výhradné civilné využitie bolo dokonca dohovorené v zmluve. Vzhľadom na to, že teraz je plánované financovanie z rozpočtu EÚ, nedovoľuje táto skutočnosť podľa platných zmlúv žiadne vojenské využitie. Niektorí teda čakajú na Lisabonskú zmluvu, ktorá by to umožnila, ale ktorá bude dúfajme zamietnutá referendom v Írsku. Vojenské využitie bolo však plánované už dávno. Tu dúfame, že budú na projekt Galileo uvoľnené finančné prostriedky zo zbrojného sektora. Štvrtá funkcia systému Galileo, poskytovať verejne regulovanú službu, je zjavne plánovaná ako duálne využitie pre vojenské akcie, rovnako ako aj pre políciu, pobrežnú stráž a výzvedné služby. Prosím, povedzte o tom niečo!
<P>
Nikto nepotrebuje druhý vojenský satelitný program, pokiaľ nie je využívaný na geostrategické a vojenské záujmy EÚ. Preto by Galileo mal byť jednoducho civilným projektom.
<SPEAKER ID="315" NAME="Romana Jordan Cizelj" AFFILIATION="PPE-DE">
(SL) Bolo by ťažké nájsť európsky program, ktorý by usiloval o naplnenie cieľov Lisabonskej stratégie tak dobre ako aktivity v rámci Európskeho globálneho navigačného satelitného systému. Tieto aktivity zahŕňajú výskum a vývoj v oblasti veľmi zložitých technológií, vytvárania nových možností pre mladých ľudí, nové a lepšie pracovné miesta, rozvoj podnikania a mohla by som pokračovať aj ďalej...
<P>
Prevedenie tohto systému je také náročné, že by ho žiadny členský štát nemohol uskutočniť sám. To je presne to, v čom spočíva jasná a zjavná pridaná hodnota európskej integrácie. Realizácia tohto systému taktiež poskytuje Európe väčšiu nezávislosť a rovnako aj konkurenčnú výhodu.
<P>
Až donedávna bol tento projekt prakticky pochovaný kvôli problémom s financovaním. Preto gratulujem pani Etelke Barsi-Patakyovej, spravodajkyni, a vedúcej rokovacieho tímu Európskeho parlamentu Angelike Nieblerovej, ktoré odviedli výbornú prácu. Rada by som taktiež pogratulovala slovinskému predsedníctvu Európskej rady k dohode Európskej rady s Parlamentom.
<P>
Realizácia má však teraz niekoľkoročné meškanie. Priala by som si, aby boli ďalšie fázy týkajúce sa konkrétnej činnosti dokončené čo najskôr, a vyzývam k tomu, aby tomu tak aj bolo. Účelom tohto systému je uskutočňovanie rôznych najnáročnejších aplikácií. Viem, že v niektorých členských štátoch sú realizovateľné aplikácie už súčasťou existujúcich politických stratégií. Napríklad v Slovinsku bol schválený akčný plán pre priebežné mýtne a dúfam, že na tento účel budeme využívať skôr európske satelity než satelity iných krajín.
<P>
Na záver chcem povedať, že musíme tiež zriadiť úrad pre dohľad a jeho sídlo. Členské štáty by si mali spomenúť na rozhodnutie Rady z roku 2003 a mali by umiestniť sídlo tohto úradu do jedného z nových členských štátov, ktoré ešte nemajú žiadne európske inštitúcie. Jedným takýmto kandidátom je hlavné mesto Slovinska Ľubľana. Návrh tohto kandidáta má značnú podporu a v nádeji, že bude úspešný, bol tento návrh starostlivo a dôkladne vypracovaný.
<SPEAKER ID="316" NAME="Inés Ayala Sender" AFFILIATION="PSE">
(ES) Pán predsedajúci, pravda je, že dnes by sme si mali gratulovať ako Európania, pretože sme mali to šťastie že sa nám úspešne podarilo dokončiť taký symbolický projekt ako je projekt Galileo, ktorý zviditeľňuje priania, aby sa Európa zlepšovala vo všetkých oblastiach vrátane vesmíru, dopravy a komunikácií. Je tiež aj platformou pre rôzne budúce služby, ktoré si dnes môžeme iba predstavovať.
<P>
Rada by som pogratulovala a poďakovala spravodajkyni pani Barsi-Patakyovej za jej vôľu pomôcť so začatím tohto projektu a zaistiť jeho pokračovanie prostredníctvom kontroly, prostredníctvom tejto medziinštitucionálnej skupiny odborníkov, ktorá je podľa mňa veľmi pozitívnou novinkou, ktorá by možno mohla byť zavedená aj pre iné záležitosti.
<P>
Obzvlášť by som chcela pogratulovať Komisii a jej podpredsedovi pánovi Barrotovi za jeho húževnatosť a jeho výbuchy hnevu, ktoré prichádzali v pravý čas, a ktoré nepochybne pomohli prekonať veľké finančné prekážky aj národní výhrady a sebectvo.
<P>
Na záver by som chcela poďakovať slovinskému predsedníctvu a jeho prostredníctvom Rade, ktorá taktiež pomohla toto dosiahnuť a dospieť k dohode, a taktiež ľuďom mojej krajiny, Španielom, pretože prechovávame veľké nádeje a vieru v tento projekt a zároveň aj prianie, aby sme do neho mohli prispievať svojou energiou a schopnosťami.
<P>
Jediné, čo zostáva, je zaistiť a zaručiť, že to, čo bolo dohodnuté a o čom bude Parlament zajtra hlasovať, bude uskutočnené, a to mi opäť pripomína tú skupinu, ktorej vytvorenie pani Barsi-Patakyová iniciovala.
<SPEAKER ID="317" NAME="Predsedajúci">
Zástupca Rady pán Žerjav mi povedal, že musí odísť pred 18.00 hod., a z tohto dôvodu sa pýta, či môže prehovoriť. Neviem presne, aký druh prejavu to bude, pretože normálne by mal pán komisár a zástupca Rady privilégium zhrnúť rozpravu a táto rozprava ešte nie je ukončená. V každom prípade mám povinnosť umožniť zástupcovi Rady prehovoriť, a týmto mu odovzdávam slovo.
<SPEAKER ID="318" NAME="Radovan Žerjav">
úradujúci predseda Rady. - - (SL) Dovoľte mi vyjadriť úprimnú vďačnosť za vašu konštruktívnu debatu a ospravedlnenie za to, že opúšťam toto zasadnutie predčasne, pretože sa vraciam domov.
<P>
Na záver by som vám rád pripomenul, s vašim dovolením, že projekt Galileo je podrobený kontrole verejnosti. Úspech európskych globálnych navigačných satelitných systémov sa netýka len Európy; výsledky budú zjavné tiež aj na medzinárodnej úrovni.
<P>
Súhlasím s vami, že toto je prvá spoločná európska štruktúra, takže nesmieme strácať žiadny drahocenný čas a musíme dať zelenú urýchlenej realizácii týchto programov. Sme si vedomí toho, že prijatie realizačného nariadenia je dôležitým krokom k realizácii projektu Galileo. Preto nás čaká množstvo spoločnej práce a veríme, že budeme v budúcnosti rovnako úspešní, ako sme boli v minulosti.
<SPEAKER ID="319" NAME="Ulrich Stockmann" AFFILIATION="PSE">
(DE) Pán predsedajúci, rád by som zmienil niekoľko ďalších nepríjemných vecí. Po veľkej kríze teraz máme dobrý a vyvážený návrh na nariadenie, ktoré podľa môjho názoru zaistí realizačnú fázu. Kvôli tomuto účelu by sme však nemali napomínať na príslušnú agendu. Projekt je posunutý o päť rokov, pričom začiatok prevádzkovej fázy je plánovaný na rok 2013. Naša priemyselná stratégia totiž zlyháva, pokiaľ ide o náš úmysel predbehnúť na trhu so systémom Galileo systém GPS a stanoviť celosvetové štandardy. Preto sa domnievam, že ešte potrebujeme podrobnú analýzu krízy, ktorú sama Komisia vytvorila, pretože sa musíme poučiť z rozpadu modelu partnerstva verejného a súkromného sektora, pretože ďalší model partnerstva verejného a súkromného sektoru je k dispozícii v prípade systému Caesar.
<P>
Teraz už nemáme so systémom Galileo žiadnu konkurenčnú výhodu, takže tržné uplatnenie tohto systému je tým zjavne zaťažené. Z tohto dôvodu musíme viesť včasnú diskusiu o verejných nákladoch na realizačnú fázu po roku 2013 a mali by sa sústrediť na to, ako dokážeme vytvoriť verejne financované systémy pre Galilea ako sú napríklad systémy pre mýtne, eCall a Caesar. Na záver by som chcel povedať, že už teraz potrebujeme program pre kombinované využitie signálov systému Galileo a GPS. Na to sa musíme sústrediť, pretože v tom spočíva jeho pridaná hodnota.
<P>
(Predseda prerušil rečníka)
<SPEAKER ID="320" NAME="Teresa Riera Madurell" AFFILIATION="PSE">
(ES) Pán predsedajúci, patrím medzi tých, ktorí si myslia, že dnes by sme si mali gratulovať k rozhodnutiu, ktorým inštitúcie Spoločenstva prekonali vzlety a pády tohto projektu; konečne sme s istotou schopní začať realizačnú fázu projektu Galileo.
<P>
Taktiež vítame snahu vynaloženú na to, aby bola účasť na tomto programe čo najširšia. Napriek tomu by som chcela zdôrazniť niečo dôležité: civilný charakter tohto projektu, ktorý je nevyhnutnou podmienkou pre zaistenie transparentnosti krokov.
<P>
Nezávislosť tohto systému umožní, aby boli služby ponúkané užívateľom certifikované, a poskytne záruku jeho kvality, čo predstavuje nevyhnutný predpoklad pre vytvorenie širokej škály nových komerčných spôsobov využitia, ktoré ponúkajú skvelé príležitosti našim malým a stredným podnikom a majú rovnako veľký ekologický a spoločenský potenciál: navigácia pre nevidiacich, plánovanie najprístupnejších trás pre užívateľov kolieskových kresiel atď., atď.
<SPEAKER ID="321" NAME="Christine De Veyrac" AFFILIATION="PPE-DE">
- (FR) Pán predsedajúci, rovnako ako EGNOS, aj program Galileo symbolizuje ducha Európy: spojiť sily, aby sme spoločne mohli dôjsť ďalej.
<P>
V projekte Galileo sa viac než v akomkoľvek inom projekte odráža duch Spoločenstva, nielen duch národného ega. Nápad financovať tento projekt na základe národných príspevkov, aj keď len čiastočne, nebol dobrý. Našťastie dnes bol tento spor vyriešený v prospech kompletného financovania z rozpočtu Spoločenstva.
<P>
Rada by som poďakovala Európskej komisii za to, že našla alternatívne riešenie pri neexistencii dohody medzi firmami, a za vypracovanie návrhu o pridelení zákaziek takým spôsobom, ktorý združí všetky členské štáty a Európsky parlament.
<P>
Dnes máme konečne finančnú transparentnosť. Je pekné, že naše inštitúcie a Rada sú pripravené bez váhania sa dohodnúť. Vedecká obec a pracovníci v leteckom a vesmírnom priemysle - a ja som ich stretla vo svojom toulouskom regióne mnoho - od nás očakávajú veľké veci. Nesklameme ich.
<SPEAKER ID="322" NAME="Pierre Pribetich" AFFILIATION="PSE">
(FR) Pán predsedajúci, Galileo, prvá infraštruktúra Spoločenstva, vyžaduje, aby všetky zainteresované strany mali rovnaký cieľ: úspech.
<P>
Tato výzva potvrdzuje potrebu tejto podpory, nie že my by sme potvrdenie potrebovali. V porovnaní s jeho rivalom GPS nanešťastie rad nezdarov doposiaľ brzdila pokrok. Touto pozmenenou správou sa vyzbrojíme pre úspech na základe spoločného rozhodnutia. Našim novým cieľom pri budovaní tohto globálneho navigačného systému musí byť cieľ hľadieť ďalej za hranicu zložitosti predpisov, vidieť novú architektúru, vyjasniť zodpovednosť a nové správy.
<P>
Tak by sme sa mohli vyhnúť predĺženiu existujúceho päťročného omeškania. Máme spoločnú povinnosť sledovať skutočnú realizáciu tohto projektu a zaoberať sa a podnecovať záujem trhu tým, že budeme pomáhať jeho rozvoju. Elektronický a softvérový priemysel môže získať mnoho vďaka úspechu rádiového navigačného systému. Zaistiť, aby získal prevahu nad existujúcim systémom, bude náročnou bitkou.
<SPEAKER ID="323" NAME="Zuzana Roithová" AFFILIATION="PPE-DE">
(CS) Vážení kolegovia, dovoľte mi venovať sa otázke toho, kde by malo byť sídlo Európskeho úradu pre dohľad nad globálnym navigačným satelitným systémom Galileo. Mojou odpoveďou je, že Česká republika je najlepšie pripraveným adeptom a čo viac aj členskou krajinou, v ktorej zatiaľ žiadna európska agentúra nesídli. Praha má strategickú polohu v srdci Európy a má pre nové sídlo aj konkrétne umiestnenie v budove terajšieho Ministerstva informatiky a v bývalom vojenskom areály v Klecanoch. Okrem toho Česká republika je štátom s vysokou bezpečnosťou a úroveň vedy a výskumu je prinajmenšom porovnateľná s vyspelými štátmi Európskej únie. V Českej republike od roku 2001 funguje projekt, ktorý sa zaoberá štyrmi aplikáciami systému na železnici, cestách, letiskách, pri preprave nebezpečného nákladu. V rámci projektu, ktorý riadi České vysoké učení technické, sa pracuje na pozemnom prijímači, ktorý by bol kompatibilný s americkým, ako aj s ruským navigačným systémom. Praha je okrem toho osvedčeným a krásnym európskym kongresovým centrom.
<SPEAKER ID="324" NAME="Andrzej Jan Szejna" AFFILIATION="PSE">
(PL) Pán predsedajúci, program Galileo je konečne pripravený. Je to strategický nástroj pre budúcnosť Európskej únie vzhľadom na to, ako prispeje k takýmto dôležitým aspektom integrácie ako je výskum a inovácia, európska vesmírna politika a európska zahraničná a bezpečnostní politika. Je to mocný nástroj, ktorý umožní EÚ hrať dôležitú rolu na medzinárodnej scéne.
<P>
Pokiaľ ide o dnes predkladaný návrh, je potrebné si zapamätať, že Parlament zaviedol veľmi jasné rozdelenie úloh a vytvoril rozdelenie povinností medzi Európskou komisiou, Úradom pre dohľad nad európskym satelitným navigačným systémom a Európskou vesmírnou agentúrou. Komisia má niesť zodpovednosť len za riadenie projektu, zatiaľ čo všetky kroky a úkoly prevádzané Európskym úradom pre dohľad nad globálnym navigačným satelitným systémom a Európskou vermírnou agentúrou majú byť realizované mimo rozsah kompetencií Komisie.
<P>
Ďalej dal Parlament veľmi jasne najavo, že v budúcnosti nebudú tolerované žiadne sklzy a vytvorenie medziinštitucionálnej skupiny odborníkov pre projekt Galileo bude k tomuto prispievať. Pri zvažovaní toho, či tento návrh podporiť, musí mať Parlament na mysli, že vytvorenie satelitnej rádionavigačnej infraštruktúry prekračuje finančné a technické možnosti členských štátov, čo je dôvod, prečo je to akcia Spoločenstva.
<SPEAKER ID="325" NAME="Reinhard Rack" AFFILIATION="PPE-DE">
(DE) Pán predsedajúci, rád by som sa pripojil k svojim kolegom poslancom, ktorí chválili konkrétne pána komisára Barrota a naše spravodajkyne pani Barsi-Patakyovú a pani Nieblerovú za ich vytrvalosť.
<P>
Potrebujeme funkčný systém Galileo čo najskôr a na to potrebujeme svoj vlastný európsky systém. Máme desiatky úloh, ktoré chceme pomocou tohto systému zvládať. Chceme riadiť našu dopravu efektívnejšie, či už na cestách alebo na vode, a taktiež chceme organizovať našu leteckú dopravu takým spôsobom, aby sme tu ušetrili čo najviac energie lepšou organizáciou a tým činili to, čo má zmysel pre spomalenie zmeny klímy.
<P>
Za týchto okolností je každý mesiac, o ktorý realizáciu urýchlime, výhodou pre nás pre všetkých. Preto by sme mali touto cestou kráčať sústredenejšie.
<SPEAKER ID="326" NAME="Jörg Leichtfried" AFFILIATION="PSE">
(DE) Pán predsedajúci, domnievam sa, že Európska únia je s týmto systémom na správnej ceste. Musíme však taktiež veľmi kriticky prihliadnuť k obavám, ktoré vyjadril napríklad pán Pflüger. Musíme z princípu zaistiť, ktorá oslnivá sústava satelitných navigačných systémov je v súčasnej dobe v prevádzke a ako sme sa už stali závislými v tejto oblasti od Spojených štátov. Bude preto dobré, keď budeme schopní to s niečím porovnať.
<P>
Je obzvlášť dobré a dôležité, že je tento systém zavádzaný v masívnom meradle pri stanovení mýtneho pre ťažkotonážne vozidlá a pri presune dopravných tokov z ciest na železnicu, pretože je s týmto systémom spojených niekoľko možností. Môžeme zaviesť mýtne podľa počtu najazdených kilometrov alebo podľa druhov, alebo môžeme zaviesť jednotné mýtne pre celú Európu. Myslím, že je to dôležité pre dopravu v Európe aj pre nás pre všetkých.
<SPEAKER ID="327" NAME="Jacques Barrot">
podpredseda Komisie. - (FR) Pán predsedajúci, je zrejmé, že text, ktorý budete schvaľovať, umožní Európskej únii zhostiť sa výzvy v podobe vytvorenia jednej z významných technológií tohto storočia.
<P>
Pán predsedajúci, rád by som sa zvlášť poďakoval každému, kto k tomuto úspechu tu v Parlamente prispel. Po prvé by som rád poďakoval pani Barsi-Patakyovej, ktorá je vo výbore, ktorému predsedá pani Nieblerová - a taktiež ďakujem pani Nieblerovej za jej rozhodujúcu úlohu pri uzatváraní tripartitného dialógu -, nikdy neprestala v projekt Galileo veriť a zároveň naďalej kládla vysoké požiadavky.
<P>
Rád by som sa tiež poďakoval Výboru pre rozpočet a pánovi Bögemu, ktorý tu dnes nie je. Pán Skynas bol však spravodajcom, pretože v tom čase sme potrebovali podporu Parlamentu na zaistenie financovania.
<P>
Pani Jensenová, ďakujem vám za to, že ste takou horlivou zástankyňou projektu Galileo vo Výbore pre dopravu a cestovný ruch. Ako povedala pani Nieblerová, toto je pre Európu dobrý deň.
<P>
Pán predsedajúci, nemôžem odpovedať všetkým rečníkom. Počúval som ich všetkých pozorne, robil som si poznámky. Rád by som povedal, že teraz sa musíme obrátiť na naše malé a stredné podniky vo všetkých členských štátoch, aby mohli byť tieto prípravy prevedené a aby sme mohli finalizovať spôsoby využitia systému Galileo. Budem mať možnosť sa pred vás vrátiť, aby som mohol popísať všetky tieto spôsoby využitia, ktoré zahrňujú dopravu aj civilnú obranu. V každom prípade bude systém Galileo omnoho účinnejší než súčasný systém GPS.
<P>
Rád by som tiež zopakoval svoj úmysel vytvoriť medziinštitucionálnu kontrolnú skupinu, ktorá je ďalším spôsobom, ako pripraviť naše inštitúcie pre tento projekt.
<P>
Rád by som vám niečo povedal o práci, ktorá nás čaká. Vďaka hlasovaniu EP máme teraz rozpočet, právny základ, jasnú správu a plán pre zadávanie zákaziek. Tento plán nebol ľahký, pretože cieľom bolo rozdeliť prácu medzi všetky významné letecké a kozmonautické spoločnosti v našich členských štátoch a súčasne zorganizovať subdodávateľské zadávanie zákaziek, po ktorom mnohí z vás právom volajú. Naše malé a stredné podniky musia byť do tohto procesu budovania taktiež zapojené. Preto sme v pláne na zadávanie zákaziek vyčlenili 40 % pre subdodávateľov.
<P>
Komisia podpíše dohodu s Európskou vesmírnou agentúrou. Dúfame, že sa to uskutoční prevedené do leta a že môžeme vydať výzvy na podanie návrhov pre šesť hlavných pracovných balíkov, ktoré boli stanovené. Chceli by sme podpísať zmluvy na konci roka, aby výstavba satelitov a satelitného systému mohla začať čo najskôr na začiatku budúceho roka. Vybudovanie chýbajúcich 26 satelitov bude trvať dva až tri roky. Potom uplynie jeden alebo dva roky pred vypustením. Preto musí byť plán postupu projektu Galileo veľmi starostlivo sledovaný.
<P>
Musím povedať, že inžinieri a technici pracujú veľmi usilovne. Ako už skôr uviedol pán Savary, môžem s potešením oznámiť, že druhý satelit Galileo, Giove-B, bude vypustený z nosnej rakety Sojuz v Bajkonuru v Kazachstane túto nedeľu 27. apríla 2008 v 0:15 (4:15 miestneho času). Satelit Giove-B je už pripravený v Bajkonure, kde pred dňom vypustenia prejde záverečnými testmi. Tento satelit by mal byť umiestnený na svoju konečnú obežnú dráhu približne sedem hodín po vypustení a bude ovládaný priamo z riadiaceho strediska Fucino v Taliansku. Musíme všetci dúfať, že satelit Giove-B bude rovnako úspešný ako satelit Giove-A, hlavne preto, že satelit Giove-B je vybavený všetkou potrebnou technikou.
<P>
Pán Remek, dovoľte mi, aby som vám poďakoval za to, že tu ste, pretože vy viete, čo je vo vesmíre.
<P>
Vyjadroval som svoje rozsiahle poďakovanie Parlamentu a verte mi, nie sú to len plané gestá. Skutočne mám pocit, že pokiaľ tento európsky projekt uvidí svetlo sveta, Parlament k nemu skutočne prispel. Preto vám ešte raz ďakujem. Spoločne dosiahneme to, že projekt Galileo bude úspešný.
<SPEAKER ID="328" NAME="Etelka Barsi-Pataky" AFFILIATION="PPE-DE">
(HU) Pán predsedajúci, nemôžem dostatočne zdôrazniť, že európsky inžinieri a vývojári odviedli vynikajúcu prácu a ako oznámil pán podpredseda, očakávame vypustenie satelitu Giove-B. Európska komisia v osobe podpredsedu Barrota predložila k prerokovaniu nový návrh na intenzívny jednoročný program a Európske spoločenstvo vytvorilo novú štruktúru a prisľúbilo potrebné financovanie. Program Galileo je pripravený k svojmu novému ŠTARTU, inými slovami, projekt dospel k záveru. Konkrétnejšie povedané, stále ešte pred sebou máme mnoho ťažkých úloh. Rada by som zdôraznila, že program globálnych navigačných satelitných systémov "made in Europe" nie je prevedený jednoducho v záujmu toho či onoho členského štátu alebo v záujme toho či onoho priemyselného odvetvia. Toto je potrebné mať pri realizácii tohto programu vždy na pamäti. A na záver by som, pán predseda, ak dovolíte, vyslovila osobnú poznámku - keď bol sppustený projekt Galileo, Maďarsko, kde som bola zvolená v roku 2004, ešte nebolo členom EÚ a rovnako tak nebolo členom ani Slovinsko. Som preto obzvlášť šťastná, že sa podieľame na novom vypustení, k čomu dôjde 27. apríla. Galileo je veľmi dôležitým krokom vo vytváraní silnej Európy. Ďakujem.
<SPEAKER ID="329" NAME="Predsedajúci">
Rozprava sa skončila.
<P>
Hlasovanie sa bude konať zajtra.
<P>
Písomné vyhlásenia (článok 142)
<SPEAKER ID="330" NAME="Janusz Lewandowski  " AFFILIATION="PPE-DE">
písomne. - (PL) Ako svedok a účastník zdĺhavého procesu rokovania o finančnom základe programu Galileo so záujmom sledujem kroky, ktoré Európska únia podniká pre realizáciu tohto programu. Spôsob financovania, ktorý predstavuje veľký odklon od pôvodných princípov, zvyšuje našej spoločnosti zodpovednosť za úspech tohto programu. Verejno-súkromná iniciatíva skončila fiaskom. Sme zodpovední za zmysluplné využívanie peňazí európskych daňových poplatníkov, bez toho aby sme niesli riziká so súkromným sektorom.
<P>
Preto je systém riadenia projektu taký dôležitý. Je vhodné mať jasné vyhlásenie, aké je obsiahnuté v návrhu správy, že Európske spoločenstvo je výhradným vlastníkom celého hmotného aj nehmotného majetku vytvoreného pod záštitou EGNOS a Galileo. Veci nanešťastie postupujú pomalým tempom - uplynulo už 11 let od doby, keď Európska komisia predložila svoje prvé informácie o Európskom satelitnom navigačnom systéme. Omeškania iste znásobili náklady na tento program a zvýšili ohrozenie jeho konkurencieschopnosti v dôsledku toho, že sa v globálnom meradle objavili aj ďalšie iniciatívy. Svet nestojí na mieste!
<P>
Charakter tohto programu, ktorý je založený čisto na Spoločenstve a ktorý je čisto verejný, oprávňuje Európsky parlament na základe jeho demokratického mandátu na to, aby si nárokoval kontrolu a riadiaci vplyv na prípravnú a realizačnú fázu systému Galileo.
