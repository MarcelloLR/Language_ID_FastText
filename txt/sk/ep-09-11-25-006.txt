<CHAPTER ID="006">
Príprava Európskej rady 10. - 11. decembra 2009 (rozprava) 
<SPEAKER ID="010" NAME="Predseda">
Ďalším bodom programu sú vyhlásenia Rady a Komisie o prípravách zasadnutia Európskej rady, ktoré sa uskutoční 10. a 11. decembra 2009.
<SPEAKER ID="011" NAME="Cecilia Malmström" LANGUAGE="SV">
Vážený pán predseda, pán Barroso, vážené poslankyne, vážení poslanci. Je skvelé, že mám príležitosť viesť s vami rozpravu pred ďalším zasadnutím Európskej rady. Bude to, samozrejme, druhá riadna schôdza, ktorá sa bude konať počas švédskeho predsedníctva, a zároveň to bude poslednýkrát, čo ju bude viesť rotujúce predsedníctvo.
<P>
Ako viete, Lisabonská zmluva nadobudne platnosť 1. decembra, ale v súlade s vyhlásením Európskej rady prijatým v decembri 2008 bude rotujúce predsedníctvo predsedať Európskej rade aj naďalej, až do svojho skončenia na konci tohto roku. Všetky členské štáty už túto zmluvu ratifikovali a svoje ratifikačné listiny uložili v Ríme. Preto ma teší, že môžem potvrdiť, že Lisabonská zmluva skutočne 1. decembra nadobudne platnosť.
<P>
Tejto chvíli však, ako Parlament dobre vie, predchádzala dlhá a namáhavá práca. Nová zmluva zmení spôsob fungovania EÚ z viacerých hľadísk. Vďaka nej budeme mať lepšie príležitosti na riešenie dôležitých problémov, ktorým EÚ čelí, a môžeme tak urobiť demokratickejším, transparentnejším a účinnejším spôsobom. Zmluva so sebou prináša aj mnoho dôležitých reforiem, ktoré sa budú dotýkať aj vás v Parlamente.
<P>
Na mimoriadnom zasadnutí Európskej rady, ktoré sa konalo minulý týždeň, sa vedúci predstavitelia štátov alebo vlád dohodli na vymenovaní Hermana Van Rompuya za predsedu Európskej rady. Povedie a bude podporovať prácu Európskej rady od 1. januára.
<P>
Taktiež sa po schválení predsedom Komisie dosiahla dohoda o vymenovaní Catherine Ashtonovej za vysokú predstaviteľku pre zahraničné veci a bezpečnostnú politiku. V súlade s touto zmluvou prevezme pani Ashtonová 1. decembra všetky svoje funkcie vrátane funkcie podpredsedníčky Komisie. Keď Európsky parlament zaujme stanovisko ku všetkým členom Komisie, bude, samozrejme, viesť vypočutie aj s pani Ashtonovou. Domnievam sa, že pani Ashtonová sa čoskoro predstaví Výboru pre zahraničné veci a zodpovie jeho otázky.
<P>
Európska rada sa dohodla aj na tom, že za generálneho tajomníka sekretariátu Rady bude vymenovaný Pierre de Boissieu.
<P>
Práca na prípravách nadobudnutia platnosti Lisabonskej zmluvy pokračuje, ako predsedníctvo podrobne uvádza vo svojej októbrovej správe o stave pre Európsku radu. 1. decembra sa prijme množstvo rozhodnutí, aby sa Lisabonská zmluva začala plne uplatňovať napríklad v súvislosti s revidovaným rokovacím poriadkom Rady a rokovacím poriadkom Európskej rady. Na decembrovom zasadnutí Európskej rady predložíme novú správu o stave vecí, ktorými sa zaoberáme v súvislosti s realizáciou a praktickým uplatňovaním Lisabonskej zmluvy. Európska služba pre vonkajšiu činnosť bude jednou z týchto záležitostí. Správa bude obsahovať aj plán, ktorý ukáže smer práce v tejto oblasti.
<P>
Decembrové zasadnutie Európskej rady sa sústredí v prvom rade na hospodárske a finančné otázky. Následky krízy budeme pociťovať ešte dlho - najmä na trhu práce. Dôležité však je aj to, aby sme vnímali dlhodobé hľadisko a dôležité úlohy riešili zo strednodobého aj dlhodobého hľadiska.
<P>
EÚ, členské štáty a európske centrálne banky prijali množstvo opatrení, napríklad garančné programy pre banky a plán hospodárskej obnovy Európy. Tieto opatrenia vo veľkej miere prispeli k zvýšeniu finančnej stability a zníženiu účinkov krízy na rast a zamestnanosť.
<P>
Hospodárske vyhliadky sú optimistickejšie, stále však pretrvávajú veľké riziká. Preto ešte nie je čas na stiahnutie podporných opatrení, ktoré sme prijali. V Rade sme však otvorili diskusiu o tom, ako by sa tieto špeciálne krízové opatrenia postupne mali stiahnuť a kedy s ich stiahnutím možno začať. Európska rada preskúma prácu Rady v súvislosti s východiskovými stratégiami. Budeme monitorovať aj plán hospodárskej obnovy EÚ.
<P>
Čo sa týka finančných trhov, je potešiteľné, že situácia na finančnom trhu sa značne zlepšila. Potreba podporných opatrení vo finančnom sektore sa zmenšuje. Musíme preto sformulovať stratégie toho, ako možno opatrenia stiahnuť koordinovaným spôsobom. Dôležité je však zdôrazniť, že na začatie všeobecného sťahovania podporných opatrení vo finančnej oblasti je stále príliš skoro.
<P>
Švédske predsedníctvo sa snaží o dohodu v niekoľkých hlavných zásadách v súvislosti s načasovaním, koordináciou a postupnosťou sťahovania podporných opatrení.
<P>
Teraz prejdem k problematike finančného dohľadu. Zhodneme sa, že predovšetkým po skúsenostiach s finančnou krízou je zvýšená a zlepšená spolupráca v súvislosti s finančným dohľadom v rámci EÚ nevyhnutná.
<P>
Návrh štruktúry a zamerania práce v Európskej rade pre systémové riziká prijali ministri financií EÚ na zasadnutí Rady Ecofin 20. októbra. Predsedníctvo potom dostalo mandát na začatie rokovaní s Európskym parlamentom, čo sme urobili.
<P>
Čo sa týka troch "mikroorgánov", cieľom predsedníctva je prísť na všeobecný prístup pre tieto orgány a tým pre celý balík dozoru na ďalšom zasadnutí Rady Ecofin, ktoré sa bude konať 2. decembra, aby sme mohli podať správu Rade v decembri.
<P>
Mať takúto štruktúru je veľmi významné pre odvetvie finančných služieb, svet mimo Európy a pre našich občanov. Balík bude zahŕňať požiadavku na preskúmanie plánu po troch rokoch. Potom budeme schopní odstrániť nedostatky v prípadoch, že bude niečo fungovať slabšie alebo to bude menej účinné.
<P>
Súčasnej stratégii EÚ pre pracovné miesta a rast, lisabonskej stratégii, končí platnosť na budúci rok. Preto je nevyhnutné, aby sa EÚ dohodla na novej stratégii, ktorá bude môcť podporovať víziu dlhodobého rastu a prosperity. Toto bude jedna z najdôležitejších otázok na nadchádzajúce mesiace a jedna z prioritných otázok pre budúce španielske predsedníctvo.
<P>
Hospodárska a finančná kríza vytvorila tlak na okamžité prijatie opatrení, aby sa minimalizoval jej dosah na rast a trh práce. Zároveň sa jasnejšie prejavili štrukturálne slabé stránky a dlhodobé problémy našich hospodárstiev.
<P>
Udržanie a posilnenie konkurencieschopnosti Európy na globálnom trhu, boj so zmenou klímy a riešenie problémov, ktoré vznikajú následkom starnutia obyvateľstva, sú náročnými úlohami Európskej únie a jej členských štátov v strednodobom aj dlhodobom horizonte. Vyžadujú si spoločné a koordinované riešenia, spoločnú víziu a posilnený európsky reformný program na ďalších desať rokov.
<P>
Víziou je premeniť problémy na príležitosti. Ide o to, aby sme plne uplatnili potenciál vnútorného trhu a zužitkovali výhody zahraničného obchodu a otvorenosti. Ide o to, aby sme si uvedomili príležitosti, ktoré nám ponúka premena Európy na ekologicky účinné alebo klimaticky inteligentné hospodárstvo a vytvorenie trhu práce s vysokou zamestnanosťou, trvalo udržateľnými verejnými financiami a sociálnou súdržnosťou.
<P>
Počas švédskeho predsedníctva sa vykonáva druhé následné posudzovanie stratégie EÚ súvisiacej s trvalou udržateľnosťou. V mnohých oblastiach sme dosiahli pokrok. Zároveň sme však v niekoľkých oblastiach zistili neudržateľné trendy. Tieto oblasti zahŕňajú rýchly nárast dopytu po prírodných zdrojoch, zmenšovanie biologickej diverzity, nárast spotreby energie v odvetví dopravy a pretrvávanie globálnej chudoby.
<P>
Predniesli sme otázku, ako môžeme stratégiu monitorovať a kontrolovať lepšie a efektívnejšie vrátane toho, ako môžeme využiť výhody koordinácie, ktoré vyplývajú zo vzájomnej súčinnosti s inými stratégiami EÚ, napríklad lisabonskou stratégiou.
<P>
Na zasadnutí Európskej rady sa bude diskutovať aj o integrovanej námornej politike. Komisia nedávno predložila svoju správu o pokroku. Európska rada ju preskúma a vydá svoje stanovisko o budúcom smerovaní tejto dôležitej medziodvetvovej práce. V súvislosti s tým by som chcela zdôrazniť náš pohľad na trvalo udržateľný hospodársky rast a ekologicky účinnú prácu a inováciu.
<P>
Teraz prejdem k ďalšej veľmi dôležitej problematike zo zasadnutia Európskej rady, a to k prijatiu nového päťročného pracovného programu v oblasti slobody, bezpečnosti a spravodlivosti. Štokholmský program má nahradiť Haagsky program, ktorý je momentálne v platnosti a bol prijatý v roku 2004.
<P>
Víziou Štokholmského programu je bezpečnejšia a otvorenejšia Európa, v ktorej sú chránené práva jednotlivcov. Program je výsledkom intenzívneho kontaktu a diskusií v Rade a s Európskym parlamentom. Cenným prínosom programu boli aj príspevky národných parlamentov, občianskej spoločnosti, orgánov EÚ a rôznych agentúr a orgánov.
<P>
Moji švédski kolegovia, ministerka spravodlivosti Beatrice Asková a minister pre migráciu Tobias Billström, tu včera boli a predstavili Štokholmský program vo veľmi dlhej rozprave. Preto nebudem opakovať, čo povedali, ale chcela by som využiť príležitosť a zdôrazniť, že Štokholmský program sa zameriava na špecifické opatrenia, ktoré prinášajú pridanú hodnotu každodennému životu našich občanov. Týka sa to aj spolupráce mimo EÚ. Bezpečnejšia a otvorenejšia Európa si žiada skutočné partnerstvo s našimi partnerskými krajinami.
<P>
Budúca práca v tejto oblasti by sa mala tiež zakladať na rovnováhe medzi opatreniami zameranými na vytvorenie bezpečnej a zabezpečenej Európy a opatreniami zameranými na ochranu práv jednotlivcov.
<P>
Ambiciózna práca, ktorú vykonávame, a naše budúce metódy práce s posilneným spolurozhodovaním Parlamentu by nám mali pomôcť vytvoriť akčný plán, ktorý nám umožní lepšie riešiť tieto hlavné problémy.
<P>
Čo sa týka zmeny klímy, v čase zasadnutia Európskej rady, budú, samozrejme, prebiehať aj rokovania o klíme v Kodani. Tieto otázky sú dôležité pre Európu aj budúcnosť celej našej planéty. Pred dvoma týždňami premiér Fredrik Reinfeldt vystúpil v Parlamente v Bruseli a predstavil výsledky októbrového zasadnutia Európskej rady vrátane najdôležitejších prvkov pozície EÚ pred konferenciou v Kodani. Teraz je nutné, aby sme našim partnerom na celom svete naďalej vysvetľovali, aké sú pre nás dôležité a že budeme hybnou silou rokovaní. Švédske predsedníctvo vloží do tejto práce všetku svoju energiu.
<P>
Budúci mesiac Európska rada posúdi situáciu v rokovaniach, ktoré budú zároveň stále pokračovať, aby sme prijali rozhodnutia potrebné na úspešný záver v Kodani.
<P>
Ako zvyčajne na zasadnutí Európskej rady sa môže vynoriť aj niekoľko sporných otázok zahraničnej politiky, ale ešte je príliš skoro, aby sme vedeli, aké otázky by to mohli byť.
<P>
Najvyššou prioritou švédskeho predsedníctva je reagovať na potreby spojené so zmenou klímy a zabezpečiť, aby si EÚ udržala svoje vedúce postavenie pred rokovaniami v Kodani. Zároveň sme zodpovední za pokračovanie riešenia hospodárskej a finančnej krízy. Tieto otázky budú mať na poslednom samite najvyššiu prioritu.
<SPEAKER ID="012" NAME="José Manuel Barroso">
predseda Komisie. - Vážený pán predseda, pri mnohých príležitostiach sme diskutovali o skvelých možnostiach, ktoré Európskej únii ponúka Lisabonská zmluva. Dovoľte mi teda ešte raz vyjadriť spokojnosť s tým, že keď sa nabudúce stretneme, bude už Lisabonská zmluva v platnosti. S nadobudnutím platnosti tejto zmluvy nadišiel čas prejsť ešte rozhodnejšie od inštitucionálnych diskusií k politikám a výsledkom pre občanov.
<P>
Vymenovania z minulého týždňa, vymenovanie Hermana Van Rompuya za predsedu Rady a Catherine Ashtonovej za vysokú predstaviteľku a podpredsedníčku Komisie, sú prvými krokmi smerom k plnému uplatneniu Lisabonskej zmluvy. Viem, že predseda Van Rompuy ani vysoká predstaviteľka a podpredsedníčka barónka Ashtonová sa nevedia dočkať nadobudnutia platnosti Lisabonskej zmluvy.
<P>
Vymenovanie Hermana Van Rompuya - na základe konsenzu - bolo rozhodnutím vedúcich predstaviteľov štátov alebo vlád. Toto rozhodnutie vítam a osobne veľmi podporujem. Herman Van Rompuy si vyslúžil veľkú úctu ako premiér Belgicka. Predstavuje kombináciu inštinktívneho európanstva Belgicka - zakladajúceho člena našej Únie, krajiny, ktorá vždy bola na čele tohto európskeho projektu -, a svojich vlastných schopností ako človeka, ktorý vie dosahovať kompromisy, teda, presne tých dvoch najcennejších kvalít, ktoré ako predseda Európskej rady môže mať.
<P>
Teším sa na spoluprácu s pánom Van Rompuyom a na to, že sa k nemu pripojím tu na plenárnych rozpravách o Európskej rade. Podstatné je, že zatiaľ čo každá inštitúcia musí pracovať s ohľadom na vlastné kompetencie a kompetencie iných inštitúcií, všetci pracujeme spolu v záujme európskeho dobra.
<P>
Som nesmierne hrdý a šťastný, že Catherine Ashtonová bola vymenovaná za prvú podpredsedníčku a vysokú predstaviteľku. Toto vymenovanie som podporil a schválil počas zasadnutia Európskej rady, pretože v súlade so zmluvami bolo potrebné. Pani Ashtonovú všetci dobre poznáme ako ženu s politickými zručnosťami aj zmyslom pre riadenie, ktoré jej umožňujú prevziať náročnú úlohu vysokej predstaviteľky a podpredsedníčky Komisie. Môžem vás z vlastnej skúsenosti s ňou ako členkou Komisie uistiť o jej hlbokej oddanosti európskemu projektu.
<P>
Ako som povedal včera, všetky nominácie na členov Komisie sú podané. Zvlášť ma teší to, že sa nám v priebehu jedného týždňa podarilo strojnásobiť počet nominácií žien z troch na deväť. V ďalšej Komisii bude teda zastúpených deväť žien, o jednu viac ako v súčasnej Komisii. Ešte raz sa chcem poďakovať všetkým vám, ktorí ste ma podporili v tejto náročnej úlohe dostať do budúcej Komisie aspoň rozumný - nie ideálny, ale rozumný - počet žien.
<P>
Teraz prejdem k prideľovaniu portfólií. Je mojou výsadou ubezpečiť tento Parlament, že tak urobím s plným rešpektom priorít definovaných v politických smerniciach, ktoré som vám predstavil a ktoré prostredníctvom vášho hlasovania schválil Parlament, a taktiež budem rešpektovať všetky záväzky, ktoré som Parlamentu dal pri tejto príležitosti. Potom môže Parlament v januári uskutočniť samostatné vypočutia a hlasovať o ďalšom kolégiu.
<P>
Budúci mesiac nám dá Európska rada prvú významnú príležitosť ukázať, že sme sa zamerali na podstatu politiky, ukázať, že to bude iné. Rád by som sa veľmi stručne sústredil na tri kľúčové oblasti, ktoré budú stredobodom pozornosti.
<P>
Po prvé zmena klímy. Európska rada týždeň pred ukončením samitu v Kodani je určite dobre načasovaná. Európska únia sa ukázala ako priekopník v opatreniach proti zmene klímy. Sme prví, ktorí ukázali, že obchodovanie s emisiami môže fungovať. Boli sme prví, ktorí predložili záväzný a tvrdý cieľ znižovania emisií. Udávali sme tón pri definovaní toho, ako môže rozvojový svet skutočne prispieť k financovaniu nákladov spojených so zmenu klímy v rozvojových krajinách.
<P>
Ako sa však s prípravami na konferenciu v Kodani končí, tlak sa stupňuje. Musíme byť aj naďalej jednotní a neprestávať sa sústreďovať na náš cieľ znížiť globálne emisie a získať potrebné financie - to je naša úloha. Musíme jasne povedať, že toto nesmie byť len úloha Európy: potrebujeme, aby k týmto ambicióznym cieľom prispeli aj ostatní, konkrétne veľké hospodárstva.
<P>
Čo by malo byť hlavným posolstvom Európskej rady? Po prvé chceme v Kodani vidieť ambicióznu a zmysluplnú dohodu, ktorá v prvom rade zachová cieľ 2 °C. To je nevyhnutné. Niekedy vidíme politikov a diplomatov, ako rokujú. Môžu spolu rokovať - my môžeme spolu rokovať -, ale nemôžeme rokovať s vedou. Nemôžeme rokovať proti vede o prírode. Nemôžeme rokovať proti vedeckému poradenstvu, a to je to najmenej: dosiahnuť dohodu v súlade s cieľom 2° C. Musíme teda určiť skutočné a účinné ciele v oblasti znižovania emisií pre rozvinuté krajiny, ako aj významné opatrenia pre rozvojové krajiny, najmä rýchlo rastúce rýchlo sa rozvíjajúce hospodárstva, ktoré musia byť úplné a musia v plnom rozsahu pokrývať záležitosti v pláne z konferencie na Bali.
<P>
Po druhé, ak by aj v Kodani, žiaľ, nebolo možné uzavrieť novú zmluvu, musia rokovania priniesť operatívnu dohodu založenú na skutočných záväzkoch na všetkých stranách, ku ktorej prispejú všetci hlavní aktéri a ktorá bude schválená na najvyššej politickej úrovni. Potrebujeme jasný a jednoduchý politický text, ktorým dokážeme, že sa presúvame od rečí o boji so zmenou klímy k skutočným činom. Malo by byť pritom jasné, že text sa čo najskôr zmení na plnohodnotnú zmluvu.
<P>
Dohoda by mala byť jasná. To znamená podrobné čiastkové čísla na znižovanie emisií a podrobný finančný balík, aby sme pomohli rozvojovým krajinám vyvinúť programy na zmiernenie dosahov zmeny klímy a prispôsobiť sa jej. Dôležité bude najmä rýchle počiatočné financovanie.
<P>
A napokon, myslím si, že hlavná bude angažovanosť vedúcich predstaviteľov, pretože ide o zložité rozhodnutia, ktoré treba urobiť na najvyššej úrovni vlád. Rád počujem, že sa na pozvanie premiéra Rasmussena plánuje zúčastniť konferencie v Kodani už minimálne 65 alebo približne toľko najvyšších predstaviteľov štátov alebo vlád. Ja sám sa jej zúčastním.
<P>
Ďalšou kľúčovou oblasťou je Štokholmský program v oblasti spravodlivosti, slobody a bezpečnosti. Ľudia chcú žiť v prosperujúcej a mierovej Európskej únii, v ktorej sa rešpektujú ich práva a chráni sa ich bezpečnosť. Chcú mať možnosť voľne cestovať a dočasne alebo natrvalo sa presúvať do iných európskych krajín, aby tam mohli študovať, pracovať, založiť si rodinu, zriadiť si firmu alebo odísť do dôchodku.
<P>
Za posledných desať rokov sme prešli dlhú cestu. Odstránenie kontrol na vnútorných hraniciach v schengenskom priestore umožňuje viac ako 400 miliónom občanov 25 krajín cestovať bez hraničných kontrol od Pyrenejského polostrova až po pobaltské štáty, od Grécka až po Fínsko.
<P>
Lisabonská zmluva nám teraz ponúka novú príležitosť posunúť sa ďalej. Všetci vieme, že sloboda, bezpečnosť a spravodlivosť prejdú vďaka tejto zmluve najvýznamnejšími zmenami. Túto oblasť politiky privádza táto zmluva plne do pôsobnosti našich bežných postupov. Ozrejmuje, aké opatrenia možno prijať, a predovšetkým rozširuje demokratický rámec týchto politík prostredníctvom plnej účasti vášho Parlamentu.
<P>
Štokholmský program, ktorý je vo veľkej miere založený na vklade a návrhoch Komisie, bude hlavnou pákou na dosiahnutie toho, aby sa tak stalo. Mal by vytvoriť podmienky pre komplexný a účinný akčný program, ktorý našim občanom prinesie skutočnú zmenu a bude pre nich ozajstným prínosom.
<P>
Program, ako sa vyvíja v Európskej rade, musí určiť vodiace priority pre spravodlivosť a vnútorné veci na nasledujúce roky a ukázať, ako sa budú uplatňovať v praxi. Účinnejšie rešpektovanie základných práv, lepší prístup k súdom, rozhodnejšie opatrenia proti organizovanému zločinu, obchodovaniu s ľuďmi a terorizmu, účinné riadenie prisťahovalectva - to všetko sú oblasti, v ktorých by mal Štokholmský program určiť konkrétne kroky. Tieto oblasti si vyžadujú aj odhodlaný prístup k našim partnerom z tretích krajín, ktorý som pri spoločnej práci v záujme maximalizovania našich globálnych záujmov odhodlaný sledovať.
<P>
Aj naďalej sa musíme sústreďovať na riešenie hospodárskej krízy. V poslednom roku k nemu Európska únia prispela svojimi krokmi vo veľkej miere. Teraz sa musíme držať sily účelu a zmyslu zamerania. Musíme pozorne dohliadať na opatrenia obnovy, predovšetkým preto, lebo nezamestnanosť stále rastie. Našou najvyššou prioritou musí ostať udržanie práce pre ľudí a pomoc tým, ktorí o prácu prišli, aby pracovať opäť začali.
<P>
Okrem toho musíme začať vytvárať program na obdobie po kríze na využívanie nových zdrojov rastu a hľadanie nových pracovných príležitostí, program, ktorý sme načrtli v stratégii do roku 2020, konzultačný dokument, ktorý Komisia včera dala do obehu. Veľmi sa teším na vypočutie názorov Parlamentu a zahrnutie vašich stanovísk do konečného dokumentu.
<P>
Európska rada prejde takisto testom svojich ambícií v pokroku týkajúcom sa balíka finančného dohľadu. Viem, že tento cieľ má spolu s Parlamentom, preto vás vyzývam, aby ste pracovali spolu s Radou a umožnili tak jeho posledné prijatie v polovici roku 2010, aby mohli účinné nové orgány fungovať už koncom spomínaného roku.
<P>
Aby som to uzavrel, zmena klímy, sloboda, bezpečnosť a spravodlivosť a reakcia na hospodársku a finančnú krízu sú tri oblasti, ktoré vplývajú na každodenný život občanov, a tri oblasti, v ktorých môže Európska rada ukázať, že Lisabonská zmluva skutočne otvorila novú kapitolu histórie európskeho projektu.
<P>
Musíme pracovať v partnerstve, aby sme dosiahli zmysluplné výsledky - v partnerstve medzi Komisiou a Parlamentom, ktorému som vďačný za trvalú podporu politických ambícií, ktoré Komisia v týchto oblastiach predkladá; v partnerstve so švédskym predsedníctvom Rady, ktorému skutočne blahoželám k usilovnej práci, ktorú vykonalo; a v partnerstve s našimi dánskymi priateľmi, ktorí pripravujú konferenciu v Kodani.
<P>
Využime z toho, čo máme pred sebou, čo najviac vo svoj prospech. Pracujme spoločne za európske verejné dobro. Komisia aj ja sme pripravení prijať túto úlohu. Som si istý, že tento Parlament, s posilnenými právomocami v súlade s novou zmluvou, taktiež preukáže zmysel pre zodpovednosť a svoj záväzok voči občanom Európy.
<SPEAKER ID="013" NAME="Joseph Daul" LANGUAGE="FR">
Vážený pán predseda, dámy a páni, konečne sa nám to podarilo.
<P>
Vedúci predstavitelia štátov alebo vlád zvolili Hermana Van Rompuya za prvého predsedu Európskej rady a Catherine Ashtonovú za vysokú predstaviteľku. Ďakujem Fredrikovi Reinfeldtovi, poslednému premiérovi, ktorý viedol rotujúce predsedníctvo Európskej rady. Vďaka za konsenzus pri dvoch osobnostiach, ktoré ponesú ťažké bremeno vykonávania nových funkcií vytvorených Lisabonskou zmluvou.
<P>
Dnes by som chcel tu v rokovacej sále pochváliť prvé vyjadrenia predsedu Van Rompuya, podľa ktorého, citujem, "obraz Rady budú vytvárať jej výsledky" a ktorý je zástancom postupného riešenia. Vďaka tejto metóde - opísal by som ju ako "metódu Jeana Monneta", spôsob efektívneho konania, ale bez akýchkoľvek politických póz - nachádza Poslanecký klub Európskej ľudovej strany (kresťanských demokratov) svoje smerovanie. Táto metóda nás preniesla od včerajších konfliktov k dnešným výmenám názorov. Táto metóda nás preniesla od dlhého čakania na hraniciach schengenského priestoru, od kolísavých menových kurzov k stabilnému euru. Naozaj vďaka za túto postupnú integráciu Európy. Dosiahol sa významný pokrok, to nemôže nikto poprieť.
<P>
Chcel by som vás, dámy a páni, varovať pred povrchnými kritickými vyjadreniami, ktoré sme počuli v posledných dňoch. Mám na mysli najmä tých, ktorí v snahe o vtipnú poznámku znemožnili samých seba nezodpovednými vyhláseniami.
<P>
Ako všetci ostatní, aj poslanci skupiny PPE majú sny, no rozdiel medzi nami a ostatnými je ten, že my sa tieto sny snažíme premeniť na skutočnosť. Dokázali sme to s integráciou Európy, dokázali sme to s opätovným zjednotením a aj s Lisabonskou zmluvou, ktorá nás aj napriek svojim nedostatkom povedie ešte trochu ďalej tým správnym smerom. Toto Európania očakávajú, dámy a páni, nie iba senzačné vyhlásenia, ktoré nemajú dlhú životnosť.
<P>
Sme presvedčení, že predseda Van Rompuy sa do svojej úlohy pustí s rovnakým odhodlaním a rovnakou silou vôle, aké preukázal vo svojej krajine, s kvalitami, ktoré sú korunované úspechom a získavajú si všeobecné uznanie. Predseda Van Rompuy má plnú podporu skupiny PPE a ja mu ponúkam našu pomoc s úlohou, ktorá bude nepochybne veľmi náročná.
<P>
Očakávam od Rady, že sa bude vyvíjať. Očakávam, že sa vyvinie v transparentnejšiu inštitúciu a bude ešte užšie spolupracovať s Parlamentom a Komisiou. Očakávam od ministrov, že prestanú vyhlasovať národné víťazstvo nad svojimi partnermi, len čo sa vrátia z Bruselu, a prestanú viniť Európu za všetko, čo sa nedarí. A napokon od Rady očakávam, že prestane meniť svoje pozície v závislosti od toho, kto je jej predsedom. To všetko očakávam spolu so skupinou PPE od prvého stáleho predsedníctva Rady. Pani Malmströmová, keďže ste už bola vymenovaná za komisárku svojou krajinou, vás sa to netýka. Preto už nemáte inú možnosť, ako hovoriť o Európe.
<P>
V mene skupiny PPE blahoželám aj Catherine Ashtonovej, novej vysokej predstaviteľke a podpredsedníčke 1. Barrosovej Európskej komisie. Vítame jej vymenovanie a na budúcom januárovom vypočutí komisárov budeme pozorne počúvať jej odpovede na naše otázky. Na konci tohto postupu bude plne poverená svojimi úlohami podpredsedníčky 2. Barrosovej Komisie.
<P>
Vážený pán predseda, dámy a páni, som rád, že čas kladenia otázok o jednotlivcoch je za nami a že sa konečne a s pokojom v duši môžeme pustiť do dôležitých problémov. Vieme, že Európskej rade budú v decembri dominovať dve hlavné témy. Prvou je obnova rastu, ktorá nesmie prebehnúť bez obnovy zamestnanosti. V tejto súvislosti očakávame konkrétne záväzky Európskej rady.
<P>
Druhou témou je zmena klímy. Každý vie, že Rada bude zasadať uprostred samitu v Kodani, čo by nemalo viesť iba k politickým cieľom, ale aj merateľným záväzkom. To je nevyhnutné. Táto prvá Európska rada, ktorá sa uskutoční v súlade s Lisabonskou zmluvou, musí Európe umožniť plne zohrávať svoju úlohu. Preto dúfam, že bude schopná využiť svoj vplyv a presadiť svoje pozície s väčším odhodlaním ako v minulosti.
<SPEAKER ID="014" NAME="Martin Schulz">
v mene skupiny S&D. - (DE) Vážený pán predseda, dámy a páni, či už prítomní, alebo neprítomní, v posledných niekoľkých dňoch, ktoré nasledovali po zasadnutí Európskej rady, sme veľa hovorili o ľuďoch a funkciách. Dnes by som opäť raz chcel smerovať svoje poznámky na vás, pán Barroso. Je pre nás dôležité, aby sme o ľuďoch a funkciách diskutovali. Pokiaľ ide o funkcie, naša skupina mala jednu jasnú prioritu. Povedali sme, že ako druhá najväčšia skupina v tomto Parlamente chceme, aby druhú funkciu v Komisii, inak povedané vysokého predstaviteľa, ktorý koná ako podpredseda Komisie, obsadil človek z našej strany, pretože si myslíme, že Komisia, ktorá nie je neutrálnou organizáciou, ale politickým orgánom, by mala odrážať realitu v Parlamente. Dosiahli sme, za čo sme bojovali. Viem, že aj vy ste za to bojovali, a preto by som vám chcel úprimne poďakovať napriek kritike, ktorej sa vám v tomto Parlamente odo mňa zvyčajne dostáva.
<P>
Vysiela to pozitívny signál, keďže to naznačuje, že nároky, ktoré si v tomto Parlamente my sociálni demokrati robíme, beriete vážne, pretože stále máme pred sebou ešte dlhú cestu ku konečnému hlasovaniu o Komisii. Taktiež očakávame, že štruktúra portfólií, ktoré stanovíte pre jednotlivých komisárov, bude odrážať obsah a úlohy, pred ktorými títo ľudia stoja. Podľa môjho názoru je toto omnoho dôležitejšie ako diskusia o funkciách a ľuďoch.
<P>
Samozrejme nás teší, že Cathy Ashtonová teraz zastáva funkciu vysokej predstaviteľky. O pánovi Van Rompuyovi sa toho povedalo už dosť a ja súhlasím s rečníkmi, ktorí vystúpili predo mnou. Omnoho dôležitejšia je však otázka, za vykonávanie akých úloh budú títo ľudia zodpovední. Nemyslím si, že občania Európy sa vážne zaujímajú o to, akým spôsobom boli pán Van Rompuy a barónka Ashtonová zvolení. Dôležitou otázkou je to, ako môžeme znížiť nezamestnanosť, ktorá v súčasnosti v Európe neklesá, ale stúpa. Ľudí zaujíma to, či naozaj ešte stále môžeme zabrániť zmene klímy a či Kodaň bude úspechom alebo zlyhaním. Ani to však nestačí. Myslím si, že o zmene klímy nehovoríme dosť. Nevedieme dostatočné diskusie napríklad o tom, že v prekonávaní zmeny klímy a investovaní do ekologickej technológie v priemysle sa ukrýva obrovský potenciál na vytváranie pracovných miest, že zelená technológia je projektom pre budúcnosť a že priemyselná politika a ochrana životného prostredia sa navzájom nevylučujú, ale možno ich navzájom spájať.
<P>
Predstavy o štruktúre Komisie, ktoré ste nám priblížili, ukazujú správnym smerom. Toto je otázka, ktorú treba v Kodani vyriešiť, rovnako ako globálnu politiku v oblasti zdravia, otázku, či by Európa mala prejaviť solidaritu s umierajúcim kontinentom, akým je napríklad Afrika, bojovať s AIDS a sprístupniť zdroje pre budúcnosť. Možno problémy Európy s energetickou bezpečnosťou vyriešiť mierovo? Alebo nám na európskych hraniciach hrozí zintenzívnenie konfliktov spojených so zaobstarávaním plynu, ropy a iných surovín? Toto je úloha pre vysokého predstaviteľa Európskej únie. Otázka ovládnutia finančných trhov je prvoradým cieľom európskej politiky, pretože je skutočne pohoršujúce, že uprostred obdobia, v ktorom európski daňoví poplatníci nesú následky krízy, sa znovu otvorilo kasíno a hazardní hráči opäť začali cestovať po svete. V tomto prípade nepotrebujeme diskusiu o prideľovaní funkcií, ale jasné pravidlá pre finančné trhy v Európskej únii. To je omnoho dôležitejšie.
<P>
(potlesk)
<P>
Preto hovorím: áno, Herman Van Rompuy a Cathy Ashtonová boli zvolení, ale teraz sa musia pustiť do práce a treba zostaviť Komisiu. Preto by som nakoniec zopakoval svoje poznámky pánovi Barrosovi. My sociálni demokrati sme s vami prediskutovali naše predstavy. Jedna z našich požiadaviek bola splnená k našej spokojnosti, a to funkcia vysokého predstaviteľa. Domnievame sa, že štruktúra vašej Komisie v oblasti životného prostredia, sociálnych a finančných záležitostí bude zodpovedať tomu, čo od vás žiadajú sociálni demokrati, pokiaľ možno pod vedením sociálnodemokratických komisárov. Potom bude všetko dobre.
<SPEAKER ID="015" NAME="Guy Verhofstadt">
v mene skupiny ALDE. - Vážený pán predseda, nebudem sa vracať k nomináciám z minulého týždňa. Dovoľte mi iba povedať, že sme sa dozvedeli dobré aj zlé správy. Zlou správou bolo to, že v predsedníckom kresle nesedel liberál, ale tou dobrou, že to bol Belgičan. Ako povedal predseda Komisie, Belgicko je skutočne krajinou všeobecnej zhody, určite aspoň v otázkach európskych záležitostí a budúcnosti Európy.
<P>
Takže, pán Barroso, teraz dúfame, že novú Komisiu budeme mať čo najskôr. Dúfam, že v nej bude veľký počet liberálnych komisárov - niektorí hovoria, že ich je príliš veľa, ale pre mňa by bolo ideálnych 50 %. Myslím, že takmer jedna tretina liberálnych komisárov je dobrý počet. Som však rád, že z ôsmich liberálnych komisárov, ktorí boli predstavení ako kandidáti do Komisie, štyri z nich sú ženy, takže v liberálnom zastúpení Komisie sa vytvorila rodová rovnosť.
<P>
Pokiaľ ide o priority, myslím si, že na nasledujúce dni a týždne máme tri hlavné priority. Predovšetkým je to Kodaň. Musíme v nej dosiahnuť úspech. Myslím, že ostávajú ešte dve otázky: ako riešiť záujmy rozvojového sveta a ako dosiahnuť, aby bola zmluva právne záväzná, pretože to je tá hlavná otázka. Čo bude podstatou zmluvy, je dôležité, ale myslím, že dôležitejší je jej právne záväzný charakter.
<P>
Druhou prioritou je Štokholmský program. Pre našu skupinu je základným bodom rovnováha medzi bezpečnosťou a slobodou. Je samozrejmé, že musíme chrániť našich občanov pred terorizmom a organizovaným zločinom, ale po 11. septembri sme sa možno na bezpečnosť a ochranu sústreďovali až príliš. Domnievam sa, že Štokholmský program - a filozofia vášho predsedníctva - musí znovu túto rovnováhu obnoviť v prospech rešpektovania základných práv a väčšej otvorenosti v spoločnosti. Myslím, že toto je veľká ambícia a to, čo musí Štokholmský program dosiahnuť. Názor našej skupiny, skupiny ALDE, je, že je to ambicióznejší program ako Tamperský a Haagsky program, ale s dôležitejším zameraním na základné práva ľudí. Chrániť a organizovať bezpečnosť je síce dobrá vec, ale musí sa to robiť vyváženým spôsobom s rešpektovaním základných práv.
<P>
Treťou veľkou úlohou na nasledujúce dni bude, ako povedal predseda Komisie, finančný dohľad. Pán Barroso, myslím, že je asi stále jasnejšie, že nakoniec je to, čo potrebujeme, jeden európsky orgán pre finančný dohľad. Potrebujeme dobrý dozorný orgán pre cezhraničné finančné inštitúcie, ktorý by prepojil mikrodozor s makrodozorom a možno ich čo najviac prepojil s Európskou centrálnou bankou - prečo nie? - a samozrejme, aj s tým, čo sa deje v Komisii.
<P>
Teraz je dôležité, že Rada neredukuje predložené návrhy. Toho sa ja momentálne obávam. V Parlamente tlačíme na ambicióznejšie návrhy, ale myslím, že v Rade je teraz pokušením práve opak. Preto je v tejto veci absolútne nevyhnutné dobré porozumenie medzi Komisiou a Parlamentom, ktorého súčasťou bude to, že sa Rade povie: toto je spolurozhodovací postup, takže ak prídete s návrhmi a Rada príde s návrhmi, ktoré sa oslabia na úroveň návrhov Komisie, v Parlamente to neprejde. My sa uberáme opačným smerom.
<P>
Myslím, že väčšina Parlamentu je za smerovanie k jednému dozornému orgánu. Ten v budúcnosti budeme potrebovať a myslím si, že je to pre vás dôležitý odkaz, ktorý odovzdáte predsedníctvu, pretože na ďalšom zasadnutí Európskej rady 10. a 11. decembra určite prebehne rozsiahla diskusia.
<SPEAKER ID="016" NAME="Rebecca Harms" LANGUAGE="DE">
Vážený pán predseda, pán Barroso, určite pochopíte, že ako vedúcu predstaviteľku skupiny v tomto Parlamente ma teší, že sa nám ženám podarilo viacej zviditeľniť ženy na čele Európskej únie. Dôležité je však pre nás aj to, že sa ženy neberú do úvahy len súvislosti s číslami. Môžete sa na nás spoľahnúť, že pomôžeme zabezpečiť, aby tieto ženy v Komisii získali vplyvné funkcie. Nechceme len formálne gestá.
<P>
Okolo ľudí v najvyšších funkciách, Hermana Van Rompuya a barónky Ashtonovej, bolo veľa publicity. Poslanci a poslankyne v tomto Parlamente lepšie poznajú barónku Ashtonovú ako Hermana Van Rompuya. Budeme mať príležitosť spoznať ich ešte lepšie počas vypočutí. Odporúčam vám navrhnúť pánovi Hermanovi Van Rompuyovi, nech sa príde stretnúť so skupinami v Parlamente, aby sme sa o ňom dozvedeli viac. Každý hovorí, že Belgičania sú na neho veľmi pyšní. Prečo sa nezapojí do dobrovoľnej rozpravy so skupinami v tomto Parlamente, aby sme sa navzájom lepšie spoznali ešte na začiatku jeho funkčného obdobia?
<P>
Toľko môj pohľad späť na uplynulý týždeň. Ďalší samit je tu čoskoro. Pán Schulz, nemyslím si, že o Kodani hovoríme príliš málo. Iba z diskusií vyvodzujeme príliš málo logických záverov. Tento týždeň bude Parlament hlasovať o uznesení, ktoré zahŕňa všetko, čo by v Kodani bolo správne, ak veríme Organizácii Spojených národov a vedcom. Európania ale časom od týchto odporúčaní stále viac upúšťajú. Moje vysvetlenie hlavného problému za tým všetkým je, že ochrana klímy sa považuje za záťaž a že príležitosti prezentované dôslednou politikou v oblasti klímy ostávajú nepochopené.
<P>
Ďalším bodom programu nadchádzajúceho samitu je lisabonská stratégia. Jednou z dlhodobých úloh tejto stratégie je podpora trvalo udržateľného rozvoja, ale dosiahnuť ju sme neboli schopní. Rôznym pilierom lisabonskej stratégie sa vždy prisudzovali rozdielne stupne dôležitosti. Životné prostredie, sociálna spravodlivosť a trvalá udržateľnosť sa vždy odsúvali na okraj záujmu v prospech starších a podľa môjho názoru zastaraných priorít, ktoré súvisia s priemyselnou, hospodárskou a dokonca výskumnou politikou. Ak plánujete na ďalšom samite rozhodnúť, že by sme revidovanú lisabonskú stratégiu mali prijať na jar, potom nemáme čas na analýzu slabých stránok tejto podľa mňa neúspešnej stratégie. Prečo sme sa dostali do takej katastrofálnej hospodárskej krízy? Prečo máme v Európskej únii toľko sociálnych problémov a problémov s trhom práce? Nemyslíme si, že pripraviť lisabonskú stratégiu a preskúmať ju bez starostlivej reflexie, bez sebakritiky a bez skutočného konzultačného procesu, aký žiadajú odbory a sociálna platforma, je dobrý nápad, pretože lisabonská stratégia je veľmi dôležitá pre nás všetkých aj pre perspektívu Európskej únie.
<P>
Nakoniec by som sa chcela pozrieť na Štokholmský program. Ako mnoho týchto veľkých programov, znie to ako dobrá vec, aj sa tak o ňom stále hovorí a zdá sa, že ľudia si to vo všeobecnosti o ňom aj myslia. Naša skupina však nadobudla dojem, že tu existuje nerovnováha medzi slobodou a bezpečnosťou. Nesúhlasíme s týmto vývojom a budeme na to poukazovať na príklade dohody SWIFT. Nezaradiť SWIFT do programu bolo obrovskou chybou. Pán Barroso, s touto predbežnou dohodou SWIFT sa pokúšate obísť Parlament a ignorujete obavy spojené s ochranou údajov. To je znakom skutočnosti, že sloboda a bezpečnosť sú momentálne v nerovnováhe.
<SPEAKER ID="017" NAME="Timothy Kirkhope">
v mene skupiny ECR. - Vážený pán predseda, predovšetkým mi dovoľte pánovi Van Rompuyovi a barónke Ashtonovej zaželať všetko dobré v ich nových úlohách. Dúfam, že si pre svoje funkcie budú vedieť stanoviť model, ktorý pretrvá.
<P>
Ak má mať Európska rada polostáleho predsedu, mal by to byť niekto s rezervovaným, ale praktickým prístupom k vytváraniu konsenzu medzi členskými štátmi v prípadoch, kde je to možné a potrebné. Ak máme mať vysokého predstaviteľa pre zahraničné veci s posilnenými právomocami, jeho hlavnou úlohou by mala byť úzka spolupráca s členskými štátmi na koordinácii spoločných politík tam, kde majú spoločné ciele.
<P>
Tieto vymenovania by mali byť príležitosťou raz a navždy skoncovať s hroznou víziou ešte centralizovanejšej a byrokratickejšej európskej zahraničnej a bezpečnostnej politiky v prospech politiky, ktorá je založená na dobrovoľnej spolupráci členských štátov.
<P>
Predovšetkým vymenovanie barónky Ashtonovej, zastávajúcej úrad komisárky, muselo byť pre pána predsedu Barrosa veľkým potešením, hoci sa pre Komisiu nesmie stať príležitosťou na to, aby väčšie právomoci preniesla skôr na seba než na demokratické inštitúcie Európy.
<P>
Po desaťročí posadnutosti vlastnými inštitúciami potrebuje Európska únia pokračovať v práci. Často sa hovorí, že občania členských štátov Európe nerozumejú, ale ak by jej rozumeli, bola by populárnejšia. Pritom nám však uniká veľmi dôležitá pointa. Naši občania rozumejú zaujatosti Európy samej sebou až príliš dobre. Nerozumejú však tomu, prečo sa tak veľa času, námahy a zdrojov venuje inštitucionálnym postupom a tak málo výsledkom politiky, ktoré by do ich životov mohli priniesť zmenu.
<P>
Naši občania vidia, že naše hospodárstva sú v kríze, že stúpa nezamestnanosť, že podniky čoraz ťažšie vytvárajú rast, že situácia v súvislosti so zmenou klímy sa zhoršuje a že ostatné časti sveta stále viac a dramaticky zvyšujú svoju konkurencieschopnosť.
<P>
Ak sa však pozrú späť na Európu, vidia Úniu, ktorá celé roky venovala svojim inštitucionálnym hádkam. Prečo by sa mali starať o podrobnosti hlasovania kvalifikovanej väčšiny, keď nemajú prácu? Prečo by ich mala zaujímať komplikovanosť spolurozhodovania, keď ich deti majú takú neistú budúcnosť?
<P>
Dúfam, že vymenovaniami z minulého týždňa urobíme definitívnu bodku za týmito rokmi sebapozorovania. Európska únia sa musí posunúť ďalej a sústrediť sa na skutočnú prácu, ktorú má pred sebou, na budovanie dynamických a konkurencieschopných hospodárstiev a vytváranie silného globálneho systému obchodovania a najmä v najbližších týždňoch na zabezpečenie skutočne účinnej dohody o zmene klímy.
<P>
Priznávam, že slová švédskeho predsedníctva a pána predsedu Barrosa sú v tomto smere povzbudivé. Dúfajme, že budú nasledovať praktické činy v iných oblastiach, ktoré sú dôležité pre všetkých našich občanov.
<P>
(Rečník súhlasil, že bude odpovedať na otázku signalizovanú modrou kartou v súlade s článkom 149 ods. 8.)
<SPEAKER ID="018" NAME="John Bufton" AFFILIATION="EFD">
Vážený pán predseda, po pekných slovách, ktoré sme si vypočuli od pán Kirkhopa v súvislosti so situáciou, v ktorej sa nachádzame, by som sa ho rád opýtal jednu otázku. Nemáte pocit, že ste britským občanom odopreli referendum, ktoré v Spojenom kráľovstve prisľúbil David Cameron? Teraz ste tu, nemáte žiaden mandát a konečný výsledok je, že ľudia v Spojenom kráľovstve a vo väčšine Európy nemali v otázke Lisabonskej zmluvy žiadne slovo.
<P>
David Cameron by sa mal za seba hanbiť. Čo sa týka konzervatívcov v tomto Parlamente, spôsob, akým hlasujú, je zelená, zelená, zelená. Zakaždým len súhlas, súhlas, súhlas. Sú za EÚ. Myslím, že je čas, aby ste priznali farbu a povedali ľuďom doma, na koho strane stojíte.
<SPEAKER ID="019" NAME="Timothy Kirkhope" AFFILIATION="ECR">
Vážený pán predseda, veľmi ma mrzí, že v dnešnej rannej rozprave, zdá sa, prevláda domáca politika Spojeného kráľovstva. Rád by som objasnil, že sa nehanbím absolútne za nič, čo vedúci predstaviteľ Konzervatívnej strany hovorí a robí, a najmä, všetkým nám je jasné to, že sme stále naznačovali, že ak by Lisabonská zmluva nebola ratifikovaná, žiadali by sme jej predloženie britským občanom. Myslím si, že sme zaujali čestný postoj.
<P>
Myslím si, že tí, ktorí hovoria v súvislosti s Európou o nereálnych cieľoch, tí, ktorí sa vyjadrujú radikálne a fanaticky, neprinesú ľuďom, o ktorých som vo svojom prejave hovoril - občanom nielen Európy, ale aj našej krajiny, ktorí chcú prosperitu, ktorí chcú vo svojich životoch a v budúcnosti istotu -, nič dobré. Toto inštitucionálne bezvýsledné rozmýšľanie sa u takýchto ľudí objavuje tak často, ako v akejkoľvek inej európskej inštitúcii.
<SPEAKER ID="020" NAME="Lothar Bisky" LANGUAGE="DE">
Vážený pán predseda, v mene skupiny GUE/NGL by som chcel uvítať dvoch kandidátov. Predovšetkým vítame skutočnosť, že bola zvolená žena. Domnievame sa, že títo dvaja kandidáti na vysoké funkcie sa nebudú len sústreďovať na obsah svojich zodpovedností, ale vyvinú aj kooperatívny prístup k Parlamentu.
<P>
Očakávame, že Rada sa bude podrobnejšie zaoberať sociálnymi otázkami, ktoré vyplynuli z krízy, a že dospeje k správnym záverom. Bankárom sme zaplatili už miliardy, ale bežným ľuďom sme neposkytli žiadnu skutočnú pomoc. Pán Schulz má pravdu, keď hovorí, že kasíno je znova otvorené, ale zároveň narastá chudoba, najmä detská chudoba.
<P>
Následkom krízy sme v Európe prišli o štyri milióny pracovných miest. Podľa správ Komisie by sa toto číslo mohlo v priebehu budúceho roka zvýšiť na sedem miliónov. Vieme, že odhady tohto druhu sú často nižšie než skutočné čísla. Napríklad v Nemecku má 1,5 milióna ľudí skrátený pracovný čas a to je dôležité zdôrazniť.
<P>
Rastúca nezamestnanosť a chudoba sú však prvým znakom ešte väčšej nerovnosti príležitostí, ktorá bude mať veľký dosah na možnosti vzdelávania. Musíme diskutovať aj o tejto téme. Ponúka sa otázka, či vedúci predstavitelia štátov alebo vlád nájdu cestu z krízy, ktorá by v sebe spájala európsky koncept integrácie s pokrokom v sociálnej oblasti a mala by skutočný vplyv na občanov Európy. Namiesto východiskových stratégií programov hospodárskej obnovy a povinnej konsolidácie rozpočtu potrebujeme zmenu politiky. Mám k tomu iba tri poznámky. Po prvé od Rady očakávame, že vydá vyhlásenie o svojej pozícii v súvislosti s plánmi stratégie do roku 2020, ktorá má nahradiť neúspešnú lisabonskú stratégiu. Inovácie a vedomosti, boj proti vylúčeniu, ekologické hospodárske stratégie, digitálna Európa - ako zoznam sloganov to neznie zle. Nutne však potrebujeme konkrétne návrhy, ktoré budú popisovať, ako sa to všetko bude realizovať.
<P>
Po druhé sa musí Rada konečne zaviazať k prísnemu kontrolnému systému pre finančné trhy. Mám niekoľko opodstatnených otázok týkajúcich sa toho, ako môže Rada všetko prispôsobiť existujúcim zmluvám, pretože v niektorých prípadoch obmedzenia voľného pohybu kapitálu a platieb nie sú povolené alebo želané. Zaujíma nás, ako to dosiahnete.
<P>
Po tretie by som chcel ešte raz zdôrazniť, že Rada musí dať po Kodani jasne najavo, že potrebujeme záväznú dohodu o zmene klímy. Dobrovoľnými záväzkami sa ešte nikdy nedosiahol očakávaný cieľ.
<SPEAKER ID="021" NAME="Nigel Farage">
v mene skupiny EFD. - Vážený pán predseda, všetci ste dnes ráno veľmi pesimistickí. Myslel som si, že to bude veľkolepá a hrdá chvíľa! Trvalo vám to osem a pol roka šikanovania, klamania a ignorovania demokratických referend. Osem a pol roka vám trvalo, aby sa táto zmluva schválila, a 1. decembra ju budete mať.
<P>
Tvorca tohto všetkého, pán Giscard, samozrejme, chcel, aby vďaka tejto ústavnej zmluve získala Európska únia veľký a celosvetový hlas. Bohužiaľ, vedúci predstavitelia utrpeli kolektívnu stratu rozvahy. Rozhodli sa, že chcú, aby bolo ich tváre vidno na svetovej scéne, nie ako niekoho z Európskej únie. A tak sme vymenovali zopár politických trpaslíkov.
<P>
Na otázku pána Kissingera o tom, komu v Európe zavolať, ešte nikto naozaj neodpovedal, či áno? Myslím, že jedinou odpoveďou môže byť pán Barroso, pretože iba o ňom už vôbec niekto na svete počul a je spomedzi týchto ľudí pravdepodobne veľkým víťazom. Niet divu, pane, že dnes ráno vyzeráte taký šťastný.
<P>
Máme aj nového prezidenta Európy, Hermana Van Rompuya. Nehovorí sa to ľahko, však? Nezdá sa mi, že by zastavoval premávku v Pekingu alebo Washingtone. Pochybujem, že by vôbec niekto z Bruselu vedel, kto to je. A predsa bude dostávať plat, ktorý je väčší ako plat Barracka Obamu, a to vám povie všetko, čo potrebujete vedieť o tejto európskej politickej triede, a tiež o tom, ako sa o seba starajú.
<P>
Ale aspoň bol zvoleným politikom na rozdiel od barónky Cathy Ashtonovej, ktorá je pravou predstaviteľkou politickej triedy súčasnosti. Nie je v určitom zmysle ideálna? Ešte nikdy poriadne nepracovala a v živote ju za nič nezvolili. Takže sa domnievam, že pre túto Európsku úniu je dokonalá.
<P>
(Predseda požiadal rečníka, aby ukončil svoje vystúpenie.)
<P>
Ešte nikdy ju za nič nezvolili a nikto nevie, kto je. Dokonca aj premiér o nej hovoril ako o barónke "Ashdownovej" a nie "Ashtonovej". Chcem tým povedať, že nikto o nej nikdy nepočul. Je dokonca menej známa ako Herman Van Rompuy! Chcem tým povedať, že je to zložité, však?
<P>
Stala sa slávnou z ničoho. Je súčasťou tejto éry, ktorá prišla po období demokracie. Dobre sa vydala. Zobrala si poradcu, priateľa a podporovateľa Tonyho Blaira a dostala sa do Snemovne lordov. Keď bola v Snemovni lordov, dostala jednu veľkú úlohu, a to presadiť Lisabonskú zmluvu a pritom predstierať, že sa úplne líši od ústavy EÚ. Pani barónka je dobrá v zachovávaní kamennej tváre a s odhodlaním zničí v Snemovni lordov akýkoľvek pokus o to, aby mal britský ľud referendum.
<P>
Tak ju tu máme: nikdy nezastávala verejnú funkciu, nikdy riadne nepracovala, ale tu dostala jedno z najlepších pracovných miest v Únii. Jej vymenovanie Britániu strápňuje.
<P>
(poznámka zo zadných lavíc)
<P>
Nuž aspoň mňa, pane, na rozdiel od nej zvolili. Ona zvolená nebola a ľudia nemajú moc ju odvolať.
<P>
Ale vypočujte si aj ďalšiu časť. Existuje niečo o mnoho závažnejšie. Cathy Ashton bola aktívnou členkou organizácie Kampaň za jadrové odzbrojenie. V skutočnosti bola pokladníčkou tejto organizácie v čase, keď Kampaň za jadrové odzbrojenie prijímala veľké dotácie a odmietala prezradiť zdroj. Vie sa, že tieto dotácie získal muž, ktorý sa volá Will Howard a ktorý bol členom Komunistickej strany vo Veľkej Británii. Chce pani barónka Ashtonová poprieť, že kým bola pokladníčkou, prijímala finančné prostriedky od organizácií, ktoré boli proti západnému štýlu kapitalizmu a demokracie? Túto otázku musíme položiť.
<P>
Sme naozaj radi, že žena, ktorá bude zodpovedná za našu zámorskú bezpečnostnú politiku, bola pred pár rokmi aktivistkou v zoskupení ako Kampaň za jadrové odzbrojenie? Ak si to skutočne myslíme, úprimne povedané, musíme to pocítiť! Nemyslím si, že je spôsobilá a tá pravá osoba na výkon tejto práce. Nemá skúsenosti a musí na tieto otázky odpovedať. Brala peniaze od nepriateľov Západu? Na tú otázku musí odpovedať.
<P>
Nuž tak máme našich dvoch trpaslíkov. Nevýrazný bude viesť nevýrazného. Neoslavujem však, pretože sa budú snažiť presadiť prostredníctvom politickej únie. Zatiaľ čo si naši vedúci predstavitelia možno na chvíľu na medzinárodnej scéne zachovali tvár, svoje štátne demokracie podviedli. Máme tu európsky štát. Každú chvíľu sa vďaka Lisabonskej zmluve spustí lavína nových zákonov. V mojej mysli niet pochýb o tom, že musíme mať úplné, slobodné a spravodlivé referendum v Spojenom kráľovstve o tom, či zostaneme súčasťou takejto Únie alebo nie. Veľmi si prajem, aby sme hlasovali za vystúpenie. Či už je to tak alebo onak, ľudí sa musíme jednoducho spýtať.
<P>
(Rečník súhlasil, že bude odpovedať na otázku signalizovanú modrou kartou v súlade s článkom 149 ods. 8.)
<SPEAKER ID="022" NAME="Predseda">
Pánovi Farageovi by som rád niečo povedal. Veľmi by sme ocenili, keby sme trochu upokojili atmosféru, pretože niektoré slová a výrazy sa nie vždy ľahko prijímajú.
<SPEAKER ID="023" NAME="Edit Herczog" AFFILIATION="S&amp;D">
Vážený pán predseda, pán Farage povedal, že pre ľudí, ktorí boli zvolení minulý týždeň, sa premávka nezastaví. Práve preto sme ich zvolili - pretože sme chceli zvoliť ľudí, ktorí donútia premávku, aby sa hýbala v záujme európskych občanov s cieľom získať lepší život pre seba, a toto aj urobia.
<P>
Pán Van Rompuy a pani Cathy Ashtonová sú tu pre ľudí a 480 miliónov Európanov to bude čoskoro vedieť. Myslím si, že o to tu ide. Musíme sa ich zastať. Musíme ochrániť ich osobnú bezúhonnosť. Rada by som vám povedala maďarské príslovie, pán Farage. Je dobré, že ste tu, pretože keď bude opica liezť na strom, bude lepšie vidno jej zadok.
<SPEAKER ID="024" NAME="Nigel Farage" AFFILIATION="EFD">
Vážený pán predseda, pri všetkej úcte si myslím, že pani poslankyni unikla pointa, pretože dvakrát povedala, že išlo o ľudí, ktorí boli zvolení minulý týždeň. Oni neboli zvolení. To sa tu snažím povedať a čo sa týka barónky Ashtonovej, za celý život nebola nikdy zvolená do verejnej funkcie. Zastáva nesmierne mocné miesto a národy Európy, Británie a všetkých ostatných krajín nemajú moc ju volať na zodpovednosť a odvolať. Toto rozhodne nie je v poriadku, čo sa týka celej Európskej únie. Všetko je to o vzťahu byrokracia verzus demokracia. Dopadlo to veľmi, preveľmi zle.
<P>
Môžem sa, pán predseda, vrátiť k téme a položiť vám jednu otázku? Zdalo sa mi, že naznačujete, že som povedal niečo nevhodné alebo prehnané či nesprávne. Mohli by ste vysvetliť, čo to bolo? Chcel by som to vedieť.
<SPEAKER ID="025" NAME="Predseda">
Spôsob, akým opisujete výber ľudí, ktorí sú pre Európsku úniu takí dôležití, a tiež to, čo hovoríte o celej záležitosti s tým spojenej, je v súvislosti s celou situáciou podľa mňa vonkoncom nevhodné.
<P>
(protesty)
<P>
To je môj názor, vážení kolegovia.
<SPEAKER ID="026" NAME="Nigel Farage" AFFILIATION="EFD">
Pán predseda, keď vás zvolili za predsedu, povedali ste, že budete konať ako neutrálny predseda, aby ste zaistili, že všetky strany rozpravy dostanú príležitosť vyjadriť svoj názor. Ak ma kritizujete za politický obsah toho, čo hovorím, potom nerobíte svoju prácu ako neutrálny predseda.
<SPEAKER ID="027" NAME="Andreas Mölzer" AFFILIATION="NI">
(DE) Vážený pán predseda, po všetkom tom vzrušení možno potrebujeme praktickejší prístup. Energiechtivé a rýchlo sa rozvíjajúce hospodárstva, ale aj rozhadzovačné priemyselné krajiny neboli ani len pripravené na zavedenie Kjótskeho protokolu. Pochybujem preto o tom, či sa po konferencii v Kodani vôbec niečo zmení. Pochybný je aj účel obchodovania s certifikátmi. Míňajú sa naň milióny, pričom skutočné alternatívy, ako je napríklad obnoviteľná energia, sa odbíjajú za haliere. Rozhodne to nesmie viesť k tomu, aby sa presadili jadrové elektrárne ako alternatíva, ktorá je v súlade so záväzkami Kjótskeho protokolu.
<P>
Druhá naliehavá kríza, inými slovami dotačné preteky v súvislosti s krachujúcim výrobcom automobilov Opel sú rovnako vypätou záležitosťou. Náznaky, ako napríklad pokles množstva objednávok, nebral nikto dosť vážne a EÚ pravdepodobne prispela k úpadku kedysi prekvitajúceho priemyslu vďaka obrovskému počtu nariadení. Z tohto si musíme zobrať ponaučenie, že v budúcnosti jej nutné stanoviť základné podmienky, ktoré možno plánovať a predpovedať pre všetky odvetvia priemyslu. Kým nebudeme mať fungujúce a plne rozvinuté predstavy, je nezodpovedné vyhadzovať na tento problém miliardy eur z peňazí európskych daňových poplatníkov. Je dôležité, aby sme zabezpečili aspoň to, že tieto peniaze nepôjdu Spojeným štátom. Okrem toho je nutné, aby sa zaviedli pravidlá splácania.
<P>
Ak už nič iné, tak by malo byť možné položiť základy na dokončenie "transparentného" európskeho občana na ďalšom stretnutí. Štokholmský program poskytuje ľuďom menej práv a nie viac, pretože nemajú kontrolu nad spôsobom, ako sa údaje použijú. Niet ani známky konca monitorovania cestujúcich, kontroverzná otázka ochrany údajov sa ešte nevyriešila a ak chceme zaviesť európsky azylový systém, mali by sme podľa mňa uplatniť tie najprísnejšie kritériá, ako napríklad tie, ktoré sa používajú v Dánsku.
<SPEAKER ID="028" NAME="Cecilia Malmström" LANGUAGE="SV">
Vážený pán predseda, ďakujem vedúcim predstaviteľom skupín za ich veľmi inšpiratívne príspevky. Zdá sa, že rovnako ako švédske predsedníctvo, tak aj drvivá väčšina, hoci nie všetci, je rada, že sme mohli do dvoch funkcií úspešne vymenovať Hermana Van Rompuya a Catherine Ashtonovú. Obaja prispievajú k súdržnosti, stabilite a zlepšeniu koordinácie v Európskej únii, čo je nevyhnutné, ak máme byť schopní sa zamerať na hlavné problémy, ktoré presahujú šesť mesiacov trvania predsedníctva. Myslím, že je to veľmi dobré.
<P>
Ako už povedal pán Schulz, teraz po vymenovaní sa už môžu zamerať na svoje úlohy a my sa môžeme pohnúť ďalej a skončiť s touto rozpravou. Možno keď Lisabonská zmluva 1. decembra nadobudne platnosť, budeme môcť nechať britskú domácu politiku pred dverami tejto rokovacej sály. Európska únia potrebuje pravidlá postavené na moderných základoch a Lisabonská zmluva nám ich poskytne. Budeme lepšie vybavení na riešenie hlavných problémov, ktorým čelíme.
<P>
V nasledujúcom období pred európskym samitom sú tu tri hlavné otázky, v ktorých švédske predsedníctvo dúfa v dosiahnutie pokroku spolu s vami a vďaka pomoci Komisie. Otázka klímy, v ktorej sa zo všetkých síl snažíme dosiahnuť ambicióznu politickú dohodu s časovým harmonogramom, aby sa nakoniec stala právne záväznou. S výsledkami konferencie v Kodani a s tým, čo bude nasledovať, budeme musieť žiť dlho. Naše spoločnosti musíme premeniť postupne tak, aby sa stali klimaticky inteligentnejšími.
<P>
Čo sa týka hospodárskych otázok, i napriek tomu, že situácia na finančných trhoch vyzerá optimistickejšie, čelíme vysokej miere nezamestnanosti v mnohých krajinách, a to bude charakteristickou črtou našich hospodárstiev v mnohých nasledujúcich rokoch.
<P>
V súvislosti s otázkami pána Verhofstadta týkajúcimi sa dohľadu som rada, že v tejto záležitosti predsa len dosahujeme pokrok. Až doteraz sme mali problém s finančným dohľadom, a to taký, že sa dohľad príliš veľmi zameriaval na jednotlivé spoločnosti a príliš málo na finančný systém ako celok. Nefungovala ani spolupráca medzi rôznymi dozornými orgánmi. S novými fungujúcimi európskymi dozornými orgánmi budeme schopní tento problém vyriešiť. Budú mať komplexný pohľad a posilnenú spoluprácu. Budú sa tiež, samozrejme, zodpovedať Rade a Európskemu parlamentu. Ďalšie podrobnosti tejto záležitosti sa budú preberať na stretnutí Ecofin 2. decembra, kde, dúfam, dosiahneme ďalší pokrok.
<P>
Nakoniec, čo sa týka Štokholmského programu: toto je veľmi dôležité rozhodnutie, s ktorým tiež budeme musieť žiť počas nasledujúceho dlhého obdobia a na ktoré bude mať Európsky parlament v budúcnosti veľmi veľký vplyv. Ako už povedali mnohí z vás, je to otázka nájdenia riešení hrozných problémov, ktorým čelíme v súvislosti s cezhraničnou trestnou činnosťou, nezákonným obchodovaním a hrozbou terorizmu, a jeho vyvážením s politikou, ktorá dáva občanov do stredobodu záujmu a zabezpečí, aby bola rešpektované súkromie jednotlivca.
<P>
Dúfam, že dokážeme vytvoriť dlhodobý program na riešenie týchto otázok v rámci Štokholmského programu. Tieto tri záležitosti spolu s niekoľkými ďalšími sú prioritami švédskeho predsedníctva a s veľkou radosťou dúfam, že sa nám ich podarí dotiahnuť v decembri do úspešného konca. Veľká vďaka. Na konci tejto rozpravy budem mať, samozrejme, príspevok znovu.
<SPEAKER ID="029" NAME="José Manuel Barroso">
predseda Komisie. - Vážený pán predseda, táto istá záležitosť sa týkala programu SWIFT a chcel by som objasniť pozíciu v tejto veci, pretože si myslím, že je to nesmierne dôležité. Súvisí to aj so Štokholmským programom.
<P>
Program SWIFT je pravdaže veľmi cenný nástroj pre členské štáty v ich boji proti terorizmu. Umožnil orgánom členských štátov predísť teroristickým útokom v Európe. Nehovoríme o teoretických prípadoch. Hovoríme o skutočných prípadoch.
<P>
Návrh dohody medzi Európskou úniou a Spojenými štátmi, o ktorej sa v súčasnosti diskutuje, je dočasnou dohodou s maximálnou dĺžkou platnosti 12 mesiacov. Potrebujeme ju ako zákonnú náhradu za existujúcu dohodu po presunutí archivácie údajov mimo Spojených štátov.
<P>
Ak sa dočasná dohoda príjme do 1. decembra a zmení sa právny základ, vyhneme sa medzere v bezpečnosti a vážnemu úderu vzťahom medzi Európskou úniou a USA.
<P>
Na nedávnom stretnutí, ktoré sme mali a ktorého sa zúčastnili Európska únia a prezident Obama, predložil pán prezident ako prvú otázku spolupráce medzi Spojenými štátmi a Európou v boji proti terorizmu. Poskytol nám názvy konkrétnych európskych krajín, ktoré prednedávnom unikli pred teroristickými útokmi vďaka našej vzájomnej spolupráci v tejto záležitosti.
<P>
Môžem vám o tom poskytnúť údaje, ak chcete. Viac ako 5 450 prípadov patriacich do Programu na sledovanie financovania terorizmu doteraz prešlo na európske vlády s viac ako 100 novými vygenerovanými stopami, ktoré boli poskytnuté európskym krajinám od januára do septembra tohto roku.
<P>
Môžem uviesť konkrétne príklady. Tieto informácie predstavovali značnú pomoc európskym vládam počas vyšetrovania tajného plánu útoku na zámorské lety medzi Spojeným kráľovstvom a Spojenými štátmi, ktorý zosnovala al-Káida.
<P>
V polovici septembra 2009 boli usvedčení traja jednotlivci a každý z nich bol odsúdený na minimálne 30 rokov väzenia. Začiatkom roka 2009 sa tento systém použil na identifikovanie finančnej činnosti príslušníka európskej odnože al-Káidy, ktorý sa zúčastnil plánovania údajného útoku na lietadlo. Táto informácia bola poskytnutá vládam Európy a Blízkeho východu.
<P>
V lete 2007 bol použitý tento istý systém na identifikovanie finančných činností členov Únie islamského džihádu pochádzajúcich z Nemecka. Tieto informácie prispeli k vyšetrovaniu a nakoniec aj zatknutiu členov Únie islamského džihádu, ktorí tajne plánovali útoky na rôznych miestach v Nemecku. Nakoniec sa k týmto činnostiam priznali.
<P>
Takže tento systém už zachránil mnoho životov, a to nielen v Európe. Hovoríme o mimoriadne závažnej veci. Plne súhlasím s tým, aby celý boj proti terorizmu prebiehal pri plnom rešpektovaní základných práv a záruk našich otvorených a slobodných spoločností. Ako prví na svete sme prezidentovi Bushovi povedali, že musí zatvoriť Guantánamo - my Európania. A za tým si stojíme. Zároveň sa musíme postarať o to, aby sme zostali jednotní a odhodlaní v boji proti terorizmu.
<P>
Preto vás chcem čo najviac uistiť, že vám poskytneme nový mandát na základe novej Lisabonskej zmluvy presne na riešenie tejto otázky, v rámci ktorého bude mať Európsky parlament plnú právomoc.
<P>
Takže začiatkom roka 2010 predstavíme nový základ, ktorý, samozrejme, ponúkne Parlamentu v súlade s Lisabonskou zmluvou všetku kapacitu na konanie v tejto veci, pretože chceme tiež, aby bol Parlament na čele tohto boja proti terorizmu a boja za bezpečnosť a aby boli, samozrejme, dodržané naše základné práva a právne záruky.
<P>
Nakoniec, keďže toľkí z vás vystúpili - a ja vám ďakujem za pripomienky - v otázke rodovej rovnováhy, ktorá je pre mňa taká dôležitá, ako aj pre Komisiu a európske inštitúcie, dovoľte mi upozorniť na skutočnosť, že dnes je desiate výročie medzinárodného dňa za odstránenie násilia páchaného na ženách. Myslím si, že aj toto je program, v ktorom musíme niečo v Európe urobiť. V Európe je, bohužiaľ, ešte stále veľa prípadov žien postihnutých útokmi svojich partnerov alebo bývalých partnerov. Rád by som využil túto príležitosť a preukázal náš záväzok v súvislosti s týmto dôležitým programom, ktorý sa tiež nachádza v našej európskej spoločnosti.
<SPEAKER ID="030" NAME="Mario Mauro" AFFILIATION="PPE">
(IT) Vážený pán predseda, dámy a páni, keď medzinárodná tlač komentovala menovania do funkcií na začiatku obdobia novej Európskej únie, veľmi často použila výrazy ako "kandidáti, ktorí nie sú schopní túto prácu zvládnuť" alebo "neuspokojiví kandidáti".
<P>
Rád by som sa postavil proti tomuto trendu. Pán Verhofstadt nikdy nepovedal pravdivejšie slová ako vtedy, keď povedal, že na pohár sa môžeme pozerať ako na poloplný alebo poloprázdny. Premýšľam preto nad tým, aký dôvod mala Rada na to, aby si zvolila týchto ľudí. Som presvedčený, že tento dôvod bol v záujme Spoločenstva. Pokúsim sa vysvetliť, čo tým myslím. Zvolenie odchádzajúceho člena Európskej komisie za európskeho ministra zahraničných vecí vysiela jasný odkaz. Hovorí o tom, že zámerom je vykonávať zahraničnú politiku Spoločenstva a nie zahraničnú politiku, ktorá sa pridŕža filozofie niektorého konkrétneho národa. Pokiaľ ide o mňa, novinkou preto nie je to, že pani Ashtonová je Britka, ale to, že pochádza z Komisie. Inými slovami, prijala prístup Spoločenstva k záležitostiam zahraničnej politiky, ktorý nie je prepojený s názorom konkrétneho jedného národa.
<P>
Čo sa týka kandidátskej nominácie belgického premiéra, táto bola spochybnená tak, že ho porovnávali s ľuďmi, ktorí sa radi ukazujú na verejnosti. Som presvedčený, že od predsedu Európskej rady, ktorý bude zastávať túto funkciu dva a pol roka, žiadame, aby nevykrikoval hlasnejšie ako iní ani aby nepresadzoval svoju autoritu vo väčšej miere ako ostatní, ale aby presvedčil ostatných hovoriť jednohlasne. Preto verím, že to bola dobrá voľba, keď sme navrhli pána Van Rompuya.
<P>
Musí nás poháňať prístup Spoločenstva, pretože ak skutočne chceme budovať Európu, je správne, aby sme si vybrali týchto ľudí na základe tohto kritéria. Budeme môcť pozorovať efektívnosť a účinnosť tejto voľby, keď ich uvidíme konať. Vyzývam však všetkých, aby výrazne podporili ich prácu, pretože v opačnom prípade by sme skutočne premrhali najlepšiu príležitosť v živote.
<SPEAKER ID="032" NAME="Juan Fernando López Aguilar" AFFILIATION="S&amp;D">
(ES) Vážený pán predsedajúci, včera som sa ujal slova počas plenárneho zasadnutia, aby som vyzdvihol význam Štokholmského programu, ktorý je na programe počas zasadnutia Európskej rady 10. decembra. Mojím dôvodom bolo upozorniť na jeho obsah a hlavne požiadať o čo najrozsiahlejšiu parlamentnú podporu s cieľom posunúť dopredu správu, ktorú navrhli tri výbory pracujúce spolu. Hovorím o Výbore pre právne veci, Výbore pre občianske slobody, spravodlivosť a vnútorné veci a Výbore pre ústavné veci. Včera som sa preto zameral na dôležitosť vytvorenia Európy pre občanov, ako aj trh.
<P>
Myslím, že teraz je ten pravý čas na zdôraznenie významu tejto záležitosti z ústavného hľadiska, záležitosti, ktorá je na programe zasadnutia Európskej rady 10. a 11. decembra. Koniec koncov, Parlament bude posilnený v súlade s Lisabonskou zmluvou.
<P>
Parlament bude posilnený hlavne v oblasti slobody, bezpečnosti a spravodlivosti a prostredníctvom rozvoja akčného plánu, ktorý sa má prijať počas španielskeho predsedníctva. Je to preto, lebo takáto spolupráca sa požaduje v súlade s článkom 17 Zmluvy o Európskej únii a článkom 295 Zmluvy o fungovaní Európskej únie. Na základe týchto článkov sa od nás žiada, aby sme sa zapájali do medziinštitucionálnej spolupráce a dosiahli dohodu o medziinštitucionálnej spolupráci s cieľom spoločne vybudovať stratégiu na zavedenie Lisabonskej zmluvy. Okrem toho sa od nás požaduje, aby sme to urobili v súlade so zásadami čo najväčšej transparentnosti, subsidiarity a spolupráce s národnými parlamentmi. Národné parlamenty sa budú preto zapájať do rozvoja lisabonskej stratégie.
<P>
Znamená to, že budeme musieť pracovať oveľa usilovnejšie. Život pre nás nebude ľahší. Stane sa naopak komplikovanejším. Budeme tiež nútení vziať si na starosť hodnotiaci proces, aby sme sa zo skúseností poučili. Hlavným cieľom tejto úlohy bude zaistenie súladu s európskym modelom a so základnými právami. Európsky parlament sa bude musieť tiež viac zapájať v súvislosti s ochranou údajov. Mám tým na mysli nadväznosť na dohodu SWIFT, o ktorej sa už dnes hovorilo a ktorá je taká dôležitá v súvislosti s naším dvojstranným vzťahom so Spojenými štátmi.
<P>
Najvýznamnejšie je však to, že sa Európsky parlament zapojí do hodnotenia a sledovania výkonu agentúr v rámci inštitucionálnej štruktúry Európy. Hovorím o Europole, Európskom podpornom úrade pre azyl, Eurojuste a Frontexe.
<P>
Pre všetky tieto dôvody by som chcel, aby program Európskej rady odrážal význam posilnenia záväzku konať a pracovať spolu s Európskym parlamentom, a to hlavne v súvislosti s prípravou a následným sledovaním akčného plánu počas nasledujúcich šiestich mesiacov španielskeho predsedníctva.
<SPEAKER ID="033" NAME="Alexander Graf Lambsdorff" AFFILIATION="ALDE">
(DE) Vážený pán predsedajúci, dokázali sme to - Lisabonská zmluva nadobudla platnosť. Rád by som poďakoval Cecilii Malmströmovej, švédskemu predsedníctvu a celému tímu, všetci pracovali veľmi usilovne. Ide o veľký úspech.
<P>
V tejto súvislosti by som rád v krátkosti hovoril o dvoch záležitostiach, ktoré boli súčasťou témy tejto rozpravy. Prvou záležitosťou je predseda Rady. Pán Barroso, práve ste povedali, že chcete úzko spolupracovať s Hermanom Van Rompuyom. Myslím, že je to veľmi dobrý nápad. Je správne, že budete spolupracovať s Radou. Rád by som však dosť jasne povedal jednu vec. Predseda Rady sa nezodpovedá Európskemu parlamentu ani žiadnemu inému parlamentu. Znamená to, že vo svojej úlohe predsedu Komisie ste zákonnou demokratickou inštitúciou a zákonným demokratickým predsedom Európy. Z tohto dôvodu v každom prípade úzko spolupracujte, ale postarajte sa o to, aby ste sedeli vpredu a tandem viedli vy.
<P>
Mojou druhou pripomienkou je to, že zástupca Rady povedal, že Cathy Ashtonová začne 1. decembra 2009 zastávať tak funkciu vysokej predstaviteľky, ako aj podpredsedníčky Komisie. Po prvé, je to iba jedna funkcia - vysoká predstaviteľka, podpredsedníčka Komisie - a po druhé, nemôže prevziať funkciu bez súhlasu Parlamentu. Od 1. decembra je prvá Komisia pána Barrosa v akejsi zákonnej zemi nikoho od ukončenia platnosti Zmluvy z Nice do nadobudnutia platnosti Lisabonskej zmluvy. Cathy Ashtonová prevezme funkciu úplne až po tom, čo dostane súhlas Parlamentu na konci januára 2010.
<P>
Ešte posledné slovo o kultúre vedenia rozpráv v tomto Parlamente. Stačí, aby sme si vypočuli pána Faragea. Ak sa on a jeho strana vôbec niekedy dostanú do vlády v Spojenom kráľovstve, Briti by si naozaj začali vážiť slobodu usadiť sa v Európskej únii, pretože by sa obrovský počet z nich presťahoval do Francúzska, Nemecka, Španielska, Talianska a Portugalska, pán Barroso.
<SPEAKER ID="034" NAME="Jill Evans" AFFILIATION="Verts/ALE">
Vážený pán predsedajúci, zasadnutie Rady sa bude konať menej ako dva týždne po tom, ako Lisabonská zmluva nadobudne platnosť. Ako povedal pán minister, prešli sme dlhým a náročným procesom, aby sme sa dostali až sem. Mnohí z nás však majú pocit, že sme premrhali rozhodujúcu príležitosť. Ešte stále chýba prepojenie - nevyhnutný demokratický prvok vo vzťahu medzi EÚ a občanmi Európy, a to vláda na regionálnej alebo na nižšej ako štátnej úrovni.
<P>
Mnohí voliči sa domnievajú, že Európa je taká vzdialená ako vždy. Toto musíme naliehavo riešiť. Nie všetci z nás mali referendum a príležitosť vyjadriť svoj názor na budúci vývoj Európy. V celej EÚ sa však dejú veci, ktoré majú priamy vplyv na našu prácu súvisiacu s vyrovnávaním sa s problémami a otázkami politiky, o ktorých sa už hovorilo - zamestnanosť, sociálne práva, hospodárske riadenie, boj proti terorizmu, mier a spravodlivosť - som hrdý, že môžem zhodou náhod hovoriť ako predsedníčka Kampane za jadrové odzbrojenie vo Walese.
<P>
Do samitu v Kodani, najväčšej výzvy zo všetkých, zostáva už iba niekoľko týždňov. Na miestnej a regionálnej úrovni sa zavedie až 80 % politík na prispôsobenie sa zmene klímy a jej zmiernenie. Mnohé regionálne vlády, ako aj vláda vo Walese, stoja na čele procesu prijímania radikálnych politík na boj proti zmene klímy. Tu sa plnia akékoľvek dosiahnuté medzinárodné dohody. Preto sa musíme dívať až za úroveň členských štátov smerom k národom Európy.
<P>
V nedeľu 13. decembra sa vo viac ako 150 katalánskych obciach koná referendum o nezávislosti Španielska. Aká je na to reakcia EÚ? Bude to na programe Rady? Mám o tom veľké pochyby, ale malo by to tam byť. Európa sa mení a dúfam, že nový predseda si to uvedomí a bude na to reagovať.
<SPEAKER ID="035" NAME="Peter van Dalen" AFFILIATION="ECR">
(NL) V prvom rade by som chcel vyjadriť svoj obdiv švédskemu predsedníctvu za úsilie, ktoré vynaložilo za posledných pár mesiacov. Zaslúži si osobitné uznanie za spôsob, akým poskladalo Rubikovu kocku v súvislosti s vymenovaním pána Van Rompuya a pani Ashtonovej.
<P>
S týmto vymenovaním som veľmi spokojný, pretože pán Van Rompuy už povedal, že jeho osobné názory sú úplne nepodstatné. Jeho slová sú svedectvom múdrosti a dobrého zmyslu pre porozumenie. Pánovi Van Rompuyovi blahoželám k tomuto realistickému prístupu k európskym otázkam a budem mu to v budúcnosti neustále pripomínať bez ohľadu na to, či bude toto pripomínanie očakávať alebo či bude potrebné.
<P>
Bohužiaľ, počul som aj vyjadrenia nesúhlasu od tých, čo sa boja, že prvý stály predseda Rady nemá dostatočné schopnosti na výkon tejto práce. Očividne niektorí z nich dúfali, že to bude nejaký európsky superman. Rozhodne mám odlišný názor a prvé vyjadrenia pána Van Rompuya ma upokojili. Nikdy nenaznačil, že sa chce stať takýmto európskym supermanom.
<P>
Pán predsedajúci, hlavy európskych vlád budú musieť byť na nasledujúcom zasadnutí Rady puntičkárski v súvislosti s kodanskou stratégiou, aby boli schopní dosiahnuť čo najlepší výsledok. Prajem pánovi predsedovi Van Rompuyovi a pánovi Bildtovi, úradujúcemu predsedovi Rady, veľa technických úspechov v tejto veľmi dôležitej úlohe. Okrem toho želám nám všetkým pozitívny a predovšetkým pokrokový výsledok.
<SPEAKER ID="036" NAME="Takis Hatzigeorgiou" AFFILIATION="GUE/NGL">
(EL) Vážený pán predsedajúci, nasledujúce zasadnutie Rady bude čeliť veľkej otázke, a to otázke rozširovania. Keď už hovoríme o rozširovaní, predpokladáme, že Turecko je v tejto rozprave dlhou kapitolou. Tak Cyprus, ako aj naša strana - a chcem to povedať pred Európskym parlamentom veľmi jasne - sú rozhodne za pristúpenie Turecka k Európskej únii. Nebudeme sa však otravovať opakovaním, že toto pristúpenie sa neuskutoční, ak sa Turecku nepodarí splniť všetky záväzky, ktoré sľúbilo Cypru a Európskej únii, ako to urobili všetky ostatné krajiny.
<P>
Na Cypre sa začínajú dialógy medzi dvomi vedúcimi predstaviteľmi. Ak sa dosiahne riešenie, bude to symbolom víťazstva pre celú Európsku úniu. Toto víťazstvo povzbudí Európsku úniu pri zaujímaní svojho miesta v modernom svete. Musíme však znovu zvážiť skutočnosť, a to, že 40 000 tureckých vojakov okupuje polovicu územia Cypru a údajne chráni 80 000 tureckých Cyperčanov. Znamená to, že dvaja tureckí vojaci stoja pred domom každého tureckého Cyperčana. Nepoznám žiadneho poslanca Európskeho parlamentu s takou ochrankou. Takže hovoríme o izolácii tureckých Cyperčanov a sme verejne za odstránenie izolácie tureckých Cyperčanov okupujúcou armádou.
<P>
Na záver by som rád zdôraznil, že hoci Cyprus podporuje pristúpenie Turecka, nemôže súhlasiť s otvorením kapitoly o energetike, pokým Turecko nesplní svoje záväzky voči Európskej únii a Cypru a neodstráni prekážky, ktoré kladie do cesty Cyperskej republike v jej úsilí rozšíriť svoj hospodársky priestor.
<SPEAKER ID="037" NAME="Zoltán Balczó" AFFILIATION="NI">
(HU) V súlade s Lisabonskou zmluvou boli len prednedávnom urobené dve významné personálne rozhodnutia. Európska únia má v súčasnosti stáleho predsedu a vysokú predstaviteľku pre zahraničné veci. Tlmočia nám tieto personálne rozhodnutia dôležitý odkaz? Samozrejme, že áno. V tejto rokovacej sále hovoríme veľa o rovnováhe, ktorá existuje medzi Európskou komisiou, Radou a Parlamentom. Podľa mňa je tam nerovnováha, pretože vláda EÚ, teda Komisia, má monopol na iniciovanie právnych predpisov. V niektorých prípadoch koná takmer ako sudca. Riadi hlavnú silu, zatiaľ čo my v Parlamente pridáme pečiatku demokracie. Lisabonská zmluva nešpecifikuje povinnosti stáleho predsedu. Evidentne to závisí od toho, do akej miery je charizmatická a odhodlaná osoba, ktorá skončí v tejto funkcii. Rozhodnutie si môžeme vykladať tak, že moc a kontrola by mali zostať - vašimi slovami - Komisii, ktorá zastupuje nadnárodný spoločný záujem. My však hovoríme, že zostali v rukách hlavy ríše, ktorá centrálne riadi životy 500 miliónov ľudí.
<P>
Na druhej strane by bolo tiež veľmi dôležité, aby sme zaistili, že budeme konať rozhodne, keď pôjde o našu vlastnú úlohu, keď budeme hovoriť o konferencii o zmene klímy. Toto však znamená urobiť rázny krok proti Spojeným štátom. Som si takmer istý, že predseda Barroso práve odskočil preto, aby si mohol v tejto veci zatelefonovať.
<SPEAKER ID="038" NAME="Marietta Giannakou" AFFILIATION="PPE">
(EL) Vážený pán predsedajúci, je dôležité, že Lisabonská zmluva konečne nadobudla platnosť. Samozrejme, európski občania sa desať rokov prizerali, ako sa Európskej únii nedarí nájsť spôsob, ako zabezpečiť, aby inštitúcie pracovali efektívne po rozšírení a pristúpení dvanástich nových členských štátov. Dnes sa však veci zmenili. Máme predsedu Rady - a všetci nás presviedčajú, že je to osoba, ktorá sa bude usilovať o súhlas a dohodu - a máme aj vysokú predstaviteľku pre zahraničnú politiku.
<P>
Komentovanie ex ante toho, či sú alebo nie sú vhodní v porovnaní s tými, ktorých mená sa predtým omieľali, alebo v porovnaní s tými, ktorí sa údajne špecializovali na tieto záležitosti, je bezvýznamné. Dôležitý je spôsob, akým sa bude táto zmluva uplatňovať. Nesmierne významná je tu spolupráca medzi Európsku komisiou a Európskym parlamentom. Úloha Parlamentu sa posilnila, ale aby sa posilnila v samej podstate a aby to európski občania pochopili, Európska komisia musí nevyhnutne klásť otázky, keďže má v Európskej rade iniciatívu.
<P>
Rada vraj bude fungovať rýchlejšie, keďže už viac nebude pracovať ako predtým pod predsedníctvami členských štátov. Vlády nebudú mať príležitosť manipulovať zasadnutia Rady, aby mohli tvrdiť, že všetko dobré pochádza od vlád a všetko zlé a poburujúce pochádza z Bruselu.
<P>
Samozrejme, že na decembrovom zasadnutí Rady zaznejú otázky o rozširovaní, avšak ani minister, ani predseda Komisie nám neposkytli žiadne podrobnosti. Hovorili s nami iba vo všeobecnosti o iných záležitostiach. Je pravda, že rozšírenie EÚ o krajiny západného Balkánu a Turecko na základe návrhov Európskej komisie musí čeliť mnohým pochybnostiam a otázkam i napriek cieľu začleniť tieto krajiny do Európskej únie.
<SPEAKER ID="039" NAME="Catherine Trautmann" AFFILIATION="S&amp;D">
(FR) Vážený pán predsedajúci, pán komisár, vo štvrtok vymenovala Európska únia pána Van Rompuya za svojho prvého stáleho predsedu Rady a pani Ashtonovú za osobu zodpovednú za európsku diplomaciu. Dámy a páni, chcela som sa vrátiť k rozprave, ktorá prebieha v našich inštitúciách od oznámenia týchto menovaní.
<P>
Podľa mňa je tu okrem otázky mien a funkcií určite ústrednou i otázka štátov. Vysvetlím vám, čo tým myslím. Sme svedkami niečoho, čo by mohlo byť najhoršou nočnou morou tých, ktorí tlmočili ideál Európskeho spoločenstva a svoju túžbu po únii. Vtedy sa verilo, že korene Únie možno nájsť v štátnej legitimite a jej budúcnosť spočívala v prekračovaní národného sebectva. Napätie medzi dvomi protichodnými médiami, ktoré môže byť niekedy bolestivé, často vytvorí originálne mechanizmy, ale predovšetkým slúži politickému prístupu, ktorý je na svete jedinečný.
<P>
Táto nočná mora, dámy a páni, je predstava Európy, ktorá sa obmedzuje iba na spoločenstvo medzivládnych akvizícií. Ako dnes môžeme vidieť, výsledkom by bolo podozrenie z nedostatočných schopností, dohady o nelegitímnosti a napätie medzi politickými rodinami.
<P>
Touto rečou sa nechcem vracať k vyslovovaniu súdov z čistého zámeru, ako by ste si mohli myslieť. Radšej by som si s vami pripomenula práva a povinnosti nás ako poslancov Európskeho parlamentu. Našou úlohou je pýtať sa na nezrozumiteľné handrkovanie, ktoré obklopuje menovania do funkcií, ktoré vyplynulo z Lisabonskej zmluvy. Našou povinnosťou v budúcnosti je donútiť Radu, aby ukončila túto nedemokratickú a zastaranú metódu súvisiacu s menovaním do funkcií, ktorá podporuje myšlienku, že Európa je ochránená pred národmi.
<P>
Musíme použiť všetky naše nové parlamentné práva na ovplyvnenie politík, ktoré budú viesť k tomu, že budeme mať zaručené nové právomoci v súlade s Lisabonskou zmluvou.
<P>
Parlament, ktorý sa nachádza medzi oslabenou Komisiou a posilneným medzivládnym stredom, sa musí stať inštitucionálnym rovnovážnym bodom. Dúfam, že podpredsedovia Komisie sa v tejto záležitosti podrobia rovnakému vypočúvaniu zo strany Európskeho parlamentu ako ostatní komisári. Samozrejme, že máme právo na vykonanie tohto procesu, zmluvy nám ho udeľujú. Tiež podporujem návrh pani Harmsovej, ktorá navrhla stretnutie nového predsedu s celými skupinami.
<P>
Máme za úlohu odštartovať európsku integráciu, ktorá je vo vážne zlom stave. Nikto nemôže opodstatnene chcieť, aby zlyhali mandáty, ktoré sme zverili pánovi Van Rompuyovi a pani Ashtonovej. Najmä pani Ashtonovej prajem veľa úspechov, pretože som hrdá, že na miesto vysokej predstaviteľky bola vymenovaná žena.
<SPEAKER ID="040" NAME="Marielle De Sarnez" AFFILIATION="ALDE">
(FR) Vážený pán predsedajúci, v prvom rade ďakujem švédskemu predsedníctvu, že nás koncom roka opúšťa s tým najlepším zo seba. To je dobrá správa pre Komisiu a tiež dobrá správa pre náš Parlament.
<P>
Na základe toho by som sa chcela venovať niekoľkým bodom. Po prvé je to otázka menovania do funkcií. Nesnažím sa spochybniť otázku ľudí, ale otázku postupov. Okrem toho naozaj dúfam, že to prebehne takto naposledy. Európania očakávali transparentnú, demokratickú a zrozumiteľnú rozpravu a to, čo v podstate dostali, boli nejasné rokovania na poslednú chvíľu, ktoré sa konali za zatvorenými dvermi Európskej rady. Toto sa nesmie opakovať. Som presvedčená, že navrhovanie nových postupov a nových pravidiel bude závisieť v budúcnosti od nášho Parlamentu.
<P>
Pokiaľ ide o zmenu klímy, želám si, aby po konferencii v Kodani Únia hovorila jednohlasne a konala spoločne bez ohľadu na to, aký bude rozsah záverov tejto konferencie. Posuňme sa ďalej! Dajme si za cieľ momentálne zníženie emisií skleníkových plynov o 30 %! Keď hovorím "momentálne", znamená to, že jedného dňa bude nakoniec nevyhnutné, aby sa predniesla otázka výnimiek a obchodovania s emisiami. Posuňme sa dopredu a urobme znovu pevný finančný záväzok smerom k rozvojovým krajinám. Dlžíme im to.
<P>
Nakoniec, čo sa týka hospodárskej a sociálnej situácie, musíme pracovať na vytvorení nového hospodárskeho modelu, ktorý dá prednosť zamestnanosti, sociálnemu pokroku a dlhodobému hľadisku, inými slovami udržateľnosti vo všetkých jej podobách. Potrebujeme preto dohľad a reguláciu, politiku, ktorá je výhodnejšia pre malé a stredné podniky, a spoločné zmýšľanie o daňovom systéme, ktorý uprednostňuje dlhodobé hľadisko pred krátkodobým.
<SPEAKER ID="041" NAME="Gerald Häfner" AFFILIATION="Verts/ALE">
(DE) Vážený pán predsedajúci, dámy a páni, aké postavenie máme teraz v Európe pred týmto samitom? Podľa niektorých príspevkov sa zdá, že by bolo všetko v poriadku, keby sme jednoducho mali dostatok komisárov z radov sociálnych demokratov alebo liberálov - áno, pán Schulz. Myslím si, že je to chyba. Všetko bude v poriadku, keď sa dohodneme v súvislosti s hlavnými úlohami, ktorým Európa čelí.
<P>
V Európe sme pred 20 rokmi zbúrali železnú oponu a pripisujem veľký význam tomu, že to boli ľudia, občania, ktorí to dosiahli a nie ozbrojené sily, vlády alebo tajné služby. Verím, že aj v budúcnosti budeme môcť budovať Európu iba spolu s občanmi.
<P>
Po druhé, sú tu ďalšie múry, ktoré treba zbúrať vrátane tých v našich hlavách. Napríklad, mnohí ľudia sa ešte stále domnievajú, že môžu proti sebe postaviť slobodu a bezpečnosť, hoci vieme, že sloboda je účinná len vtedy, keď ju chránime. Táto ochrana však nesmie ísť na úkor našich základných práv a viesť k vytvoreniu dozorného štátu, ak berieme do úvahy napríklad dohodu SWIFT a ostatné otázky.
<P>
Mnohí ľudia tiež veria, že Európu možno postaviť proti demokracii. Z dlhodobého hľadiska však môže byť úspešná iba demokratická Európa. Mnohí ľudia sa domnievajú, že ekológia a hospodárstvo sú dva protichodné pojmy, pritom jediný spôsob, ako zaistiť dlhodobú prosperitu, je vybudovať ekologické hospodárstvo.
<P>
Nakoniec by som chcel povedať jednu vec. Sme momentálne pred konferenciou v Štokholme a ak neurobíme všetko možné bez ohľadu na náklady - a mnohí ľudia sú ochotní minúť stovky miliónov na záchranu bánk, ale skúpi, pokiaľ ide o klímu - ak nebudeme konať rýchlo a dôsledne, potom to, čo pre mňa platí teraz ako pre rečníka, bude platiť aj pre ľudské pokolenie. Jeho čas vyprší.
<SPEAKER ID="042" NAME="Roberts Zīle" AFFILIATION="ECR">
(LV) Ďakujem, pán predsedajúci. Minulý týždeň zažila európska spoločnosť dve udalosti. Futbalová spoločnosť bola svedkom toho, ako rozhodca vybral tím, ktorý sa zúčastní finále Svetového pohára. Nikto zo spoločnosti však nechápe, ako a prečo vybrali určití arbitri majstrov do európskych funkcií. Ak sa však niekto spýta, komu zavolá obyvateľ Bieleho domu alebo Kremľa v budúcnosti, odpoveď je, že zavolajú tým istým ľuďom, čo minule. Pokiaľ ide o opatrenia z decembrového zasadnutia Rady, vzhľadom na hospodársku, finančnú a ekologickú situáciu žiadam švédske predsedníctvo, aby v tejto súvislosti nezabúdalo na dobre známu situáciu pobaltských štátov. Vzhľadom na agresívne investície do týchto krajín boli tieto nútené naliehavo dodržiavať kurz svojich národných mien voči euru, ktorý bol striktný a ohľaduplný voči investorom. V praxi to znamená znehodnotenie ich hospodárstiev, a tak sa pobaltské národy stávajú majstrami v nezamestnanosti, pričom ich demografická spoločnosť krváca na smrť. O akej európskej solidarite môžeme rozprávať svojim občanom, ak ich sociálna a ekonomická situácia je ešte ďalej za európskym priemerom ako pred ich vstupom do Európskej únie?
<SPEAKER ID="043" NAME="Andrey Kovatchev" AFFILIATION="PPE">
(BG) Nadobudnutie platnosti Lisabonskej zmluvy by malo priniesť väčšiu transparentnosť, väčšiu demokraciu a väčšiu efektívnosť rozhodovacieho procesu. Ako sme si však všetci dobre vedomí, efektívnosť a demokracia nejdú vždy rovnakým smerom, hlavne vtedy, keď chýba koordinácia medzi inštitúciami a vzťahmi s občanmi. Niet pochýb, že je to demokratickejšie, ak nájdeme vhodný spôsob na to, aby sa európski občania zapojili do voľby predsedu Rady. Európska únia sa tak bude môcť dostať bližšie k svojim občanom. Myslím si, že to bude úloha do budúcnosti. I napriek tomuto všetkému prajem vymenovanému predsedovi a vysokej predstaviteľke veľa úspechov.
<P>
Pokiaľ ide o nasledujúce zasadnutie Rady 10. a 11. decembra, do veľkej miery dúfam, že sa na ňom príjme ambiciózny program inštitucionálnych vecí týkajúcich sa Lisabonskej zmluvy. Mám na mysli Európsku službu pre vonkajšiu činnosť. Musia nám byť jednoznačne vysvetlené jej zloženie, právne postavenie a právomoci. V tomto zmysle hlasuje náš Parlament o svojej pozícii v súvislosti so správou pána Broka. Tiež očakávam, že od Rady dostanem jasné vysvetlenie výsledkov koordinovaných stratégií, ktoré boli použité a navrhnuté na vyvolanie krízy vrátane balíka hospodárskych a finančných opatrení. Rád by som poznal predovšetkým názor Rady na budúce európske orgány pre finančný dohľad, ktoré by mali v budúcnosti znížiť riziko finančných priestupkov, ktoré v podstate prispeli k súčasnej kríze.
<P>
Ďalšia dôležitá záležitosť, o ktorej očakávam, že Rada rozhodne, je napríklad jednotná stratégia po Lisabonskej zmluve. Počuli sme, že má byť prijatá v marci 2010. Dúfam, že Parlament bude v tejto stratégii zohrávať aktívnu úlohu. Občania Európy musia byť stredobodom tejto stratégie. Poskytovanie pracovných miest prostredníctvom investícií, výskumu, inovácií, ekologických technológií a ekologickej účinnosti musí byť činiteľom, ktorý prispieva k udržateľnému hospodárskemu rozvoju a nie naopak. Čo sa týka Štokholmského programu, bol by som aj ja rád, keby sa rozšíril schengenský priestor, samozrejme, aby čo najskôr zahrnul Bulharsko a Rumunsko. Ďakujem a na zasadnutí vám prajem veľa úspechov.
<SPEAKER ID="044" NAME="Glenis Willmott" AFFILIATION="S&amp;D">
Vážený pán predsedajúci, v prvom rade, by som rada povedala, že vítam nové menovanie pána Van Rompuya a som nesmierne hrdá, že za prvú vysokú predstaviteľku máme mimoriadne schopnú a talentovanú Britku Cathy Ashtonovú.
<P>
Čo sa týka decembrového zasadnutia Rady, tento týždeň sme boli svedkami vplyvu nepriaznivého počasia v Cumbrii na severozápade Anglicka, ktoré prekonalo rozsiahle záplavy. Počasie spôsobuje neočakávané ťažkosti nielen v Európe. Nepriaznivé počasie spôsobuje nepredvídanú ľudskú tragédiu na celej našej planéte.
<P>
Popieranie je jednoduchá voľba, ale do politiky som nešla, aby som bojovala za jednoduché voľby. Nechcem, aby sa ma deti alebo vnúčence pýtali, prečo som nekonala. V mojom regióne zastupuje konzervatívcov Roger Helmer, ktorý opisuje človekom zapríčinenú zmenu klímy ako mýtus. I napriek vyhláseniam vedúceho predstaviteľa toryovcov Davida Camerona, že sú stranou životného prostredia, pán Helmer predstavuje riziko a nespoľahlivosť environmentálnej politiky konzervatívcov.
<P>
Musíme konať, ale bojovať osamote nepomôže. Musíme konať na všetkých úrovniach, čo zahŕňa zníženie množstva uhlíka, ktorý vyprodukujeme, minimálne o 2 %. Podporujem takých ľudí, akým je náš premiér, ktorý prisľúbil znížiť emisie uhlíka do roku 2050 o 80 %. Labouristická vláda v Spojenom kráľovstve chce dohovor, ktorý bude ambiciózny, účinný a spravodlivý, a podporiť najchudobnejšie krajiny, aby znížili emisie a prispôsobili sa zmene klímy.
<P>
Akékoľvek dohodnuté financovanie v oblasti klímy musí dopĺňať existujúce ciele rozvojovej pomoci a nesmie pochádzať z existujúcich rozpočtov. Akékoľvek financovanie, na ktorom sa dohodneme v Kodani, sa musí zaoberať zvlášť vplyvmi zmeny klímy na rozvojový svet a nemalo by nahradiť iné cenné zdroje pomoci. Zdá sa, že v súčasnosti je najdôležitejšie krátkodobé financovanie s rýchlym štartom, ale potrebujeme aj dlhodobé záväzky. Môže pán Barroso zaručiť, že prijme finančné záväzky na obdobie po roku 2012, ktoré sa stanú prioritou akejkoľvek kodanskej dohody?
<SPEAKER ID="045" NAME="Diana Wallis" AFFILIATION="ALDE">
Vážený pán predsedajúci, nachádzame sa na začiatku novej éry a možno by sme si mali položiť tri otázky: kto?, ako? a čo? Otázka "kto?" bola viac-menej zodpovedaná minulý týždeň a nikoho to nemôže tešiť viac ako mňa. V týždni, ktorý sme začali len s tromi ženami v Komisii, sme skončili s deviatimi.
<P>
Niektoré z nich môžem povzbudiť, že poslankyne v oblekoch a kravatách na chvíľu odstúpili, ale o päť rokov sa vrátia, ak sa tento proces nezlepší. Nabudúce by sme mohli uplatniť postup, pri ktorom všetky členské štáty nominujú na kandidátov ženu a muža, aby sme sa nemuseli ponáhľať na poslednú chvíľu.
<P>
Presne o tom chcem ešte hovoriť: "ako?". Tento postup bol netransparentný. Spomínalo sa, že teraz musíme uvažovať o praktických dôsledkoch Lisabonskej zmluvy. Nech je transparentnosť heslom pre naše tri inštitúcie, ktoré by vyjadrovalo spôsob, ako k sebe pristupujeme, a akí sme otvorení k verejnosti. V budúcnosti musí byť transparentnosť najdôležitejšia.
<P>
Otázka "čo?" sa musí zamerať na našich občanov. Nový Štokholmský program je dobrý začiatok, oveľa viac zameraný na občanov ako ktorýkoľvek jeho predchodca, ale musíme naďalej ochraňovať práva našich občanov tým, že im poskytneme ochranu, ale aj zabezpečíme, že každodenný život ľudí v celej Európe bude jednoduchší.
<SPEAKER ID="046" NAME="Mirosław Piotrowski" AFFILIATION="ECR">
(PL) Vážený pán predsedajúci, nasledujúcemu samitu Európskej rady budú ešte stále dominovať nedávne voľby predsedu Rady a šéfky diplomacie EÚ. Pre mnohých bolo prekvapením nielen zvolenie určitých osôb, ale aj chýbajúce jasné vymedzenie ich sfér zodpovednosti. Už dlho nám hovoria, že nová Lisabonská zmluva zlepší prácu EÚ, ale teraz na začiatku sa zdá, že zmluva vyvoláva konflikty v personálnych otázkach. Ani jeden z kandidátov nepredstavil svoj program, na rozdiel napríklad od pána Barrosa, ktorý predstavil svoj program pred svojím zvolením.
<P>
Prechádzame do experimentálnej etapy, v ktorej bude veľa závisieť od osobnosti a predstavivosti nových vedúcich predstaviteľov. Môžeme iba dúfať, že zatiaľ čo sa budú zaoberať záležitosťami, ako sú reorganizácia Komisie a cyklické zmeny v prírode, ktoré sú do veľkej miery nezávislé od ľudskej činnosti, budú riešiť aj špecifické problémy občanov EÚ, ako sú hospodárska kríza, pomoc pre najchudobnejšie regióny v EÚ a boj proti terorizmu.
<SPEAKER ID="047" NAME="Gunnar Hökmark" AFFILIATION="PPE">
Vážený pán predsedajúci, myslím si, že potom čo sa Lisabonská zmluva stane realitou, po stretnutí Európskej rady minulý týždeň a nominácii komisárov nastal teraz čas určiť si nové ciele a zamerať sa na nové úlohy, ktoré sú ešte len pred nami.
<P>
Jednou z najmarkantnejších výziev je práca po samite v Kodani, ktorá bude rovnako náročná ako práca pred týmto stretnutím a zostane aj naďalej jednou z hlavných úloh Európskej únie a novej Komisie. Mali by sme však tiež vziať do úvahy skutočnosť, že je načase zabudnúť na prežitú koncepciu Východu a Západu, alebo starého a nového v Európe a vnímať Európu ako jeden celok.
<P>
Po všetkých tých diskusiách sprevádzajúcich Lisabonskú zmluvu nastal tiež čas vnímať nový silný impulz pre proces rozšírenia.
<P>
Bol by som rád, keby sa krajiny ako Chorvátsko a Island uchádzali o poradové číslo 28, musíme však tiež vziať do úvahy krajiny západného Balkánu a, samozrejme, rokovania s Tureckom. Tieto otázky sú teraz pred nami a predstavujú spôsob, ako posilniť Európsku úniu v novom svete, v ktorom potrebujeme zaujať silnú a vedúcu pozíciu v oblasti ideí a hodnôt.
<P>
Aktuálnou otázkou je však tiež zaistenie nového budúceho programu pre sociálnu Európu - to znamená pracovných miest, inovácie a prosperity -, pričom jediný prostriedok, akým je to možné dosiahnuť, je zabezpečiť, aby sa Európa po kríze stala konkurencieschopnou ekonomikou zaujímajúcou popredné postavenie.
<P>
Chcel by som tiež zdôrazniť, že v právomoci novej Komisie je zaistiť to, aby neexistoval už žiadny protekcionizmus, aby malé a stredné podniky mohli rásť, vznikať a rozvíjať svoje aktivity bez prekážok v celej Európe, a aby sme mohli zabezpečiť, že Európa bude dynamickou ekonomikou. A čo je dôležité a hovorím to predsedovi Komisie a všetkým komisárom: musíme zaistiť, aby Európa bola najprv konkurencieschopnou ekonomikou, aby sme potom mohli hovoriť aj o sociálnej Európe.
<SPEAKER ID="048" NAME="Csaba Sándor Tabajdi" AFFILIATION="S&amp;D">
(HU) Vážený pán predsedajúci, pani Wallströmová, ratifikačný proces Lisabonskej zmluvy je za nami a hlavní predstavitelia štátov a vlád zvolili pani komisárku Catherine Ashtonovú za prvú ministerku zahraničných vecí EÚ, hoci to nie je oficiálny titul.
<P>
Ďalšou úlohou bude teraz zostavenie diplomatického zboru Európskej únie. Myslím si, že počas zostavovania tohto zboru je dôležité prihliadať na skutočnosť - a žiadam švédske predsedníctvo a najmä pani Ceciliu Malmströmovú, aby zabezpečili, že v diplomatickom zbore sa bude tejto skutočnosti venovať pozornosť -, že nové členské štáty sú v Generálnom riaditeľstve pre vonkajšie vzťahy a Generálnom riaditeľstve pre rozširovanie zastúpené v extrémne nízkej miere. V procese prideľovania národných kvót členským štátom musíme vziať do úvahy fakt, že v týchto dvoch generálnych riaditeľstvách sú nové členské štáty zastúpené v zásade veľmi sporo. Aby diplomatický zbor získal v očiach verejnosti dôveru, musíme venovať pozornosť pomernému zastúpeniu, a preto by tu tiež nemal vznikať žiadny priestor na diskrimináciu. Je veľmi dôležité, aby v rámci diplomatického zboru boli presadzované princípy pomerného zastúpenia a rovnakého zaobchádzania. Je to v záujme nás všetkých.
<P>
Vyzývam Európsku komisiu, ako aj Radu, aby tomuto aspektu venovali mimoriadny záujem. Zo 143 zahraničných zastúpení EÚ iba jediný veľvyslanec pochádza z nového členského štátu. Táto skutočnosť hovorí sama za seba.
<SPEAKER ID="049" NAME="Charles Goerens" AFFILIATION="ALDE">
(FR) Vážený pán predsedajúci, to, čo chcem povedať, sa netýka úradujúceho švédskeho predsedníctva v Rade, ktoré bolo vynikajúce a ktorému by som chcel zablahoželať, ale moje pripomienky sa vzťahujú najmä na celé kolégium Európskej rady.
<P>
Čo všetko sme neurobili, len aby sme zachránili Lisabonskú zmluvu? Roky sme bojovali za to, aby sa Európa stala transparentnejšou a efektívnejšou, aby sme ju viac zviditeľnili a priblížili občanom.
<P>
Podľa nás je logické, že mimoriadne zasadnutie Európskej rady z 19 novembra 2009 by sa nebolo bývalo spreneverilo princípom Lisabonskej zmluvy vymenovaním predsedu Rady a vysokého predstaviteľa až po tom, čo nová zmluva vstúpila do platnosti. Bojovali sme za túto zmluvu 10 rokov a Rada nechcela počkať 10 dní na uplatnenie nových ustanovení týkajúcich sa obsadenia týchto dvoch postov.
<P>
Princípom Lisabonskej zmluvy, za ktorú sme tak ťažko bojovali, by sa nepriečilo ani to, keby bola funkcia predsedu zverená Jeanovi-Claudeovi Junckerovi, lojálnemu európskemu občanovi, výbornému učiteľovi zapálenému za európsky projekt s vynikajúcimi skúsenosťami a odbornými vedomosťami. Len zriedka môžeme stretnúť niekoho, kto v sebe zjednocuje tak veľa výnimočných schopností. Otázka, ako mohli tieto neodškriepiteľné kvality predstavovať prekážku pre jeho vymenovanie, ako sa nám v tomto prípade naozaj javí, zostala ešte stále nezodpovedaná. Nie som jediný, kto by rád dostal vysvetlenie tejto záležitosti.
<P>
Prejdem teraz od riadneho zasadnutia Európskej rady k jej mimoriadnemu zasadnutiu, keď ani minulé stretnutie vo štvrtok nebolo schopné zakryť zásadný rozdiel medzi medzivládnymi princípmi a metódami Spoločenstva. Nie som jediný, kto odsudzuje takýto stav vecí. Hoci po referende v Írsku toľko ľudí verilo, že Európa sa prebudila k novému životu, toľko ich aj s ľútosťou sledovalo nanajvýš nepresvedčivý začiatok nového volebného obdobia Parlamentu.
<P>
Už len slovo na záver: zostáva mi len dúfať, že zvolenému predsedovi, ktorého ľudské kvality a politické schopnosti sú dobre známe, sa čo najskôr podarí vdýchnuť Európe nový život, ktorý tak nutne potrebuje.
<SPEAKER ID="050" NAME="Simon Busuttil" AFFILIATION="PPE">
(MT) Naša každodenná pracovná rutina nás niekedy tak pohltí, že ani nedokážeme plnou mierou oceniť historické chvíle, ktoré sa odohrávajú. Nadobudnutie platnosti Lisabonskej zmluvy je jedným z takýchto okamihov, ktoré vojdú do histórie a o ktorých sa napokon naše deti a budúce generácie budú učiť. Pri takýchto príležitostiach sa však musíme zamyslieť aj nad významom takéhoto historického momentu. Rád by som uviedol dve krátke úvahy.
<P>
Po prvé, vďaka tejto zmluve sa teraz konečne skončia podľa mňa zbytočné debaty o európskych inštitúciách a ústave Európskej únie. Namiesto toho sa teraz zlepší naša pozícia a budeme sa tak môcť lepšie postaviť skutočnostiam, s ktorými sa Európa musí zaoberať, ako sú hospodárska situácia, zamestnanosť, zmena klímy a prisťahovalectvo. Toto sú otázky, ktoré podľa našich voličov musíme vyriešiť.
<P>
Druhá úvaha sa týka úlohy Parlamentu. Toto je posledný krát, čo sa Parlament stretne na plenárnom zhromaždení s kompetenciami, ktoré doposiaľ mal. Súčasný Parlament sa zrodil pred päťdesiatimi rokmi a jeho členov vymenovávali národné parlamenty. Dnes je to Parlament, ktorý sa o svoju právomoc rozhodovať, schvaľovať a vypracovávať zákony delí s Radou ministrov. Verím, že to povedie k vytvoreniu zákonov Európskej únie, ktoré budú lepšie odrážať záujmy našich občanov. Parlament by sa mal zaviazať chrániť záujmy občanov prostredníctvom prijímaných zákonov.
<P>
Predpokladám, že Rada sa na svojom stretnutí na budúci týždeň bude podrobne zaoberať historickým významom tejto chvíle a že budeme spoločne pracovať na vyriešení problémov, s ktorými bojujeme.
<SPEAKER ID="051" NAME="Jörg Leichtfried" AFFILIATION="S&amp;D">
(DE) Vážený pán predsedajúci, vážené dámy a páni, do budúcnosti existuje pre mňa, pre nás všetkých a aj pre celú Európsku úniu len jedna priorita a tou je pracovný trh. Vytváraniu nových a zaisteniu existujúcich pracovných miest musíme venovať oveľa, oveľa viac pozornosti. Táto nanajvýš dôležitá sféra, ktorá môže byť kľúčovým prvkom úspešnej Európy a jej trvalo udržateľného rozvoja, bola podľa môjho názoru v posledných mesiacoch vážne zanedbávaná. Musíme si uvedomiť, že nízka miera nezamestnanosti má pozitívny vplyv na veľa iných oblastí. Uistime sa, že tento nátlakový prostriedok použijeme na tom správnom mieste.
<P>
Okrem toho nechápem mnohých rečníkov v tejto sále, ktorí sa sťažujú, že niektorí európski politici sa pred svojím zvolením netešili celosvetovej popularite. Prečo by mali byť známi? Ako Európania musíme byť dostatočne sebavedomí nielen na to, aby sme povedali, koho si vážime a koho považujeme za vhodného kandidáta, ale aj na to, aby sme potom týchto ľudí zvolili a nerozhodovali sa na základe toho, či iní ľudia týchto kandidátov poznajú alebo nie, alebo či vyhovujú našim partnerom vo svete. Každý iný prístup by bol smiešny rovnako, ako sú smiešne rečnícke vystúpenia mnohých ľudí, ktorí, ak sú vôbec prítomní, sa skrývajú za svoje krikľavé pestrofarebné zástavy.
<SPEAKER ID="052" NAME="Tunne Kelam" AFFILIATION="PPE">
Vážený pán predsedajúci, vzhľadom na radosť z nadobudnutia platnosti Lisabonskej zmluvy sa tento advent začína dobre.
<P>
Nie je to však len dar od Boha. Musíme sa rozhodne usilovať o to, aby sme náš európsky projekt obohatili o novú pridanú hodnotu. V prvom rade sa teraz spoločnej európskej politike otvára nová cesta. Neexistujú už viac žiadne formálne ospravedlnenia, aby sme sa jej aj naďalej zriekali. Je teraz úlohou Rady začať intenzívnu spoločnú zahraničnú bezpečnostnú a energetickú politiku, ktorá by sa stala úplne dôveryhodnou pre našich partnerov. Jednou z prioritných úloh bude finalizácia jednotného energetického trhu, vytvorenie celoeurópskych sietí zásobovania energiou a uskladňovacích systémov, ako aj implementácia energetickej doložky o solidarite.
<P>
Druhý problém má pôvod v hospodárskej kríze. Krajiny mimo eurozóny boli v skutočnosti najviac zasiahnuté dramatickým poklesom investícií a nárastom nezamestnanosti. Stali sa tiež zraniteľnejšími v dôsledku menšej konkurencieschopnosti v porovnaní s členmi eurozóny. Z tohto dôvodu sú dočasné opatrenia EÚ ako dodatočné úverové mechanizmy na podporu malých a stredných podnikov a projektov v oblasti energetiky a infraštruktúry veľmi potrebné. Okrem toho by prechodné zníženie vnútroštátnych požiadaviek na spolufinancovanie mohlo zlepšiť prístup k európskym fondom.
<P>
Ako viete, pán predsedajúci, naša krajina, Estónsko, sa rozhodne usiluje o začlenenie do eurozóny do roku 2011. Estónsko má jednu z najnižších mier zahraničného dlhu a podarilo sa mu dostať rozpočtový schodok pod kontrolu. Nedávne uznanie úsilí Estónska, akého sa nám dostalo zo strany Organizácie pre hospodársku spoluprácu a rozvoj (OECD) a komisára Almuniu, je pre nás povzbudením, že sme na správnej ceste.
<SPEAKER ID="053" NAME="Zoran Thaler" AFFILIATION="S&amp;D">
(SL) V decembri sa bude Európska rada venovať veľmi dôležitým otázkam. Bude to prvé stretnutie Rady od ratifikácie Lisabonskej zmluvy a moji poslaneckí kolegovia už spomenuli, aké témy to budú.
<P>
Ja osobne by som rád upriamil vašu pozornosť na jednu veľmi dôležitú otázku, ktorá je obyčajne prehliadaná, ale ktorá sa dotýka stability Európy a Európskej únie ako celku: je to otázka Bývalej juhoslovanskej republiky Macedónsko (FYROM).
<P>
Pred štyrmi rokmi sa Bývalá juhoslovanská republika Macedónsko stala kandidátskou krajinou a už 18 rokov prebieha medzi touto republikou a Gréckom, jej južným susedom a dlhoročným členom Európskej únie, prakticky zmrazený konflikt. V podstate by sme mohli teda povedať, že v srdci Európy máme nevyriešený spor.
<P>
Tento rok bol pre Bývalú juhoslovanskú republiku Macedónsko veľmi úspešný. V roku 2009 dosiahla táto krajina významné pokroky. Dostala pozitívnu správu od Komisie, ktorá vyslovila odporučenie, aby Rada dala tejto krajine zelenú na začatie rokovaní o plnohodnotnom členstve. 20. decembra dôjde k zrušeniu vízovej povinnosti a pred malou chvíľou boli v Grécku voľby.
<P>
Vyzývam zástupcov Rady a Komisie na jednej strane, ako aj členské štáty na strane druhej, aby poskytli svoju podporu premiérom Papandreouovi a Gruevskému, týmto dvom odvážnym mužom, aby napokon našli také riešenie, ktoré by Bývalú juhoslovanskú republiku Macedónsko priviedlo do kruhu našej veľkej európskej rodiny.
<SPEAKER ID="054" NAME="Andrzej Grzyb" AFFILIATION="PPE">
(PL) Vážený pán predsedajúci, na stretnutí Európskej rady 11. a 12. decembra bude zhrnuté úspešné pôsobenie švédskeho predsedníctva. Chcel by som zablahoželať pánovi premiérovi a celej vláde, pretože priviedli do konca veľmi zložitý ratifikačný proces. Ďalej sa začína proces implementácie Lisabonskej zmluvy. Zmluva tiež predpokladá vznik nových inštitúcií, ako sú predseda Európskej rady a vysoký predstaviteľ pre zahraničné veci. Sme si vedomí, že tieto nominácie viedli k diskusiám a sporom vrátane tých v tejto rokovacej sále.
<P>
Želáme kandidátom veľa šťastia, ale radi by sme tiež povedali, že ich skutočným testom bude okrem iného kvalita východnej dimenzie európskej politiky a proces zostavenia Európskej služby pre vonkajšiu činnosť. Ľutujeme však, že v tomto tíme nie je žiadny zástupca zo strednej a východnej Európy. Myslím, že ďalšia reorganizácia by v budúcnosti túto požiadavku mohla určite splniť.
<P>
Na samite o klíme v Kodani má okrem iného prísť k schváleniu ambicióznych cieľov, ktoré si Európska únia stanovila. Touto otázkou sa tiež bude zaoberať Rada na svojom nasledujúcom stretnutí. Predmetom tohto stretnutia bude aj Štokholmský program, ktorý je dôležitý z pohľadu bezpečnosti občanov, ako aj nových ustanovení Lisabonskej zmluvy. Okrem toho všetky otázky súvisia s hospodárskou krízou.
<P>
Naše očakávania spojené s uvedením Lisabonskej zmluvy sa týkajú najmä efektívnejšej EÚ, schopnej ďalej sa rozširovať a prinášať výhody ako občanom, tak aj členským štátom. Od Lisabonskej zmluvy ďalej očakávame, že prinesie nový začiatok pre spoločný trh tým, že zmenší priepasť medzi politickou a ekonomickou integráciou. Tiež by sme veľmi uvítali, keby vymenovanie novej Európskej komisie prebiehalo s ohľadom na Európsky parlament a jeho práva, keby bola nová funkcia národných parlamentov uvedená do praxe pri zachovaní zásady subsidiarity a keby prebiehala diskusia, ako sa bude Európa vyvíjať po Lisabonskej zmluve. Praktické uvedenie Lisabonskej zmluvy do platnosti si však vyžaduje, aby sme uznali, že solidarita, ako aj energetická politika tiež patria medzi otázky riadiace sa súčasnými právnymi predpismi, napríklad nariadením o zabezpečení dodávok plynu.
<SPEAKER ID="055" NAME="Ivari Padar" AFFILIATION="S&amp;D">
(ET) Vážený pán predsedajúci, najprv by som chcel hovoriť o vysokej predstaviteľke vymenovanej minulý týždeň. Niektorí predchádzajúci rečníci kritizovali ako predsedu, tak aj vysokú predstaviteľku, čo považujem za nie celkom vhodné. Nikdy nikto nebude úplne spokojný, ale ja osobne vnímam vymenovanie oboch predstaviteľov pozitívne, keďže sa nám podarilo nájsť rovnováhu medzi záujmami všetkých zúčastnených: medzi malými a veľkými štátmi, medzi mužmi a ženami a medzi rozdielnymi pólmi politického spektra.
<P>
Pravdepodobne jediná vec, ktorá mi prekáža, je skutočnosť, že ani jeden z týchto postov nebol obsadený predstaviteľmi nových členských štátov, hoci sa tak možno stane nabudúce. V každom prípade sa chcem poďakovať všetkým kandidátom z môjho regiónu, najmä estónskemu prezidentovi Toomasovi Hendrikovi Ilvesovi a lotyšskej prezidentke Vaire Vīķeovej-Freibergovej. Myslím si však, že by sme teraz mali pokračovať v riešení podstatných problémov a prestať sa zaoberať personálnymi otázkami.
<P>
Druhým dôležitým bodom, o ktorom by som chcel hovoriť, je riešenie finančnej krízy, čo si Rada, ako si myslím, stanovila za svoju prioritu. Občania Európy od nás očakávajú, že sa budeme zaoberať problémami nezamestnanosti a balíkom opatrení pre finančný dohľad. V tejto súvislosti je veľmi dôležité, aký charakter bude mať nová Komisia a ako efektívne bude pracovať. Vzťahuje sa to tiež na moju vlasť, Estónsko, pretože naším najdôležitejším cieľom je zabezpečiť hospodársky rast, aby sme sa stali plnohodnotným členom eurozóny, k čomu máme už veľmi blízko, keďže existuje veľká pravdepodobnosť, že maastrichtské kritériá splníme. Ďakujem vám.
<SPEAKER ID="056" NAME="Alojz Peterle" AFFILIATION="PPE">
(SL) Som rád, že pred nami je prvé stretnutie Rady, ktoré sa uskutoční podľa pravidiel Lisabonskej zmluvy. Želám pánovi Hermanovi Van Rompuyovi, prvému predsedovi Rady, veľa úspechov. Máme celkom podobné názory na to, ako by sme mali konať jednotne, a pritom si zachovávať našu rozdielnosť.
<P>
Boli prijaté nové inštitucionálne dohody, aby sa náš proces rozhodovania viac priblížil občanom a bol jednoduchší, demokratickejší, transparentnejší a efektívnejší. V tejto súvislosti sa veľa hovorilo o silnej Európe. Základnou otázkou, ktorú si však teraz musíme položiť, je, akú koncepciu sily by sme mali vypracovať, alebo na akých základoch môžeme postaviť silnú Európu. Sila a úspech Európskej únie pramení doposiaľ z dvoch kľúčových myšlienok zakladateľov Európy: prvou je rešpektovanie ľudskej dôstojnosti a druhou spolupráca. To znamená, že zatiaľ čo sa usilujeme chrániť svoje záujmy, mali by sme tiež brať ohľad na iných, či už sú to jednotlivci, národy, menšiny alebo štáty.
<P>
Dnes si musíme opäť so všetkou vážnosťou položiť otázky, čo znamená rešpektovať ľudskú dôstojnosť a čo znamená priznať osobnosti človeka prioritné postavenie v rámci našich záujmov. Tieto otázky sú veľmi úzko späté so Štokholmským programom. Veľa z vás tu dnes prednieslo výzvu, aby sa venovala pozornosť základným slobodám a potrebe ich ochrany, ale zdá sa, že na to, kde ľudské práva skutočne začínajú, máme rozdielne názory. Dúfam, že sa zhodneme aspoň v tom, že ľudské práva začínajú skôr, ako je osobe udelené občianstvo danej krajiny.
<P>
Patrím k tým, ktorí pevne veria, že článok 1 Charty základných práv Európskej únie by sa mal aplikovať na ľudský život v jeho celistvosti, t. j. od začiatku až po koniec života človeka. Musíme chrániť najmä tých, ktorí sa nedokážu chrániť sami. Skôr ako budeme chrániť ľudské slobody, musíme chrániť ľudský život.
<P>
Potešilo ma, že som dnes mnohých z vás počul používať slová "postupovať spoločne" a "konať korporatívne". Sila Európy spočíva v spoločnom úsilí, či už hovoríme o metódach v humanitárnej alebo medzivládnej oblasti. Možno budeme čeliť náročnejším výzvam, ktoré si budú vyžadovať, aby sme ukázali spoločnú politickú vôľu, ale intenzívnejšia spolupráca neznamená, že stratíme našu identitu.
<SPEAKER ID="057" NAME="Göran Färm" AFFILIATION="S&amp;D">
(SV) Vážený pán predsedajúci, stále počúvame kritiku, že na vedúce pozície v EÚ boli vymenovaní dvaja celkom neznámi politici. Som toho názoru, že táto kritika nie je spravodlivá. Pani Ashtonovú sme aspoň my tu v Parlamente spoznali ako vynikajúcu vedúcu osobnosť. S touto kritikou sa však musíme zaoberať, pretože veľa ľudí teraz prichádza k záveru, že členské štáty chcú, aby EÚ fungovala iba ako medzivládny koordinujúci orgán a nie samostatná politická štruktúra, ktorej úlohou je nachádzať spoločné riešenia pre závažné problémy, akými sú rast, pracovné miesta, mier a životné prostredie. Keby to tak bolo, bolo by to úplne absurdné.
<P>
Vzhľadom na tieto skutočnosti je znepokojujúce, že pre Komisiu a Radu bolo ťažké reagovať na jednu z najväčších vnútorných úloh, akým EÚ čelí, a to reforme dlhodobého rozpočtu EÚ. Je nevyhnutné teraz zabezpečiť potrebné prostriedky, ktoré by sme mohli investovať do vnútorného trhu. Najviac diskutovanými otázkami sú doprava a infraštruktúra v energetickej oblasti. Potrebné prostriedky musíme zabezpečiť, aby sme boli schopní stáť za svojimi vyjadreniami v rámci novej lisabonskej stratégie s výhľadom na rok 2020. Problém financovania klímy musíme aspoň do určitej miery vyriešiť pomocou rozpočtu EÚ a musíme sa tiež pripraviť na budúce rozšírenie.
<P>
Moja otázka pre predsedníctvo a Komisiu preto znie: kedy uvidíme vecné návrhy predbežného prieskumu, ktoré budú mať vplyv aj na chýbajúce hraničné hodnoty rozpočtu na zostávajúce tri roky tohto finančného výhľadu, kde súčasné obmedzenia znemožňujú prijatie akéhokoľvek opatrenia na riešenie problémov, ktoré nemôžu čakať až do roku 2013, a tiež návrh vypracovaných smerníc na reformu dlhodobého rozpočtu?
<SPEAKER ID="058" NAME="Seán Kelly" AFFILIATION="PPE">
(GA) Vážený pán predsedajúci, rád by som v tomto historickom okamihu v živote Európskej únie povedal v mene Írska niekoľko slov.
<P>
Lisabonská zmluva, ktorá práve vstupuje do platnosti aj vďaka 67 % podpore vyjadrenej v írskom referende, predstavuje pre každého v Európskej únii významný impulz. Myslím si, že toto odzrkadľuje aj podporu, ktorú občania preukazujú dobrému fungovaniu európskeho projektu v priebehu mnohých rokov.
<P>
Vymenovanie predsedu a vysokej predstaviteľky prinieslo, nanešťastie, veľa negatívnej kritiky, čo podľa môjho názoru nie je spravodlivé.
<P>
Ak sú nejakí ľudia menovaní do úradu, mali by sme im predovšetkým poskytnúť čas na zapracovanie sa a mali by sme ich súdiť podľa výsledkov a nie podľa zaujatých predstáv o ich schopnostiach danú funkciu vykonávať.
<P>
V prípade pána Van Rompuya sa o ňom hovorilo, že je nadovšetko schopný nachádzať kompromisy a efektívne vyjednávať, ako keby tieto vlastnosti boli negatívne. V čase, v ktorom žijeme, sú to však veľmi dôležité prívlastky. Čo vlastne chceme? Prezidentského guru, ktorý sa pyšne predvádza na svetovom javisku a robí problémy? Ničiteľa, kazisveta? Nie, pretože teraz potrebujeme schopného, efektívneho a rozumného predsedu a myslím si, že ho aj máme. Želám mu všetko dobré.
<P>
V súvislosti s barónkou Ashtonovou sa hovorilo, že nikdy predtým nebola zvolená do úradu, čo je pravda, ale to samo osebe vôbec nevypovedá o kvalitách jej osobnosti alebo o jej schopnostiach efektívnej političky. Odkedy som sem prišiel, videl som ju len aktívne pracovať a podrobne som sa jej pýtal najmä na obchodnú dohodu s Kórejskou republikou, pričom si myslím, že sa osvedčila veľmi dobre.
<P>
Zastávam názor, že niektoré poznámky, ktoré dnes nešťastne vyjadril pán Farage, boli prehnané, ale v tomto štádiu si začínam uvedomovať, že poslanec Farage je ako dlhohrajúca platňa. Opakuje stále ten istý politický program pripomínajúci dni, ktoré sa niesli v znamení vlasteneckej piesne Rule, Britannia! vzájomne bojujúcich národov. Táto doba už pominula. Európska únia predstavuje najväčší mierový proces v histórii. Malo by to tak byť aj naďalej a my poslanci musíme tvrdo pracovať, aby sme zabezpečili, že toto bude cesta, po ktorej budeme odteraz kráčať.
<SPEAKER ID="060" NAME="Diogo Feio" AFFILIATION="PPE">
(PT) Vážený pán predsedajúci, toto je dôležitá rozprava, pretože verím, že je posledná, v ktorej budeme hovoriť o menách. Skutočne nastal čas obrátiť stranu a hovoriť o politikách a problémoch, ktorým Európska únia čelí. Rád by som poukázal na jeden z týchto problémov: otázku boja proti kríze. Je to jedna z otázok, v ktorých sú európske politické inštitúcie najviac jednotné.
<P>
Je čas zablahoželať Rade k jej záujmu a predovšetkým švédskemu predsedníctvu. Je čas zablahoželať Komisii a jej predsedovi, ktorý vždy prejavoval veľký záujem o boj proti kríze, a zdôrazniť, že samotný Parlament preukázal značnú pripravenosť na diskusiu o tomto probléme zriadením špeciálneho výboru.
<P>
Je však aj čas, keď sa vyskytujú nezrovnalosti medzi tým, čo hovoria politickí predstavitelia, a tým, čo hovoria guvernéri centrálnych bánk na národnej i európskej úrovni.
<P>
V prvom rade musíme byť opatrní v súvislosti s koncom krízy. To nie je čas na stiahnutie podporných opatrení pre hospodárstva jednotlivých štátov a spoločnosti. Ale je to aj čas na plánovanie cesty vpred. Vedúci predstavitelia centrálnych bánk varovali vlády pred ctižiadostivým plánom na úpravu deficitov.
<P>
Časy sa menia. Navyše v správe adresovanej niekoľkým vládam vyjadrili svoj nesúhlas s niektorými stratégiami, ako sú tie, ktoré majú za cieľ znižovanie daní. Je mi ľúto, že portugalská vláda sa neuberá cestou znižovania daní. Správna cesta je cesta konkurencieschopnosti a posolstvo tejto myšlienky musí byť jasné: väčšia konkurencieschopnosť, viac stimulov, väčší rast, viac podpory spoločnostiam, ako aj viac podpory rastu a zamestnanosti zo strany Európy.
<SPEAKER ID="061" NAME="János Áder" AFFILIATION="PPE">
(HU) Vážený pán predsedajúci, konferencia v Kodani figuruje ako štvrtý bod v programe Európskej rady. Existujú dva dôležité sporné body, ktoré bránia Európskej únii v dosiahnutí jednotného stanoviska v tejto veci. Jeden sa týka predaja emisných kvót oxidu uhličitého po roku 2012. Komisia a niektoré zo starých členských štátov EÚ chcú zakázať predaj kvót po roku 2012. Avšak deväť krajín - Česká republika, Poľsko, Maďarsko, Rumunsko, tri pobaltské štáty, Slovensko a Bulharsko - trvá na tom, aby mohlo predávať svoje kvóty aj po roku 2012.
<P>
Spomenuté krajiny vrátane Maďarska buď splnili, nesplnili alebo prekročili plnenie svojich záväzkov Kjótskeho protokolu. Napríklad Maďarsko, ktoré sa zaviazalo znížiť emisie o 8 %, dosiahlo zníženie až o 23 %. Preto Maďarsko pokladá postoj Komisie za úplne neakceptovateľný a čo najpevnejšie trvá na tom, aby mohlo predávať svoje kvóty oxidu uhličitého aj po roku 2012. Rád by som vyzval aj svojich kolegov poslancov z Bulharska, Poľska, Českej republiky, pobaltských štátov a zo Slovenska bez ohľadu na príslušnosť k strane, aby sa rovnako rozhodne pridŕžali tohto stanoviska.
<SPEAKER ID="062" NAME="Othmar Karas" AFFILIATION="PPE">
Vážený pán predsedajúci, dámy a páni, v prvom rade by som chcel vám, pani Malmströmová, srdečne zablahoželať k vášmu postupu, takpovediac z Parlamentu do vlády a z vlády do Európskej komisie. Želám vám len to najlepšie.
<P>
Máme posledné zasadnutie podľa Zmluvy z Nice a hovoríme o prvom zasadnutí podľa Lisabonskej zmluvy. Tento významný krok vpred, táto zmena, táto nová kapitola musí byť na prvom samite citeľná. Európa sa zmenila. Diskusia o inštitúciách sa skončila a dúfam, že aj diskusia o personálnych otázkach. Presúvame sa k tvorbe politík v novom kontexte. Posilnia sa práva občanov a parlamenty, upevní sa schopnosť Európskej únie a inštitúcií konať a my, všetky tri inštitúcie, získame práva, ktoré nám uľahčia zastupovať náš kontinent vo svete.
<P>
Na papier sa dá napísať čokoľvek. Avšak to, či dokážeme presvedčiť ľudí, že máme politickú vôľu konať, formulovať nové ciele a zapájať občanov do projektov, bude závisieť od všetkých týchto zasadnutí v priebehu niekoľkých nasledujúcich týždňov. Očakávam, že tento samit vytvorí novú dynamiku, nový zmysel pre zodpovednosť a seriózny prístup k rozličným témam. To, čo sme videli v posledných dňoch, bolo hľadanie najnižšieho spoločného menovateľa: znárodňovanie a politizácia. Na druhej strane, Lisabonská zmluva je výzvou na europeizáciu a tvorbu politík.
<P>
Preto očakávam, že vieme, ako naložíme s modelom sociálneho trhového hospodárstva. Ako budeme riešiť finančnú a hospodársku krízu? Nedokážeme to bránením jestvujúcich práv, ale hľadaním globálnych riešení. Tiež očakávam, že prehodnotíme naše financie. Je nevyhnutné, aby sme vedeli, koľko peňazí treba vynaložiť na naše politiky. Samit musí preniesť zodpovednosť za túto finančnú revíziu na Komisiu. Musíme vážne, úprimne a otvorene diskutovať o rozličných témach a stanoviť si nové ciele. Želám vám veľa šťastia.
<SPEAKER ID="063" NAME="Jean-Pierre Audy" AFFILIATION="PPE">
(FR) Vážený pán predsedajúci, pani komisárka, dnes by sme sa mali tešiť, pretože sa dostávame z inštitucionálneho problému. Máme Lisabonskú zmluvu, máme rovnocennosť, máme vlastné tváre, a predsa, ako vám mám vysvetliť nepokoj, ktorý cítim?
<P>
Dnes v tejto takmer prázdnej rokovacej sále necítim žiadny život, zúčastňujeme sa neuspokojivej rozpravy ohľadom zasadnutia Európskej rady. Neviem vysvetliť tento pocit nepokoja, ktorý sa týka prípravy posledného zasadnutia Európskej rady so systémom rotujúceho predsedníctva.
<P>
Aký rozdiel oproti radosti národov v roku 2004, keď bývalé komunistické krajiny vstúpili do Európskej únie! Aký rozdiel oproti oslavám 20. výročia pádu Berlínskeho múru! Áno, teraz už vieme, že riešenie nepríde zo strany členských štátov. Riešenie príde zo strany národov, z Európskeho parlamentu.
<P>
Preto sa spolieham na Komisiu, ktorá by nemala byť jednostranná, ale mala by vytvoriť politickú alianciu s Európskym parlamentom, aby nám táto aliancia národov umožnila snívať o našich túžbach súvisiacich s Európskou úniou, úniou národov.
<SPEAKER ID="064" NAME="Andreas Mölzer" AFFILIATION="NI">
(DE) Vážený pán predsedajúci, súhlasím s väčšinou predchádzajúcich rečníkov, že nadobudnutie platnosti Lisabonskej zmluvy predstavuje novú etapu v európskej integrácii. Pre občanov v celej Európe však pomyslenie na to nie je vždy dôvodom na oslavu. Veľa ľudí má obavy, že Lisabonská zmluva by mohla mať za následok prehĺbenie centralizmu v Európe.
<P>
Veľa ľudí má obavy z toho, že malé členské štáty EÚ, napríklad moja domovská krajina Rakúsko, budú mať menší vplyv, pretože v dôsledku nového systému hlasovania budú veľké členské štáty môcť rozhodovať o všetkom. Občania majú tiež pocit, že výber ľudí do najvyšších funkcií v Európskej únii bol založený na najslabšom a najnižšom spoločnom menovateli. Nechcem tým povedať nič proti osobným kvalitám pána Van Rompuya a barónky Ashtonovej. Ale ľudia si uvedomujú, že tento proces nezahŕňal demokratickú voľbu.
<P>
Ak chceme viesť Európsku úniu smerom k produktívnej budúcnosti, my v tomto Parlamente musíme nástojiť na väčšej demokracii, a to aj v procese výberu ľudí do najvyšších funkcií.
<SPEAKER ID="065" NAME="Rachida Dati" AFFILIATION="PPE">
(FR) Vážený pán predsedajúci, pani Malmströmová, pani komisárka, dámy a páni, v treťom štvrťroku 2009 sa Európska únia vrátila k rastu, na základe čoho sme si mohli myslieť, že to najhoršie je už za nami.
<P>
Pretrváva však znepokojujúca situácia, ktorou je explózia nezamestnanosti, a preto musíme byť aj naďalej mimoriadne opatrní. Komisia okrem toho v správe z 23. novembra uvádza, že v čase medzi druhým štvrťrokom 2008 a polovicou roka 2009 finančná kríza spôsobila zánik viac ako 4 miliónov pracovných miest.
<P>
Je veľmi dôležité, aby sa na ďalšom zasadnutí Európskej rady diskutovalo o probléme nezamestnanosti v kontexte lisabonskej stratégie po roku 2010. Lisabonská stratégia po roku 2010 musí rozhodne obsahovať odvážne ciele a inovačné opatrenia.
<P>
Myslím si, že odteraz by sa diskusia mala zamerať na prispôsobenie lisabonskej stratégie tomuto zmätenému obdobiu. Naši spoluobčania očakávajú - a vidíme to v každodennej praxi, že Európa nájde riešenia na krízu zamestnanosti. Nesklamme ich.
<P>
Avšak takisto pozorujem a som sklamaná podobne ako môj kolega pán Audy v súvislosti s takmer prázdnou rokovacou sálou napriek mimoriadne znepokojujúcej situácii pre našich európskych spoluobčanov.
<SPEAKER ID="066" NAME="Aldo Patriciello" AFFILIATION="PPE">
(IT) Vážený pán predsedajúci, dámy a páni, v prvom rade by som chcel poďakovať švédskemu predsedníctvu za veľké úsilie vynaložené v priebehu týchto mesiacov, ktoré viedlo okrem iného k prijatiu Lisabonskej zmluvy.
<P>
Po 10 rokoch patovej inštitucionálnej situácie môže Európska únia posilnením spolurozhodovacieho postupu konečne pokračovať na svojej ceste rastu, ktorá sa pred nejakým časom prerušila.
<P>
Odhliadnuc od akýchkoľvek diskusií o kvalitách vybraných jednotlivcov, menovania, ktoré sa uskutočnili v posledných dňoch, sú iste dôkazom, že menovacie postupy majú ďaleko od zásad transparentnosti a zodpovednosti voči občanom, ktoré Európska únia zastáva. Tento Parlament musí zabezpečiť väčšiu účasť na rokovaniach, ktoré nemôžu a nesmú viesť členské štáty v rámci Rady v tajnosti.
<P>
Napokon dúfam, že sa nám podarí uzavrieť rok 2009 dosiahnutím ambicióznej dohody na konferencii v Kodani, na ktorej musí Európska únia jednohlasne vyjadriť svoje stanovisko k zmene klímy.
<SPEAKER ID="067" NAME="Czesław Adam Siekierski" AFFILIATION="PPE">
(PL) Vážený pán predsedajúci, najdôležitejšou zásluhou švédskeho predsedníctva je predovšetkým Lisabonská zmluva, ktorá Európe otvára nové možnosti. Potrebujeme vypracovať plán na jej uvedenie. Obsadzovanie voľných pracovných miest je iba začiatok. Po druhé potrebujeme prijať plán hospodárskej obnovy. Musíme pamätať nielen na pomoc bankám, ale aj na pomoc obyčajným ľuďom, najmä v oblasti obmedzujúcej nezamestnanosti. Po tretie pracujeme na stratégii boja proti zmene klímy - a to je dobré. Rozhodujeme sa, čo by sme mali urobiť v tejto oblasti, ale majme na pamäti, že čo sa týka finančnej pomoci, prednosť má boj proti kríze. Po štvrté, Štokholmský program znamená bezpečnú a otvorenú Európu, Európu postavenú na princípe slobody - až potom to môže byť spoločná Európa. Medzi týmito dôležitými hodnotami je nevyhnutné dosiahnuť určitú rovnováhu. Nakoniec, rozvoj oblasti Baltského mora si vyžaduje väčšiu spoluprácu členských štátov v tejto oblasti a práve Švédsko tu odviedlo veľký kus práce.
<SPEAKER ID="068" NAME="Petru Constantin Luhan" AFFILIATION="PPE">
(RO) Najskôr by som chcel zablahoželať švédskemu predsedníctvu k spôsobu, akým vykonalo prípravy na prechod na Lisabonskú zmluvu. Táto priorita programu švédskeho predsedníctva bola úspešne splnená. Myslím si, že Rada by mala na svojom decembrovom zasadnutí pracovať na hľadaní riešení zameraných na boj proti dvojnásobnému problému, ktorému Európa čelí: hospodárskej kríze a zmene klímy.
<P>
V tejto chvíli je potrebné obnoviť dôveru vo finančné trhy zavedením monitorovacieho systému určeného na zvládanie a predchádzanie výskytu podobnej krízy v budúcnosti. Čo sa týka zmeny klímy, myslím si, že návrh politiky ochrany životného prostredia by nemal ovplyvňovať ostatné druhy politík alebo vyčleňovanie európskych finančných prostriedkov na politiky, akou je napríklad regionálny rozvoj.
<SPEAKER ID="069" NAME="Cecilia Malmström" LANGUAGE="SV">
Vážený pán predsedajúci, odpoviem na niekoľko krátkych otázok. V priebehu rozpravy bola reč o Turecku. Samozrejme, teší nás, že Turecko má aj naďalej európsku integráciu ako dominantný cieľ. Rokovania s Tureckom napredujú - možno nie tak rýchlo ako by sme chceli, ale napredujú a dúfame, že koncom roka budeme schopní otvoriť kapitolu o životnom prostredí.
<P>
Prirodzene, podporujeme aj rokovania medzi Tureckom a Cyprom a rozhovory, ktoré na ostrove prebiehajú s cieľom nájsť riešenie jeho rozdelenia. Za tento proces sú zodpovedné zúčastnené strany a pomoc poskytuje OSN, čo podporuje, samozrejme, aj EÚ. Nedávno som bola na Cypre, kde som hovorila s rôznymi stranami zapojenými do tejto záležitosti, pretože by bolo úžasné, keby sa čoskoro dospelo k riešeniu. Dnes popoludní sa uskutoční aj rozprava za prítomnosti ministra zahraničných vecí Carla Bildta na tému rozšírenia týkajúceho sa Turecka a ostatných kandidátskych krajín, na ktorej budú mať poslanci príležitosť pýtať sa na túto a iné záležitosti.
<P>
V krátkosti sa vyjadrím k stratégii pre oblasť Baltského mora. Ešte raz by som chcela poďakovať Európskemu parlamentu za podporu, ktorú preukázal švédskemu predsedníctvu v tejto záležitosti. Myšlienka stratégie pre oblasť Baltského mora sa zrodila, samozrejme, tu v Parlamente, preto nás veľmi teší, že je dnes zavedená a platná. Bude veľmi dôležitým faktorom v schopnosti riešiť environmentálne problémy v tejto oblasti, ale okrem iného aj v prehlbovaní spolupráce s cieľom prosperity, inovácie a bezpečnosti.
<P>
Európska služba pre vonkajšiu činnosť je jednou z najväčších a najdôležitejších zmien vyplývajúcich z Lisabonskej zmluvy. Európska rada schválila na októbrovom samite všeobecný rámec pre túto službu. Pani Ashtonová bude teraz spolu s Európskym parlamentom pokračovať v práci na tomto rámci a najneskôr v apríli budúceho roku predloží konečný návrh. Európska služba pre vonkajšiu činnosť sa bude, samozrejme, zavádzať postupne a je dôležité, aby sa tak robilo vhodným a konštruktívnym spôsobom. Európsky parlament bude mať príležitosť diskutovať o jej forme.
<P>
Pokiaľ ide o revíziu rozpočtu, úplne sa stotožňujem, pán Färm, s vaším názorom, že teraz, keď sa o týždeň zavedie Lisabonská zmluva spolu s novými modernými základnými pravidlami pre Európsku úniu, nepochybne potrebujeme aj moderný rozpočet, ktorý dokáže čeliť súvisiacim výzvam. Verím, že nová Komisia bude schopná predložiť takýto návrh čo najskôr. Domnievam sa, že sa o tom včera počas hodiny otázok zmienil aj pán predseda Barroso.
<P>
Teraz, osem rokov po deklarácii z Laekenu, sa nachádzame na prahu novej zmluvy. Je to historický okamih, začiatok novej éry pre Európsku úniu. Veľmi ma teší, že sa švédske predsedníctvo mohlo podieľať na jej realizácii. Teraz môžeme do určitej miery odložiť inštitucionálne otázky a sústrediť sa na hlavné politické problémy, o ktorých vieme, že znepokojujú občanov Európy, pretože je to, samozrejme, občianska Európa, za ktorú všetci bojujeme.
<P>
O mnohých z týchto otázok sa bude diskutovať aj na zasadnutí Európskej rady v decembri. Pokiaľ ide o zmenu klímy - kľúčový problém našej generácie - zasadnutie Európskej rady sa bude konať v rovnakom čase ako rokovanie o zmene klímy v Kodani a na samite budeme mať príležitosť podľa potreby doladiť našu rokovaciu pozíciu v Kodani.
<P>
Čo sa týka finančných otázok a hospodárskej krízy, môžeme zaviesť niekoľko nástrojov a tiež vypracovať usmernenia, ako obnoviť konkurencieschopnosť Európy a zabezpečiť prosperitu a sociálnu súdržnosť, a najmä pozerať sa dopredu na novú lisabonskú stratégiu, ktorá by z dlhodobého a strednodobého hľadiska mohla byť pre Európu v tomto smere veľmi osožná.
<P>
Nakoniec, Štokholmský program prinesie občanom Európy bezpečnosť a ochranu a je veľmi dôležité, aby sme tento program prijali. Všetky tieto otázky tu zostanú aj po samite a pri ich riešení budeme potrebovať veľmi úzku spoluprácu Európskeho parlamentu. Pán premiér Reinfeldt bude prítomný na decembrovom rokovaní, potom podá správu o výsledku samitu a poskytne aj všeobecné zhrnutie švédskeho predsedníctva. Ďakujem veľmi pekne za dobrú a konštruktívnu rozpravu.
<SPEAKER ID="070" NAME="Margot Wallström">
podpredsedníčka Komisie. Vážený pán predsedajúci, v tento istý deň, keď slávime skutočnosť, že v novej Komisii bude zrejme najmenej deväť žien - a vnímam to aj ako víťazstvo nás všetkých, ktorí sme za to aktívne bojovali, počúvame v ranných správach, že len vo Francúzsku bolo minulý rok zabitých 156 žien v dôsledku domáceho násilia. Keďže dnes je Medzinárodný deň boja proti násiliu páchaného na ženách, toto je niečo, čo by nás malo prinútiť zastaviť sa a rozmýšľať, a dúfajme, že v budúcnosti aj konať na európskej, ako aj na medzinárodnej úrovni. Azda by sme mali diskutovať o tejto problematike na viacerých zasadnutiach po zvyšok dnešného dňa.
<P>
Toto je dôležitý krok vpred. Hovorí to veľa aj o postupe pri menovaní komisárov, ktorý by mal byť odteraz otvorenejší. Dúfam, že v budúcnosti členské štáty a vlády budú nominovať rovnako mužov, ako i ženy. Myslím si, že to je skvelý nápad.
<P>
Dovoľte mi tiež vyjadriť sa k vymenovaniu novej vysokej predstaviteľky a nového predsedu Rady. Pani Cathy Ashtonová bola nominovaná do Komisie s plnou dôverou vlády Spojeného kráľovstva. V skutočnosti za ňu pred rokom veľkou väčšinou - 538 hlasov, ak sa nemýlim, hlasoval aj tento Parlament. Ako sme počuli od niekoľkých z vás, veľmi úzko spolupracovala s Parlamentom a vždy sa snažila zapojiť ho do rôznych problematík. Bola vymenovaná jednohlasne 27 hlavami štátov alebo predsedami vlád, preto si myslím, že je plne oprávnená vykonávať svoju prácu a získať si rešpekt zahraničných partnerov Európskej únie. Páčila sa mi metafora, ktorá tu odznela, že namiesto niekoho, kto by zastavoval premávku alebo riadil semafory, by sme mali operátora, ktorý by napomáhal k plynulej premávke alebo prijímaniu rozhodnutí demokratickým a správnym spôsobom v rámci Európskej únie. Spoznala som ju ako veľmi dobrú kolegyňu a môžem povedať, že je aj presvedčenou Európankou. To je veľmi dôležitý východiskový bod.
<P>
Počas tejto rozpravy už odznelo niekoľko dobrých poznámok. Myslím si, že to bola plodná a konštruktívna diskusia, a ďakujem vám za všetky príspevky. Ešte mi dovoľte reagovať na priamu otázku pána Görana Färma o revízii rozpočtu. Môžem iba zopakovať to, čo už povedal pán predseda Komisie, že revízia sa posunie novej Komisii. Je to po prvé preto, lebo nová Lisabonská zmluva bude obsahovať ustanovenia, ktoré si vyžadujú nové inštitucionálne usporiadanie, a tým bude mať aj dobrý základ pre rozhodovanie týkajúce sa rozpočtu. Po druhé, nová Komisia si bude musieť stanoviť politické priority, a potom začať správne hospodáriť, aby bol rozpočet v súlade s týmito politickými prioritami. Môžem povedať, že toto je dôležitá inovácia a príležitosť pre nasledujúcu Komisiu. Toto tiež všetci s radosťou zveríme pani Cecílii Malmströmovej. Komisia však môže povedať, že návrh na revíziu rozpočtu bude predložený začiatkom budúceho roku a stane sa okamžitou úlohou budúcej Komisie.
<P>
Chcela by som reagovať len na jednu vec týkajúcu sa Štokholmského programu. Prijatie Štokholmského programu sa kryje s nadobudnutím platnosti Lisabonskej zmluvy, kde bude mať Európsky parlament rozhodujúcu úlohu v rozvoji týchto politík. Tým sa opäť zvýši demokratická legitímnosť dôležitých rozhodnutí týkajúcich sa otázok spravodlivosti a vnútorných vecí. Toto je dobrá správa pre európskych občanov i pre všetky inštitúcie EÚ.
<P>
Čo sa týka zmeny klímy, počúvam, že máme spoločný názor na aktívnu úlohu, ktorú by mala Európska únia zohrávať v Kodani a aj naďalej.
<P>
Ešte raz vám veľmi pekne ďakujem za túto rozpravu. S novou Lisabonskou zmluvou sme získali text, ktorý nám pomôže riešiť všetky dôležité otázky, o ktorých sme tu diskutovali - zmena klímy, boj proti hospodárskej kríze a jej sociálnym a iným vplyvom - a samozrejme, zabezpečiť do budúcnosti demokratickú Európsku úniu.
<SPEAKER ID="071" NAME="Predsedajúci">
Týmto uzatváram rozpravu.
<P>
Písomné vyhlásenia (článok 149)
<SPEAKER ID="999" NAME="João Ferreira  " AFFILIATION="GUE/NGL">
písomne. - (PT) Zámerom blížiaceho sa zasadnutia Európskej rady je položiť základy budúcnosti lisabonskej stratégie pre rast a zamestnanosť. Koná tak v čase, kedy nezamestnanosť v Európe dosahuje historickú úroveň a hospodárstvo je v recesii, topiace sa v hlbokej kríze. Po ôsmich rokoch sa musíme skloniť pred skutočnosťou: stanovené ciele sa úplne rozpadli. Príčiny tohto zlyhania spočívajú v tom, čo sa čoskoro ukázalo ako pravdivý program tejto stratégie: deregulácia pracovných vzťahov a s tým súvisiace znehodnocovanie práce, útok na sociálne práva, likvidácia dôležitých verejných služieb, privatizácia a liberalizácia kľúčových odvetví hospodárstva a kladenie trhu na najvyššie miesto v rastúcich oblastiach verejného života. Pracujúci a ostatní ľudia majú všetky dôvody, aby dúfali v radikálne odbočenie od tohto programu: v zmenu smeru, ktorú je potrebné urobiť. Takáto zmena si okrem iného vyžaduje: uznanie vzdelávania ako práva, nie služby alebo iba ďalšieho odvetvia trhu; demokratizáciu prístupu k poznatkom a kultúre; cenenie si práce a práv zamestnancov; ochranu výrobných odvetví, ako aj mikropodnikov, malých a stredných podnikov; kvalitné verejné služby pre všetkých a spravodlivejšie rozdelenie bohatstva.
<SPEAKER ID="072" NAME="András Gyürk  " AFFILIATION="PPE">
písomne. - (HU) Vážený pán predsedajúci, dámy a páni, od členských štátov sa očakáva, že sa na nadchádzajúcom zasadnutí Európskej rady dohodnú na základných pravidlách, ktoré budú predstavené na konferencii o zmene klímy v Kodani. Myslím si, že je dôležité, aby otázka energetickej účinnosti nebola odsunutá na vedľajšiu koľaj emisnými kvótami a finančnou pomocou rozvojovým krajinám. Inými slovami, Európska únia má tendenciu zabúdať na túto jednoduchú vec. Dôvod, prečo by to bolo zvlášť škodlivé je, že v niektorých európskych regiónoch môžeme znížiť úroveň emisií lacnejšie zlepšením energetickej účinnosti ako akýmkoľvek iným spôsobom. Môžeme z toho vyvodiť dva závery. Po prvé, Európska únia sa musí usilovať o zabezpečenie globálnej konvergencie štandardov energetickej účinnosti prijatím nového systému ochrany klímy. Po druhé, dotácie na energetickú účinnosť musia zohrávať významnejšiu úlohu v budúcom dlhodobom rozpočte EÚ, pričom treba klásť osobitný dôraz na programy rekonštrukcie stavieb bývalých socialistických krajín. Dôvodom je skutočnosť, že v tejto oblasti možno značne ušetriť pri relatívne nízkych finančných výdavkoch.
<SPEAKER ID="073" NAME="Marian-Jean Marinescu  " LANGUAGE="RO">
Kľúčovou témou Štokholmského programu je "Budovanie občianskej Európy". Pre mňa to znamená, že odteraz musia európske inštitúcie spolu s členskými štátmi dosiahnuť pokrok smerom k odstráneniu vnútorných hraníc EÚ, pretože občania musia ešte stále čeliť administratívnym a právnym prekážkam, ktoré im, zdá sa, bránia v uplatňovaní svojich práv žiť a pracovať v nimi zvolenom členskom štáte. Preto musí Štokholmský program dosiahnuť, aby sa táto kľúčová téma stala skutočnosťou, a predložiť jasne definované nástroje na uľahčenie prístupu na pracovný trh Spoločenstva pre všetkých pracujúcich v EÚ, čo je hlavným symbolom európskeho občianstva.
<P>
Súčasná hospodárska kríza okrem toho ešte viac poukazuje na potrebu podpory plného uplatňovania práva na voľný pohyb. Zlepšenie mobility v rámci EÚ, v spoločnom priestore slobody, práv a povinností, znamená upevnenie schengenského priestoru a následne potrebu čo najskôr integrovať zostávajúce členské štáty. Toto navyše zahŕňa dobré riadenie vonkajších hraníc EÚ, ktoré sa musí vykonávať čo najjednotnejším spôsobom.
<SPEAKER ID="074" NAME="Sirpa Pietikäinen  " LANGUAGE="FI">
Vážený pán predsedajúci, dámy a páni, chcela by som poďakovať švédskemu predsedníctvu za návrh nového pracovného programu pre spravodlivosť a vnútorné veci.
<P>
Vďaka Štokholmskému programu bude Európska únia schopná zlepšiť každodenný život všetkých občanov EÚ. Bezpečnosť, blaho a rovnosť sú výsledkom pevnej oddanosti princípom právneho štátu, solidarity a nediskriminácie v rôznych oblastiach politiky a pri návrhu právnych predpisov.
<P>
Bola by som rada, keby sa venovalo oveľa viac pozornosti zlepšovaniu každodenného života imigrantov, menšín a tých, ktorí sú z nejakého dôvodu terčom diskriminácie. Toto sa netýka len okrajových javov: podľa nového prieskumu Eurobarometra, jeden zo šiestich Európanov povedal, že za posledných päť rokov mal skúsenosti s diskrimináciou.
<P>
V tejto súvislosti by som chcela zdôrazniť dôležitosť smernice o zákaze diskriminácie v oblasti dodávok tovarov a poskytovania služieb, o ktorej teraz diskutuje Rada. Nanešťastie sú však pokroky tejto smernice v Rade veľmi pomalé a stretla sa so značným nesúhlasom niektorých členských štátov. Základné hodnoty Európskej únie sú štruktúrované okolo dodržiavania ľudských práv a rovnosti. Tieto princípy sa musia v plnej miere zaviesť do právnych predpisov na celoeurópskej úrovni.
<P>
(Rokovanie bolo prerušené o 11.40 hod.)
<P>
(Od 11.45 hod. do 12.05 hod. sa poslanci zhromaždili z dôvodu udeľovania ceny LUX.)
<P>
(Rokovanie pokračovalo o 12.05 hod.)
