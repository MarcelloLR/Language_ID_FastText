<CHAPTER ID="010">
Hodina otázok (otázky pre Radu) 
<SPEAKER ID="262" NAME="Predsedajúca">
Ďalším bodom programu je hodina otázok (B7-0212/2009).
<P>
Nasledujúce otázky sú určené Rade.
<P>

<P>
Vec: Ľudské práva na Kube
<P>
Ako Rada hodnotí aktuálnu situáciu v oblasti ľudských práv na Kube, najmä pokiaľ ide o politických väzňov? Má Rada informácie o zjavne extrémne neľudských podmienkach, v ktorých sú väznení kubánsky lekár Darsi Ferrer a jeho spoluväzeň Alfredo Domínguez?
<SPEAKER ID="264" NAME="Cecilia Malmström">
úradujúca predsedníčka Rady. - Samozrejme, som pripravená prejsť od USA k veľmi závažnej problematike Kuby a pánovi Posseltovi. Ďakujem vám teda za otázku, vážený pán Posselt.
<P>
Rada je stále vážne znepokojená situáciou v oblasti ľudských práv na Kube, najmä nedostatočným pokrokom, pokiaľ ide o občianske a politické práva. Kubánsky ľud nemá slobodu prejavu a zhromažďovania. Neexistuje tam slobodná tlač. Prístup k informáciám vrátane internetu je naďalej obmedzený. Obmedzenia voľného pohybu občanov smerom na Kubu a v rámci nej sa nezmenili. Na Kube je momentálne 208 politických väzňov. Tento počet sa znížil z 2 034 v roku 2007, no väčšina prepustení súvisela s uplynutím doby trestu. Misie členských štátov v Havane podrobne sledujú zoznam politických väzňov a majú osobitnú pracovnú skupinu pre ľudské práva, v ktorej sa diskutuje o dôležitých prípadoch.
<P>
Podľa ochrancov ľudských práv a svedectiev politických väzňov a ich rodín podmienky vo väzniciach zďaleka nespĺňajú minimálne pravidlá Organizácie Spojených národov pre zaobchádzanie s väzňami. Zdravotný stav niektorých väzňov je veľmi zlý, ako uvádzajú ich rodiny, a nemajú prístup k primeranej lekárskej starostlivosti. Existujú mnohé informácie o krutom a ponižujúcom zaobchádzaní vrátane bitia väzňov, odopierania primeranej zdravotnej starostlivosti a psychického nátlaku. Nemáme však žiadne správy o stíhaní väzenských dozorcov alebo príslušníkov polície za zlé zaobchádzanie.
<P>
Kubánska vláda popiera existenciu politických väzňov a, žiaľ, naďalej odmieta medzinárodnú kontrolu ľudských práv zo strany nezávislých organizácií na ochranu ľudských práv. Prístup Rady ku Kube bol stanovený v spoločnej pozícii z roku 1996, ktorú Rada odvtedy každoročne hodnotí. V októbri 2008 sa EÚ a Kuba dohodli na obnovení komplexného politického dialógu. V súlade s politikou EÚ sa na tomto dialógu zúčastňujú nielen kubánske úrady, ale aj občianska spoločnosť a demokratická opozícia. V ročnom hodnotení spoločnej pozície za rok 2009 venuje Rada osobitnú pozornosť zásadám demokracie, ľudských práv a základných slobôd.
<P>
V záveroch z júna tohto roka sme jasne vyjadrili, že tieto otázky budú i naďalej patriť medzi kľúčové priority EÚ vo vzťahu s Kubou. Rada predovšetkým naliehavo požiadala kubánsku vládu, aby bezpodmienečne prepustila na slobodu všetkých politických väzňov vrátane tých, ktorí boli uväznení v roku 2003. Vyjadrili sme aj obavy o väzňov a ich zdravotný stav.
<P>
Rada tiež vyzvala kubánske úrady, aby umožnili okamžitý prístup medzinárodných humanitárnych organizácií do kubánskych väzníc. Od začiatku politického dialógu s Kubou v minulom roku európska strana otvára problém politických väzňov na každom jednom rokovaní. Ako sa uvádza v posledných záveroch Rady, tieto návštevy na vysokej úrovni sa vždy musia venovať ľudským právam a v prípade potreby budú súčasťou týchto návštev aj stretnutia s umiernenou prodemokratickou opozíciou.
<P>
Rada sa rozhodla pokračovať v dialógu s Kubou, pretože je to príležitosť na diskusiu o otvorených otázkach súvisiacich so vzájomnými záujmami a obavami vrátane situácie v oblasti ľudských práv. Situácia na Kube nás však stále vážne znepokojuje a budeme i naďalej sledovať jednotlivé prípady, najmä väzňov vo vážnom zdravotnom stave.
<P>
Čo sa týka konkrétnej situácie jedného z väzňov, ktorých spomenul pán poslanec, v auguste Európska únia zorganizovala v Havane z iniciatívy švédskeho predsedníctva manifestáciu solidarity. Cieľom manifestácie bolo ukázať rodine uväzneného doktora Darsiho Ferrera, že Únia je znepokojená tým, že kubánske úrady nedodržiavajú vnútroštátne trestné právo procesné. Predsedníctvo rovnako sleduje aj prípad druhého väzňa pána Alfreda Domíngueza a upozorňuje naň v dialógu s Kubou. Sme tiež v kontakte s jeho rodinou.
<SPEAKER ID="265" NAME="Bernd Posselt" AFFILIATION="PPE">
(DE) Vážená pani predsedajúca, chcel by som pani Malmströmovej poďakovať za vynikajúcu podrobnú odpoveď.
<P>
Pán Brechtmann z Medzinárodnej komisie pre ľudské práva mi poskytol komplexné informácie o podmienkach vo väzniciach. Chcel by som sa len opýtať, či sa Rada môže pokúsiť prešetriť podmienky, v ktorých sú zadržiavaní jednotliví väzni, a ako hodnotí vývoj na Kube, pokiaľ ide o vzťahy s Európskou úniou.
<SPEAKER ID="266" NAME="Cecilia Malmström">
úradujúca predsedníčka Rady. - Oficiálne k týmto informáciám nemáme prístup, ale prostredníctvom medzinárodných organizácií, mimovládnych organizácií, kontaktov, politických strán a podobne získavame informácie - trocha nesúrodé - o situácii politických väzňov. Vieme, že v niektorých prípadoch je ich zdravotný stav veľmi vážny. Situáciu sa pokúšame uľahčiť pomocou spolupráce s rodinami a týmito mimovládnymi organizáciami, ale problém spočíva, samozrejme, aj v tom, že máme málo konkrétnych a potvrdených informácií.
<P>
Ďalší problém je v tom, že mnohí z týchto väzňov sú väznení bez procesu a obžaloby. Je to v rozpore s kubánskymi zákonmi. Majú právo dozvedieť sa, z akého dôvodu sú väznení a z čoho sú obžalovaní. Je to základné ľudské právo v každej spoločnosti, ktoré však, ako vieme, na Kube neexistuje.
<P>
Kubánsky dialóg je, samozrejme, plný problémov, no zatiaľ si myslíme, že je dôležité, aby dialóg prebiehal v súlade s naším rozhodnutím. Je to pre nás totiž šanca pokúsiť sa o spoluprácu s úradmi, veľmi prísne a nekompromisne ich kritizovať, ale aj spolupracovať s občianskou spoločnosťou a umiernenými disidentmi. O to sa usilujeme a momentálne sa nám zdá, že tento prístup by mohol fungovať. V blízkej budúcnosti neočakávam žiadne dramatické zmeny.
<SPEAKER ID="267" NAME="Nikolaos Chountis" AFFILIATION="GUE/NGL">
(EL) Vážená pani predsedajúca, pani ministerka, keďže sa nazdávam, že v oblasti ľudských práv, ktorých sa týka otázka pána Posselta, môžeme lepšie spolupracovať s krajinami, s ktorými máme politické a diplomatické vzťahy, ale aj finančné operácie, prekvapuje ma, že Európska únia a jej členské štáty zotrvávajú v pasívnom až negatívnom postoji voči logickej a neustálej požiadavke Kubánskej republiky na zrušenie amerického embarga.
<P>
Moja otázka preto znie, aký názor má na túto problematiku predsedníctvo a ako by sa k nej podľa vás mali postaviť členské štáty vzhľadom na to, že, ako všetci vieme, Kuba 28. októbra predložila Valnému zhromaždeniu OSN žiadosť o zrušenie amerického embarga?
<SPEAKER ID="268" NAME="Krisztina Morvai" AFFILIATION="NI">
Ja som umiernená disidentka z jedného z členských štátov Európskej únie - z Maďarska. Chcela by som vás požiadať o radu. Ako môžeme dosiahnuť, aby ste sa o situáciu v oblasti ľudských práv v Maďarsku zaujímali rovnako ako o situáciu v oblasti ľudských práv na Kube?
<P>
V Maďarsku dokonca aj po jeseni 2006 došlo k hromadným brutálnym policajným zásahom proti pokojným demonštrantom a mnohí politickí väzni boli vo väzení mučení.
<P>
Rada by som poprosila kubánskych politikov, aby v našom mene rokovali na základe všetkých...
<P>
(Predsedajúca prerušila rečníčku.)
<SPEAKER ID="269" NAME="Predsedajúca">
Je mi ľúto, ale rečnícky čas je 30 sekúnd a otázka sa týka ľudských práv na Kube.
<SPEAKER ID="270" NAME="Cecilia Malmström">
úradujúca predsedníčka Rady. - Celá Európska únia pri mnohých príležitostiach uviedla, že sme proti americkému embargu a myslíme si o ňom, že neuľahčuje hľadanie budúceho riešenia na Kube.
<P>
Európska únia tiež uviedla, že sme ochotní nadviazať s Kubou užšiu spoluprácu vrátane obchodnej v závislosti od pokroku, ktorý krajina dosiahne v oblasti ľudských práv.
<P>
Momentálne však vzhľadom na nedostatočný pokrok v oblasti ľudských práv a dodržiavania demokracie a vzhľadom na množstvo politických väzňov nemôžeme v tejto veci nijako pokročiť. Je na kubánskych úradoch, aby ukázali, či chcú, aby v našom vzťahu došlo ku konkrétnemu pokroku. Žiaľ, doposiaľ bol pokrok veľmi malý.
<SPEAKER ID="271" NAME="Predsedajúca">
Bola by som vďačná, keby poslanci dodržiavali pravidlá Hodiny otázok, podľa ktorých je možné predniesť doplňujúcu otázku v dĺžke 30 sekúnd, ktorá súvisí s predmetom položenej otázky.
<P>

<P>
Vec: Zlé zaobchádzanie so staršími ľuďmi
<P>
Podľa odhadov je viac ako 10 % starších ľudí obeťou niektorej formy fyzického, psychického, finančného či duševného zneužívania, a to ako v domácom prostredí, tak aj v opatrovateľských zariadeniach, a keďže populácia starne, ich počet bude pravdepodobne stúpať. Aké kroky podnikne švédske predsedníctvo, aby si splnilo záväzok zlepšiť spoluprácu a činnosť na európskej úrovni s cieľom skvalitniť opatrovateľské služby pre starších ľudí a zabrániť tomu, aby sa s nimi zle zaobchádzalo?
<SPEAKER ID="273" NAME="Cecilia Malmström" LANGUAGE="SV">
Pani Harkinová sa dotkla témy, ktorá je dnes veľmi dôležitá vzhľadom na to, že stále vyššie percento obyvateľstva postupne starne. Opatrenia v tejto oblasti patria predovšetkým do vnútroštátnych právomocí a Spoločenstvo môže len podporiť a doplniť prácu vykonanú členskými štátmi.
<P>
Švédske predsedníctvo by však tejto problematike chcelo venovať istú pozornosť. Urobíme všetko, čo je v našich silách, pre zvýšenie kvality starostlivosti o starších ľudí a riešenie problémov súvisiacich so zlým zaobchádzaním s týmito osobami. V tomto smere by som chcela pripomenúť konferenciu na tému zdravé a dôstojné starnutie, ktorá sa pred mesiacom uskutočnila v Štokholme. Zúčastnilo sa na nej 160 osôb z 27 krajín. Účasť bola na vysokej úrovni. Bola tam zastúpená Komisia, členské štáty, predstavitelia ministerstiev zdravotníctva a sociálnych vecí a mnohých dobrovoľníckych organizácií.
<P>
Cieľom bolo zdôrazniť práve problémy, ktoré načrtla pani poslankyňa: ako vyriešiť potrebu zvýšenia spolupráce medzi sektormi zdravotníctva a opatrovateľských služieb, aby sme uspokojili potreby starších občanov? Predsedníctvo plánuje, že Rada pre zamestnanosť, sociálnu politiku, zdravie a ochranu spotrebiteľa na svojom zasadnutí 30. novembra prijme závery v tomto smere. V návrhu záverov sa usilujeme o hlbšiu a užšiu spoluprácu v oblasti zdravého a dôstojného starnutia, a to aj prostredníctvom výmeny informácií medzi členskými štátmi. Naliehavo tiež žiadame Komisiu, aby vypracovala akčný plán pre dôstojný, zdravý a kvalitný život starších ľudí.
<P>
Rada by som tiež zdôraznila, že v júni tohto roka Rada prijala závery pod názvom "Rovnaké príležitosti pre ženy a mužov: aktívne a dôstojné starnutie" práve s cieľom podporiť poskytovanie kvalitných opatrovateľských služieb v súvislosti s domácou starostlivosťou o starších ľudí pri zohľadnení osobitných potrieb starších mužov a žien.
<P>
Pokiaľ ide špeciálne o problém zlého zaobchádzania so staršími ľuďmi, smernica Rady 2000/78/ES už zakazuje diskrimináciu na pracovisku z dôvodu veku. Komisia navrhla, že ochrana zakotvená v tejto smernici by sa mala rozšíriť na mnohé ďalšie oblasti, napríklad sociálne zabezpečenie, zdravotnú starostlivosť, sociálne dávky, vzdelávanie, prístup k tovarom a službám, bývanie atď.
<P>
Tento návrh obsahuje mnohé prvky, ktoré sa týkajú zlého zaobchádzania so staršími ľuďmi. Ide o domácu starostlivosť, inštitucionálnu starostlivosť a zdravotnícke služby. Návrh zakazuje obťažovanie, čo je jedna z foriem diskriminácie definovaná ako nežiaduce správanie, ktoré "nerešpektuje dôstojnosť človeka a vytvára zastrašujúce, nepriateľské, degradujúce, ponižujúce alebo útočné prostredie".
<P>
Rada o tomto návrhu momentálne rokuje a Európsky parlament už k nemu vydal stanovisko. Na schválenie návrhu v Rade je potrebná jednomyseľnosť. Samozrejme, nemôžeme vopred odhadnúť výsledok diskusií v Rade, no napriek tomu by som rada uviedla, že robíme všetko, čo je v našich silách, aby sme zaviedli právne predpisy, ktoré prispejú k odstráneniu všetkých foriem zneužívania starších ľudí a zlého zaobchádzania s nimi. Je to v úplnom súlade so stanoviskom Európskeho parlamentu.
<P>
Prirodzene, rozhodne trváme na tom, že nikto nesmie byť vystavený obťažovaniu či zlému zaobchádzaniu a už vôbec nie starší ľudia, ktorí sú tak veľmi závislí od opatery.
<SPEAKER ID="274" NAME="Marian Harkin" AFFILIATION="ALDE">
Ďakujem, vážená pani úradujúca predsedníčka Malmströmová, za uvážlivú odpoveď. Podľa oznámenia Komisie z roku 2008 musia byť vytvorené správne podmienky v oblasti zdrojov, vzdelávania a podpory opatrovateľov. Úplne s tým súhlasím a chápem tiež, že ide o vnútroštátnu právomoc.
<P>
Existuje však niekoľko oblastí, v ktorých EÚ môže pomôcť. Jednou z nich je celá oblasť cezhraničnej dimenzie. Chcela by som poznať váš názor na vytvorenie formálnej štruktúry na výmenu informácií v súvislosti so zdravotníckymi pracovníkmi, v tomto prípade opatrovateľmi, ktorí prechádzajú cez hranice.
<SPEAKER ID="275" NAME="Cecilia Malmström">
úradujúca predsedníčka Rady. - Ďakujem pani poslankyni za tento návrh. Počujem o tom po prvý raz. Znie to ako dobrá iniciatíva, ale budem to musieť predložiť príslušným ministrom a spustiť proces diskusie. Možno by sme sa k tomu mohli vrátiť v neskoršej fáze.
<SPEAKER ID="276" NAME="Silvia-Adriana Ţicău" AFFILIATION="S&amp;D">
(RO) Európska únia má starnúce obyvateľstvo. Starší ľudia potrebujú osobitné podmienky v oblasti zdravotníckych služieb, ako aj zabezpečenia vhodných zariadení, čo sa týka budov a verejnej dopravy. Švédsko má v sociálnej politike dlhodobú tradíciu. O akých návrhoch rokujete s ďalšími členskými štátmi s cieľom zlepšiť životné podmienky starších ľudí v celej Európskej únii?
<SPEAKER ID="277" NAME="Seán Kelly" AFFILIATION="PPE">
Vážená pani úradujúca predsedníčka, pani Harkinová položila veľmi významnú otázku a vy ste na ňu veľmi dobre odpovedali, ale ak rozšírime predmet otázky, starnutie sa v súčasnosti chápe ako vek 65 rokov a viac. Zvážili by ste odporúčanie zvýšiť alebo prispôsobiť dôchodkový vek na úrovni celej Únie a zaviesť postupný dôchodok namiesto trvalého dôchodku, ktorý sa podľa všetkého v súčasnosti týka väčšiny ľudí? Významne by to prispelo k zlepšeniu kvality života starších ľudí a zabezpečeniu úcty voči nim.
<SPEAKER ID="278" NAME="Predsedajúca">
Povedala by som, že to trocha presahuje názov otázky, ale nechám na pani ministerku, či sa tým chce zaoberať alebo nie.
<SPEAKER ID="279" NAME="Cecilia Malmström">
úradujúca predsedníčka Rady. - Odpoveď na prvú otázku, ktorú položila pani poslankyňa, je "áno" najmä z toho dôvodu, že o týchto otázkach treba diskutovať.
<P>
Trojka - francúzske, české a švédske predsedníctvo - sa dohodla na posilnení dialógu o otázkach týkajúcich sa zdravia a starších ľudí. Uskutočnila sa napríklad konferencia o Alzheimerovej chorobe a pred mesiacom konferencia, ktorú som už spomenula, venovaná problematike dôstojného zaobchádzania so staršími ľuďmi. Bola to teda príležitosť diskutovať o tejto otázke a koncom novembra bude o záveroch rokovať Rada pre zamestnanosť, sociálnu politiku, zdravie a spotrebiteľské záležitosti (EPSCO), ktorá sa samozrejme bude zaoberať aj správou Európskeho parlamentu.
<P>
Pokiaľ ide o vek odchodu do dôchodku, o tejto otázke rozhodujú jednotlivé členské štáty samostatne, ale v rámci prebiehajúcich diskusií o lisabonskej stratégii - tentoraz nejde o Lisabonskú zmluvu - ktoré sa týkajú možných spôsobov zvýšenia rastu, rozvoja a zamestnanosti a demografických problémov, ktorým budeme čeliť, túto problematiku, samozrejme, musíme zohľadniť: ako využiť kvalifikáciu a skúsenosti starších ľudí a ako nájsť spôsoby, aby mohli zostať pracovne aktívni. Rozhodnutie o presnom veku, v ktorom by sa to malo udiať, nie je na Rade. Mala by však povzbudzovať všetky členské štáty, aby plne využívali svoju pracovnú silu.
<P>
Vec: Švédsky novinár Dawit Isaak väznený v Eritrei
<P>
Švédske médiá informovali, že štátny príslušník Švédska Dawit Isaak, ktorý je od roku 2001 väznený v Eritrei, bol medzičasom premiestnený do nového väzenia. Podľa uverejnených správ ešte ani jeden väzeň neopustil toto väzenie živý. Dawit Isaak je už takmer 8 rokov väznený v zlých podmienkach týmto nehanebným režimom bez toho, aby vôbec vedel, prečo ho takýmto brutálnym spôsobom dali do väzenia a odlúčili od rodiny, priateľov a práce. Doposiaľ zlyhal každý pokus o jeho prepustenie z väzby. EÚ by mala v tejto veci aktívnejšie konať, pretože Isaak je aj občanom Únie. Ak sa nič nepodnikne a ani Švédsku ani EÚ sa nepodarí dosiahnuť, aby eritrejský prezident tento prípad aspoň vážne prediskutoval, hrozí nebezpečenstvo, že Isaak príde vo väzení o život.
<P>
Aké opatrenia plánuje švédske predsedníctvo zaviesť, aby sa o prípade Dawita Isaaka rokovalo na najvyššej úrovni v EÚ?
<P>
Mala by EÚ skutočne poskytovať pomoc Eritrei, aj keď táto krajina očividne porušuje základné ľudské práva?
<SPEAKER ID="281" NAME="Cecilia Malmström" LANGUAGE="SV">
Švédsko-eritrejský novinár Dawit Isaak bol v Eritrei zadržaný a uväznený pred ôsmimi rokmi. Je väznený bez súdneho procesu a bez obvinenia. Nemôže ho navštevovať rodina, zástupcovia švédskych úradov ani medzinárodných organizácií na ochranu ľudských práv.
<P>
Žiaľ, za posledné roky sme v Eritrei nezaznamenali žiadne náznaky zlepšenia situácie v oblasti ľudských práv. Za túto situáciu je plne zodpovedná eritrejská vláda. Neprestajné porušovanie povinností v oblasti ľudských práv v zmysle vnútroštátneho a medzinárodného práva v Eritrei vyvoláva v EÚ značné znepokojenie.
<P>
Znepokojuje nás najmä problematika politických väzňov a nedostatočná sloboda prejavu. EÚ opakovane žiadala o bezpodmienečné prepustenie všetkých politických väzňov v Eritrei, samozrejme, vrátane Dawita Isaaka. Predsedníctvo 18. septembra 2009 v mene Európskej únie vydalo veľmi jasné vyhlásenie, v ktorom sme zopakovali požiadavku bezpodmienečného prepustenia všetkých politických väzňov a uviedli, že Eritrea svojím konaním jednoznačne porušuje povinnosti zakotvené v Medzinárodnom dohovore OSN o občianskych a politických právach, ktorý krajina ratifikovala.
<P>
Žiaľ, prípad Dawita Isaaka nie je vyriešený, ale naďalej je najvyššou prioritou EÚ, švédskeho predsedníctva a švédskej vlády. Nepoľavíme v úsilí, kým nebude z humanitárnych dôvodov prepustený a nevráti sa k svojej rodine. Môžem vás ubezpečiť, že jeho prípad a situáciu jeho spoluväzňov budeme naďalej prednášať na najvyššej úrovni v Asmare.
<P>
Ľudské práva sú kľúčovým prvkom vo vzťahu medzi EÚ a Eritreou. Sme pripravení pomôcť eritrejskej vláde pri zlepšovaní situácie v oblasti ľudských práv. Pokiaľ ide o pomoc, táto vláda je viazaná ustanoveniami Dohody z Cotonou. Táto dohoda sa týka jednak ľudských práv a jednak politického dialógu zameraného na vyvíjanie tlaku na uskutočnenie zmien. Je to prebiehajúci proces, ktorý napreduje zúfalo pomaly. Veríme však, že tento nástroj môžeme použiť na dosiahnutie pokroku.
<SPEAKER ID="282" NAME="Olle Schmidt" AFFILIATION="ALDE">
(SV) Nie je potrebné uvádzať ďalšie podrobnosti o strašnom prípade Dawita Isaaka. Viem tiež, že pani Malmströmovej na tejto veci mimoriadne záleží.
<P>
Pokiaľ viem, Dawit Isaak je jediný občan EÚ uväznený za to, že využil svoje právo na slobodu prejavu. Nemala by sa teda EÚ spojiť a vydať osobitné spoločné vyhlásenie týkajúce sa Dawita Isaaka? Nebolo by potrebné predložiť otázku osobitného vyhlásenia Rade? Možno by tiež pani Malmströmová alebo niekto iný mohol ísť do Eritrei a pokúsiť sa stretnúť s Dawitom Isaakom, ako aj s prezidentom Isaiasom Afewerkim. Dúfam, že k tomu dôjde, pretože je podľa mňa úplne nenáležité, aby občan EÚ toľké roky zostával uväznený bez súdneho procesu, keď je očividne vážne chorý a hrozí mu, že možno vo väzení umrie.
<SPEAKER ID="283" NAME="Cecilia Malmström" LANGUAGE="SV">
Pánovi Schmidtovi by som chcela povedať, že aj ja naozaj pociťujem obrovské znepokojenie a frustráciu z toho, že táto situácia trvá už roky a nie je možné dostať sa k eritrejským predstaviteľom. Som si istá, že pán Schmidt i ďalší poslanci videli správy z Eritrey a počuli rozhovory s prezidentom krajiny. Rokovať s ním nie je jednoduché a zlé zaobchádzanie je v Eritrei veľmi rozšírené.
<P>
Naďalej pracujeme prostredníctvom všetkých kanálov, o ktorých vieme, ale do väzenia nemáme prístup. Nepodarilo sa nám ho navštíviť a nevieme, ako sa má. Samozrejme, nevylučujeme, že by sme tam išli, keby sme boli presvedčení, že by to v tejto veci mohlo priniesť pokrok. Zatiaľ však nedokážeme získať žiadny prísľub, že by sme ho mohli navštíviť, viesť o ňom rokovania alebo stretnúť sa s jeho rodinou, ktorá je v Eritrei. Je to mimoriadne frustrujúce. Vydali sme veľmi jasné vyhlásenie. Ako uviedol pán Schmidt, Dawit Isaak je, pokiaľ viem, jediný politický väzeň pochádzajúci z EÚ, ktorý je momentálne väznený. Rôznymi spôsobmi sa usilujeme zvýšiť nátlak vyvíjaný na eritrejské úrady, aby pochopili, že Dawit Isaak a jeho spoluväzni musia byť prepustení - ak nie z iného dôvodu, tak na základe dohovorov, ktoré ratifikovala samotná Eritrea. Viesť s touto krajinou normálny dialóg je však veľmi ťažké.
<SPEAKER ID="284" NAME="Predsedajúca">
K tejto otázke nie sú ďalšie doplňujúce otázky. Prejdeme teda na nasledujúcu otázku.
<P>

<P>
Vec: Stratégia EÚ zameraná na alkohol
<P>
Od prijatia stratégie EÚ zameranej na alkohol uplynuli už takmer tri roky. Mala sa vyhodnotiť do leta 2009. Nanešťastie sa však zdá, že sa jej vyhodnotenie odložilo. Politika zameraná na alkohol mala pre Švédsko vždy zásadný význam a je prioritou Švédska v oblasti spolupráce s EÚ.
<P>
Bude sa preto švédske predsedníctvo usilovať o to, aby došlo k vyhodnoteniu tejto stratégie bez zbytočného odkladu? Ak áno, kedy to urobí?
<SPEAKER ID="286" NAME="Cecilia Malmström" LANGUAGE="SV">
Ďakujem, vážená pani Hedhová. Na úvod by som pani Hedhovej rada pripomenula, že švédske predsedníctvo zaradilo alkohol a zdravie na popredné miesta svojho programu ako dôležité hľadisko uplatňovania stratégie EÚ zameranej na podporu členských štátov pri obmedzovaní škôd spôsobených alkoholom.
<P>
Na základe toho sa už uskutočnili tri významné podujatia. Prvým bolo neformálne stretnutie ministrov zdravotníctva v júli v Jönköpingu, ktoré sa venovalo najmä predaju a uvádzaniu alkoholických nápojov na trh a ich vplyvu na spotrebu alkoholu u mladých ľudí. Druhým podujatím bola odborná konferencia o alkohole a zdraví, ktorá sa uskutočnila 21. - 22. septembra v Štokholme. Jej cieľom bola podpora dlhodobo udržateľnej komplexnej stratégie v rámci EÚ v oblasti alkoholu. Zúčastnilo sa na nej viac než 450 osôb v zásade zo všetkých členských štátov. Účastníci vyjadrili veľmi silnú podporu švédskym prioritám v oblasti alkoholu a zdravia.
<P>
Tretím podujatím bolo celosvetové stretnutie odborníkov na tému alkohol, zdravie a sociálny rozvoj, ktoré sa konalo 23. septembra. Zorganizovalo ho švédske predsedníctvo v spolupráci s agentúrou Sida (Švédska agentúra pre medzinárodnú rozvojovú spoluprácu) a nórskym ministerstvom zdravotníctva a opatrovateľských služieb a s finančnou podporou Svetovej zdravotníckej organizácie. Cieľom bolo prispieť k celosvetovej stratégii počas zasadnutia Svetového zdravotníckeho zhromaždenia v máji budúceho roka. Na tomto stretnutí boli predstavené nové poznatky týkajúce sa spojitosti medzi škodlivou spotrebou alkoholu, sociálnym rozvojom a rozširovaním nákazlivých ochorení, ako sú HIV/AIDS a tuberkulóza - dôležitej spojitosti, ktorú stojí za to uvedomiť si.
<P>
Pokiaľ teda ide o otázku, či sa bude švédske predsedníctvo usilovať o to, aby došlo k vyhodnoteniu stratégie bez zbytočného odkladu, odpoveď je "áno". Prijatie stratégie v rámci EÚ v roku 2006 bolo významným krokom. Jej prijatím Komisia uznala alkohol za jeden z kľúčových faktorov ovplyvňujúcich zdravie v rámci EÚ a tiež skutočnosť, že Únia je zodpovedná za riešenie nebezpečnej a škodlivej spotreby alkoholu. Ešte viac to posilnila podpora záverov dosiahnutých v novembri 2006 zo strany všetkých ministrov zdravotníctva EÚ.
<P>
Od 1. januára 2007 Komisia sleduje trendy v spotrebe alkoholu a škôd spôsobených alkoholom, ako aj zmeny politiky v rámci EÚ. Hoci v mnohých oblastiach sme zaznamenali pokrok, mali sme doposiaľ príliš málo času na vyhodnotenie celého rozsahu vplyvu politiky zameranej na alkohol a návykov pri jeho pití na zdravie. Prvá správa Komisie predložená na odbornej konferencii pred niekoľkými týždňami bola správou o stave stratégie EÚ zameranej na alkohol. Je to priebežná správa predchádzajúca záverečnej správe, ktorá má byť predložená v roku 2012.
<P>
Predsedníctvo si, samozrejme, preštuduje túto správu o stave a vezme na zreteľ výsledky odbornej konferencie o alkohole a zdraví. Budeme monitorovať pokrok. Financovali sme aj množstvo nových štúdií s cieľom zabezpečiť problematike alkoholu popredné miesto medzi prioritami EÚ. Jedna zo štúdií, ktoré financujeme, bude skúmať účinky uvádzania alkoholu na trh na mladých ľudí. Iná bude zameraná na vplyv alkoholu na starších ľudí v 10 rôznych členských štátoch EÚ a ďalšia preskúma účinok cezhraničného obchodu na vnútroštátnu politiku v oblasti alkoholu.
<P>
V návrhu našich záverov v oblasti alkoholu a zdravia, o ktorých v súčasnosti diskutuje pracovná skupina Rady, sa uvádza, že je potrebné naliehavo požiadať Komisiu, aby začala analyzovať a venovať sa prioritám ďalšej fázy práce v oblasti alkoholu a zdravia. Chceme tým zdôrazniť, že je potrebné zamerať sa na obdobie po roku 2012, keď sa uzavrie hodnotenie a aktuálna stratégia zameraná na alkohol. Na základe tejto rozpravy chce predsedníctvo v decembri 2009 prijať závery Rady na podporu stratégie zameranej na alkohol.
<SPEAKER ID="287" NAME="Anna Hedh" AFFILIATION="S&amp;D">
(SV) Vážená pani Malmströmová, viem, že predsedníctvo zorganizovalo viacero konštruktívnych konferencií a venovalo tejto problematike veľa času.
<P>
Moja otázka sa týkala stratégie zameranej na alkohol najmä z toho dôvodu, že tú istú otázku som už raz položila približne pred šiestimi mesiacmi. Vtedy som dostala odpoveď, že stratégia zameraná na alkohol bude vyhodnotená do leta. Preto som položila túto otázku, keďže problematika sa v programe neobjavila.
<P>
Odkedy švédske predsedníctvo v roku 2001 navrhlo stratégiu EÚ zameranú na alkohol, udialo sa veľa vecí. Stratégia zameraná na alkohol bola prijatá v roku 2006 a odvtedy sa veľa udialo. Niektoré členské štáty zaviedli vekové obmedzenia, iné zvýšili daň z alkoholu a ďalšie napríklad znížili hranicu obsahu alkoholu v krvi. Veľmi ma to teší. Bola by som rada, keby švédske predsedníctvo išlo možno trochu ďalej, čo sa týka reklamy. Teší ma však, že bola vypracovaná štúdia o reklame, alkohole a mladých ľuďoch.
<SPEAKER ID="288" NAME="Cecilia Malmström" LANGUAGE="SV">
Ďakujem vám za podporu v tejto oblasti. Naozaj sme sa pokúšali zdôrazňovať túto problematiku, ktorou je samozrejme rámec, v rámci ktorého sa EÚ odvažuje konať: organizovanie konferencií, vypracovávanie štúdií, stanovovanie časových harmonogramov na zabezpečenie neustáleho napredovania všetkých záležitostí, ako aj zabezpečovanie angažovanosti budúcich predsedníctiev. Teší ma, že sa nám podarilo vyjasniť nedorozumenie, ku ktorému očividne došlo. Zámer bol taký, že bude vypracovaná priebežná správa, ktorá je samozrejme rovnako dôležitá a ktorú budeme študovať a analyzovať, ale záverečné vyhodnotenie sa uskutoční až v roku 2012. Dovtedy máme pred sebou nesmierne množstvo práce a môžem tiež potvrdiť, že mnohé členské štáty už veľa urobili, keď všetkých svojich obyvateľov upozornili na vplyv spotreby alkoholu na zdravie.
<SPEAKER ID="289" NAME="Justas Vincas Paleckis" AFFILIATION="S&amp;D">
(LT) Vážená pani ministerka, počet smrteľných dopravných nehôd na úrovni EÚ klesá, no ambiciózne ciele v budúcom roku nedosiahneme. Hlavnou príčinou je alkohol. Niektoré krajiny majú veľmi vysoký počet samovrážd, za ktoré je tiež potrebné viniť alkohol.
<P>
Nemyslíte si, že by sme na úrovni EÚ mali nasledovať škandinávsky príklad a posilniť už teraz prísne opatrenia týkajúce sa spotreby alkoholu? Najmä v prípade mladých ľudí by bolo potrebné spotrebu obmedziť. Má to Švédsko v úmysle iniciovať?
<SPEAKER ID="290" NAME="Catherine Stihler" AFFILIATION="S&amp;D">
Rada by som pani ministerku upozornila na to, že v Škótsku - volebnom obvode, ktorý zastupujem - momentálne prebieha diskusia o minimálnych cenách alkoholických výrobkov. Chcela by som využiť túto príležitosť a opýtať sa pani ministerky, či sa v Rade diskutuje o zavedení minimálnych cien alkoholických výrobkov. V Škótsku prebiehajú rozsiahle diskusie a ja by som sa rada dozvedela, aký má na to pohľad Rada a či o tejto téme vôbec diskutuje.
<SPEAKER ID="291" NAME="Cecilia Malmström">
úradujúca predsedníčka Rady. - Jednou z piatich prioritných tém stratégie ES zameranej na alkohol je práve zníženie počtu zranení a úmrtí zapríčinených dopravnými nehodami spôsobenými alkoholom. Ako už pán poslanec uviedol, je to veľmi závažný problém, ktorý spôsobuje nesmierne utrpenie a sú s ním spojené aj hospodárske náklady.
<P>
Komisia odporučila zavedenie nižšej hornej hranice pre neskúsených vodičov a vodičov z povolania. Krajiny, v ktorých už obmedzenia platia, by ich zároveň nemali znižovať. Existuje takéto odporúčanie a s členskými štátmi spolupracujeme.
<P>
Mnohé štáty už tieto odporúčania uplatňujú. Prebiehajú početné aktivity na zvýšenie informovanosti, v rámci ktorých sa o tejto téme diskutuje.
<P>
Neviem o žiadnych rokovaniach o cenách, ktoré by momentálne prebiehali. Možno však nejaké sú. Overím to u svojej kolegyne pani ministerky zdravotníctva, ktorá je za túto oblasť zodpovedná, ale nemyslím si, že by sa práve o tejto problematike diskutovalo.
<P>
Momentálne sledujeme mnohé ďalšie témy súvisiace s alkoholom, ale práve túto zatiaľ asi nie, pretože, samozrejme, nepatrí do právomoci EÚ.
<P>
Vec: Environmentálny aspekt plynovodov
<P>
V Európskej únii sa venuje značná pozornosť environmentálnym aspektom nových plynovodov, ktoré sú v súčasnosti vo výstavbe a ktoré majú zabezpečiť prívod plynu pre EÚ (Nabucco, Nord Stream a South Stream). Plynovod Nord Stream, ktorý sa tiahne po dne Baltského mora, je jedinečný projekt z hľadiska svojho rozsahu, ako aj potenciálneho dosahu na životné prostredie v pobaltskom regióne.
<P>
Aké riziká pre životné prostredie predstavuje podľa švédskeho predsedníctva výstavba plynovodov a aké opatrenia plánuje prijať na ich odstránenie?
<SPEAKER ID="293" NAME="Cecilia Malmström" LANGUAGE="SV">
Plynovod Nord Stream je jedinečný projekt v oblasti Baltského mora z hľadiska rozsahu a možných následkov. Rada si je vedomá pochybností, ktoré existujú v súvislosti s environmentálnymi aspektmi projektu plynovodu Nord Stream, a pozorne zobrala na vedomie uznesenie Európskeho parlamentu o environmentálnom dosahu plánovaného plynovodu v Baltskom mori spájajúceho Rusko s Nemeckom, ktoré bolo prijaté v júli minulého roka.
<P>
Všetky členské štáty EÚ a Európske spoločenstvo sú zmluvnými stranami Dohovoru Organizácie Spojených národov z Espoo z roku 1991. Ide o dohovor o hodnotení vplyvov na životné prostredie presahujúcich hranice. Tento dohovor obsahuje množstvo dôležitých povinností, ktoré sú pre zmluvné strany záväzné. Osobitným cieľom je zabezpečiť, aby sa uskutočňovalo hodnotenie vplyvov na životné prostredie, ktorého súčasťou sú aj konzultácie s ďalšími stranami, ktorých sa daný projekt dotýka.
<P>
Vplyv projektu Nord Stream na citlivé životné prostredie Baltského mora je nanajvýš dôležitý a je potrebné pozorne ho preskúmať. Mohol by ovplyvniť oblasti programu Natura 2000, ako aj oblasti, v ktorých sa nachádzajú bane a skládky chemickej munície. Rozšírenie usadenín by sa mohlo dotknúť morskej flóry a fauny a ovplyvniť aj rybné hospodárstvo. Skutočnosť, že plynovod sa nachádza v blízkosti významných lodných ciest, môže taktiež predstavovať ohrozenie životného prostredia a bezpečnosti.
<P>
Všetky štáty v okolí Baltského mora už viac než tri roky spolupracujú na základe Dohovoru z Espoo s cieľom stanoviť súvislosť týchto povinností so spôsobom uskutočnenia tohto projektu.
<P>
Rada by však napriek tomu chcela zdôrazniť, že plynovod Nord Stream je súkromný projekt. Strany zodpovedné za projekt preto musia poskytnúť informácie, ktorými preukážu, že projekt je v súlade s platnými právnymi predpismi. Kontrolovať to budú dotknuté členské štáty.
<P>
Rada sa preto nemôže k projektu plynovodu Nord Stream vyjadriť takým spôsobom, ktorý by sa mohol považovať za zasahovanie do vnútroštátnych zákonných postupov.
<SPEAKER ID="294" NAME="Justas Vincas Paleckis" AFFILIATION="S&amp;D">
(LT) Vážená pani ministerka, ďakujem vám za skutočne podrobnú odpoveď. Táto problematika sa očividne veľmi dotýka Švédska, a to tým viac, že krajina leží na brehu Baltského mora. Chcel by som zdôrazniť len jednu vec: pozornosti venovanej takýmto otázkam nie je nikdy dosť. Rád by som tiež od vás počul, že to tak pravdepodobne bude a že Švédsko bude počas svojho predsedníctva túto oblasť neustále pozorne sledovať a prijme náležité opatrenia.
<SPEAKER ID="295" NAME="Cecilia Malmström" LANGUAGE="SV">
Vážení páni poslanci, môžem vám zaručiť, že Švédsko to robí. Sme veľmi obozretní, pokiaľ ide o citlivé životné prostredie Baltského mora, ktoré je, samozrejme, ohrozené všetkými potenciálnymi projektmi. Z tohto dôvodu sme stanovili veľmi prísne environmentálne požiadavky práve pre tento projekt, ktorý v súčasnosti skúmajú a kontrolujú viaceré kompetentné orgány. Projekt neovplyvňuje územie Švédska, ale jeho hospodársku zónu, a preto veľmi starostlivo zdôrazňujeme, že stanoviská, ktoré prijmeme, budú založené na medzinárodných dohovoroch, napríklad na Dohovore z Espoo. Nemôžeme vynášať žiadne politické ani ekonomické súdy. Na toto sa môže Švédsko pozrieť a naozaj to aj robíme.
<P>
Vec: Odstránenie prekážok voľného pohybu pracovnej sily medzi členskými štátmi
<P>
Švédske predsedníctvo Rady uznáva, že v súvislosti so súčasnou hospodárskou krízou je najdôležitejšie, aby členské štáty boli schopné spoločne čeliť výzvam, nájsť riešenia na prekonanie hospodárskej a finančnej krízy a najmä znížiť nezamestnanosť a jej negatívne sociálne dôsledky. Súčasné prekážky v oblasti voľného pohybu pracovníkov z členských štátov, ktoré vstúpili do Únie po 1. máji 2004, predstavujú obmedzenie práv občanov týchto krajín a môžu mať za následok nelegálnu prácu a sociálny damping. Odstránenie týchto prekážok slúži v rovnakej miere na ochranu migrujúcich, ako aj domácich pracovníkov. Mohla by Rada so zreteľom na záväzok švédskeho predsedníctva uskutočňovať aktívnu politiku na pracovnom trhu EÚ a zlepšiť prispôsobivosť a mobilitu uviesť, aké konkrétne opatrenia má v úmysle prijať s cieľom odstrániť prekážky voľného pohybu pracovníkov z členských štátov, ktoré vstúpili do EÚ po 1. máji 2004?
<SPEAKER ID="297" NAME="Cecilia Malmström" LANGUAGE="SV">
Rada by chcela zdôrazniť, že voľný pohyb osôb patrí medzi základné práva zaručené právnymi predpismi Spoločenstva. Zahŕňa aj právo európskych občanov žiť a pracovať v inom členskom štáte.
<P>
Na svojom zasadnutí 9. marca 2009 Rada vydala výzvu pre tie členské štáty, ktoré ešte uplatňovali prechodné pravidlá obmedzujúce voľný pohyb. Rada v tom čase na základe dostupných informácií uviedla, že tieto členské štáty by mali zvážiť, či budú obmedzenia naďalej uplatňovať. Vyzvala tiež členské štáty, aby v tretej fáze zrušili obmedzenia, ak sa nezistí závažné narušenie rovnováhy trhu práce alebo nebezpečenstvo takéhoto narušenia v dotknutých členských štátoch.
<P>
Rada tiež členským štátom zdôraznila, že občania členských štátov musia mať prednosť pred pracovnou silou z krajín mimo Únie a že počas prechodných období bude zachovaná ochrana občanov nových členských štátov, ktorí už žijú a pracujú v danom členskom štáte. V súlade s praxou pri predchádzajúcich vlnách rozširovania boli zohľadnené aj práva rodinných príslušníkov.
<P>
Rada zdôraznila silné prvky odlišovania a pružnosti v pravidlách voľného pohybu pracovníkov. Členské štáty vyhlásili, že sa budú v súlade s vnútroštátnymi právnymi predpismi usilovať poskytnúť lepší prístup na trh práce občanom z dotknutých nových členských štátov s prihliadnutím na urýchlenie približovania ich právnych predpisov legislatíve Spoločenstva.
<P>
V novembri 2008 Komisia predložila oznámenie o vplyve voľného pohybu pracovníkov v súvislosti s rozširovaním EÚ. Komisia zdôrazňuje, že pracovníci z Bulharska, Rumunska a členských štátov EÚ-10 pomohli uspokojiť vyšší dopyt po pracovnej sile v prijímajúcich krajinách, čím významne prispeli k stabilnému hospodárskemu rastu. Z dôkazov, ktoré sú k dispozícii, vyplýva, že mobilita v rámci EÚ po jej rozšírení neviedla - a pravdepodobne ani nebude viesť - k vážnemu narušeniu rovnováhy pracovného trhu.
<P>
Komisia tiež poznamenáva, že objem a smerovanie tokov mobility v rámci EÚ závisia viac od všeobecného dopytu po pracovnej sile a jej ponuky než od pravidiel obmedzujúcich prístup na trh práce. Na záver Komisia uvádza, že obmedzenia, ktoré členské štáty uplatňujú, môžu spôsobiť oneskorené prispôsobenie trhu práce a dokonca zvýšiť výskyt nelegálnej práce.
<P>
Voľný pohyb pracovnej sily je pre Európsku úniu dôležitou prioritou. Pohyb pracovnej sily prispieva k vytváraniu väčšieho počtu pracovných miest, vďaka čomu sa hospodárstvo môže prispôsobovať aj počas hospodárskej krízy. Pohyb pracovníkov pomáha znižovať aj spoločenskú marginalizáciu a chudobu.
<P>
Pokiaľ ide o prechodné obdobie pre voľný pohyb, na ktoré sa pýtala pani poslankyňa, členské štáty majú právo zachovať obmedzenia až do konca tretej fázy prechodného obdobia. Rada však je presvedčená, že hospodárska kríza, ktorú Európa momentálne zažíva, by sa nemala používať ako dôvod pokračovania v uplatňovaní prechodných pravidiel. Aj počas období nízkeho dopytu môže byť pre zamestnávateľov ťažké zaplniť voľné pracovné miesta záujemcami z vlastnej krajiny.
<P>
Rada pravidelne preskúmava otázku prechodných opatrení. Naposledy ich Rada preskúmala na svojom zasadnutí v júni 2009, keď vzala na vedomie informácie o vplyve voľného pohybu pracovníkov v súvislosti s rozširovaním EÚ predložené Komisiou. Komisia informovala Radu, že tri členské štáty EÚ-15 ju pred 1. májom 2009 oboznámili so závažnými narušeniami rovnováhy na trhu práce alebo s nebezpečenstvom takéhoto narušenia. Nemecko a Rakúsko naďalej uplatňovali obmedzenia prístupu na trh práce tým, že zachovali požiadavku na pracovné povolenie. Spojené kráľovstvo zas uplatňuje systém registrácie ex post, ktorý pracovníkom umožňuje začať pracovať, ale do 30 dní sa musia zaregistrovať.
<P>
V informáciách poskytnutých Rade Komisia tiež uviedla, že zabezpečí dodržiavanie ustanovení zmluvy o pristúpení a vyhradzuje si právo požadovať vysvetlenie od tých členských štátov, ktoré i naďalej uplatňujú obmedzenia.
<SPEAKER ID="298" NAME="Silvia-Adriana Ţicău" AFFILIATION="S&amp;D">
(RO) Rada by som sa opýtala, či máte v rámci programu švédskeho predsedníctva v časovom harmonograme opatrenia, pomocou ktorých sa budete usilovať presvedčiť členské štáty, ktoré zachovávajú prekážky voľného pohybu pracovnej sily, aby ich odstránili. Moja druhá otázka znie, či máte v úmysle zahrnúť návrh na odstránenie prekážok voľného pohybu pracovnej sily do záverov švédskeho predsedníctva.
<SPEAKER ID="299" NAME="Cecilia Malmström" LANGUAGE="SV">
Rada by som pani poslankyni poďakovala. Všetci členovia momentálnej trojky - francúzske, české a švédske predsedníctvo - vo svojich záveroch potvrdili, že rozšírenie prinieslo EÚ veľké výhody, viedlo k hospodárskemu rastu a nič nenasvedčuje tomu, že by došlo k vážnemu narušeniu hospodárskej rovnováhy.
<P>
Spolu s Komisiou máme k dispozícii mechanizmy na pravidelné preskúmanie prechodných pravidiel. V rámci tohto preskúmania, samozrejme, môžeme požiadať členské štáty o prijatie opatrení potrebných na odstránenie diskriminačných právnych predpisov a zabezpečenie využitia kvalifikovanej pracovnej sily v rámci celej EÚ. Čisto právnym hľadiskám sa však venujeme spolu s Komisiou. Ako som už uviedla, takéto preskúmanie sme uskutočnili začiatkom tohto roka.
<SPEAKER ID="300" NAME="Franz Obermayr" AFFILIATION="NI">
(DE) Vážená pani predsedníčka, pani poslankyňa, ktorá položila otázku, sa, prirodzene, vo svojich pripomienkach sústredila na situáciu v tých členských štátoch, z ktorých istá časť obyvateľstva odchádza hľadať prácu inam. Je to pochopiteľné.
<P>
Rakúsko je však naopak, podobne ako Nemecko, krajinou s vysokým prisťahovalectvom a mohlo by získať predĺženie prechodného obdobia, po uplynutí ktorého úplne otvorí svoj trh práce. Dôvody sú jasné. Vzhľadom na súčasné problémy pracovného trhu by negatívne vplyvy presídľovania a distribúcie vyplývajúce predovšetkým z veľkých rozdielov v príjmoch a zvýšené prisťahovalectvo mohli viesť k výraznému preťaženiu trhu práce, čo povedie k sociálnemu napätiu, ktorému chce každý zabrániť.
<P>
Moja otázka preto znie: budú uznané tieto problémy Rakúska a Nemecka a naplánované primerané riešenia?
<SPEAKER ID="301" NAME="Cecilia Malmström" LANGUAGE="SV">
Všetky členské štáty EÚ sú, samozrejme, negatívne ovplyvnené hospodársku krízou a nezamestnanosťou. Čísla sa navzájom trocha líšia, ale každý z nich bol výrazne zasiahnutý. Krajina má právo na zavedenie prechodných pravidiel, čo napríklad Rakúsko urobilo, a existuje možnosť požiadať o predĺženie platnosti týchto pravidiel v súlade s osobitnými postupmi, ak krajina Komisii tento krok odôvodní. Nemám dostatočné informácie o konkrétnej situácii v Rakúsku. Neviem, či sú tieto problémy vážnejšie než v iných krajinách. Ako som už uviedla, všetky členské štáty majú obrovské problémy v súvislosti s trhom práce.
<P>
Komisia vo svojej správe uvádza, že nič nenasvedčuje tomu, že by voľný pohyb viedol k vážnemu narušeniu rovnováhy v niektorom z členských štátov. V našej krajine, Švédsku, kde je miera nezamestnanosti tiež veľmi vysoká, sme nezaznamenali vôbec žiadnu súvislosť medzi voľným pohybom a nezamestnanosťou. Osoby, ktoré prišli z iných členských štátov EÚ, sme privítali a trh práce ich absorboval.
<P>
Vec: Obťažovanie leteckých dopravných prostriedkov Agentúry pre kontrolu vonkajších hraníc Európskej únie (Frontex) Tureckom
<P>
Od mája 2009 bolo zaznamenaných šesť incidentov zapríčinených obťažovaním leteckých dopravných prostriedkov Agentúry pre kontrolu vonkajších hraníc Európskej únie (Frontex) tureckými lietadlami alebo prostredníctvom rádiovej komunikácie. Posledný prípad bol zaznamenaný 8. septembra 2009, keď vrtuľník agentúry Frontex riadený dvoma lotyšskými pilotmi uskutočnil let medzi ostrovmi Kos a Samos. V čase, keď sa vrtuľník nachádzal nad ostrovom Farmakonisi, bol prostredníctvom rádiového spojenia obťažovaný tureckým radarom z mesta Datça, ktorý ho vyzval, aby sa vzdialil z oblasti a oznámil svoj letový plán.
<P>
Bola Rada informovaná o tomto incidente? Ako to hodnotí? Aké opatrenia má v úmysle prijať voči Turecku?
<SPEAKER ID="303" NAME="Cecilia Malmström" LANGUAGE="SV">
Áno, Rada vie o incidentoch, o ktorých sa zmienil pán poslanec. Predsedníctvo by chcela uviesť, že Turecko ako kandidátska krajina musí prijať hodnoty a ciele Európskej únie v súlade so zmluvami. Jasný záväzok dodržiavať dobré susedské vzťahy a riešiť spory pokojnou cestou je mimoriadne dôležitou požiadavkou spojenou s vstupom do EÚ. V súlade s rámcom rokovaní a príslušnými závermi Rady EÚ naliehavo požiadala Turecko, aby sa vyhlo akýmkoľvek hrozbám, zdrojom konfliktov a opatreniam, ktoré by mohli poškodiť dobré vzťahy a možnosť riešenia sporov pokojnou cestou.
<P>
Chcela by som pána poslanca ubezpečiť, že EÚ sa systematicky venuje otázke dobrých susedských vzťahov. Naposledy to bolo na zasadnutí asociačnej rady 19. mája a na stretnutí európskej trojky s politickými predstaviteľmi Turecka v Štokholme v júli tohto roka.
<P>
Pokiaľ ide o konkrétny problém lietadla prevádzkovaného agentúrou Frontex, rada by som uviedla, že Frontex koordinuje viacero spoločných operácií a pilotných projektov. Je to významný príspevok k ochrane námorných, pozemných a vzdušných vonkajších hraníc Únie.
<P>
Jednou z operácií je operácia Poseidon 2009, pre ktorú je Grécko hostiteľskou krajinou. Je zameraná na predchádzanie nedovoleným prechodom cez hranice zo strany osôb, ktoré prichádzajú z Turecka a krajín severnej Afriky alebo nimi prechádzajú a usilujú sa dostať na grécke pobrežie. Pán poslanec o tom, samozrejme, vie. Súčasťou operácie Poseidon je aj umiestňovanie technických zariadení v európskom vzdušnom priestore pozdĺž hraníc gréckych ostrovov. Turecko je, samozrejme, o operácii informované.
<P>
Čo sa týka spolupráce medzi agentúrou Frontex a príslušnými tureckými orgánmi v rámci operácií, momentálne prebiehajú rokovania o pracovných metódach. Je to veľmi pozitívne. Dohoda by sa týkala výmeny informácií a možnosti tureckých orgánov zúčastniť sa na spoločných operáciách agentúry Frontex. Takáto spolupráca by sa mohla stať významnou súčasťou práce zameranej na predchádzanie nezákonnému prisťahovalectvu a mohla by prispieť k zlepšeniu susedských vzťahov.
<SPEAKER ID="304" NAME="Nikolaos Chountis" AFFILIATION="GUE/NGL">
(EL) Vážená pani predsedajúca, pani ministerka, ešte raz by som chcel zopakovať, ako si cením vaše úprimné úsilie odpovedať na naše otázky. Rád by som však poznamenal, že z toho, čo ste povedali, je jasné, že o incidente viete. Spolupracujeme s Tureckom, ale nedali ste mi jasnú odpoveď. Preto by som sa na túto vec chcel sústrediť a zopakovať svoju otázku, ktorá znie, či naozaj počas misie agentúry Frontex došlo k narušeniu tureckého vzdušného priestoru, ako tvrdí táto krajina.
<P>
Hovorím to z toho dôvodu, že v rámci tohto postupu prešetrujeme, či Turecko nespochybňuje zvrchované grécke práva. Chcel by som vám tiež pripomenúť, že pán Fernandez, zástupca výkonného riaditeľa agentúry Frontex, počas svojej nedávnej návštevy Grécka uviedol, že k takémuto narušeniu nedošlo, pričom poukázal na správy pilotov v tejto veci. Vráťme sa teda k mojej otázke: dopustila alebo nedopustila sa misia agentúry Frontex narušenia, ako tvrdí Turecko, a čo v tomto smere robíte?
<SPEAKER ID="305" NAME="Cecilia Malmström" LANGUAGE="SV">
Pre švédske predsedníctvo je veľmi ťažké presne určiť, kedy dochádza a kedy nedochádza k narušeniu. Viackrát sme boli informovaní o znepokojení, ktoré pociťujú mnohí grécki kolegovia. Diskutovali sme o tejto veci, zvolali sme a uskutočnili rokovania s tureckými úradmi a partnermi, ktorých sme požiadali o spoluprácu pri zlepšovaní susedských vzťahov. Pre predsedníctvo je veľmi ťažké presne určiť, či dochádza alebo nedochádza k narušeniu. Vyplýva to, samozrejme, z medzinárodných dohovorov a je to dvojstranná záležitosť medzi dvoma členskými štátmi.
<SPEAKER ID="306" NAME="Predsedajúca">
Vážená pani Morvaiová, naznačili ste, že opäť žiadate o slovo. Ak ide o doplňujúcu otázku k tejto téme, máte na vyjadrenie 30 sekúnd.
<SPEAKER ID="307" NAME="Krisztina Morvai" AFFILIATION="NI">
Vážená pani predsedajúca, asi mi čítate myšlienky, lebo som nenaznačila, že žiadam o slovo, ale chcela som sa ospravedlniť za to, že som si prisvojila 20 sekúnd navyše z tejto mimoriadne živej a rozsiahlej demokratickej rozpravy na položenie natoľko nepodstatnej otázky, akou sú brutálne hromadné policajné zásahy a politickí väzni v členskom štáte. Ospravedlňujem sa.
<SPEAKER ID="308" NAME="Predsedajúca">
Ak máte otázku, musíte ju predložiť klasickým spôsobom v písomnej podobe a potom, ak bude vhodná, možno dostanete odpoveď. Mnohí poslanci chcú, aby ich otázky boli zodpovedané dnes, a z úcty k nim by sme to chceli urobiť náležitým spôsobom.
<P>
(Otázka č. 8 prepadla v dôsledku neprítomnosti jej autora.)
<P>

<P>
Vec: Revízia nariadenia (ES) č. 1/2005
<P>
Môže Rada uviesť názory predsedníctva v súvislosti s revíziou nariadenia (ES) č. 1/2005 o ochrane zvierat počas prepravy? Uvedomuje si predsedníctvo všetky aspekty možného dosahu tejto revízie?
<SPEAKER ID="310" NAME="Cecilia Malmström" LANGUAGE="SV">
Ďakujem vám za otázku. Rada prirodzenie súhlasí s obavami pani poslankyne o životné podmienky zvierat. Predsedníctvo odpovedalo na podobnú otázku pani Harkinovej v septembri, keď uviedlo, že jedným z cieľov švédskeho predsedníctva je povzbudzovať diskusiu o životných podmienkach zvierat, ako je uvedené v zozname priorít nášho predsedníctva.
<P>
Na svojom zasadnutí 7. septembra tohto roka dostala Rada od Komisie informáciu, že návrh revízie nariadenia (ES) č. 1/2005 o ochrane zvierat počas prepravy bude predložený čo najrýchlejšie. Na tom istom zasadnutí delegácie predložili Rade aj svoje stanoviská, čo sa týka potreby nových nástrojov na zlepšenie kontroly a inšpekcie medzinárodnej prepravy živých zvierat, napríklad satelitných navigačných systémov. Vhodný satelitný navigačný systém by mohol uľahčiť dohľad zo strany orgánov členských štátov. Dnes je totiž pomocou dostupných nástrojov veľmi ťažké dokázať nedodržiavanie predpisov.
<P>
Nariadenie (ES) č. 1/2005 je silnejším právnym predpisom o ochrane zvierat počas komerčnej prepravy, pretože preveruje zainteresované strany, prideľuje im zodpovednosť v istých oblastiach a zavádza prísnejšie opatrenia v podobe povolení a inšpekcií, ako aj prísnejšie pravidlá prepravy.
<P>
Niektoré aspekty prepravy zvierat ustanovenia nepokrývajú, najmä maximálny počet ciest a priestorové požiadavky pre zvieratá. V súlade s článkom 32 nariadenia musia byť tieto aspekty ošetrené v správe, ktorá bude predložená do štyroch rokov a môže k nej byť pripojený nový návrh.
<P>
Predsedníctvo môže potvrdiť, že máme v úmysle začať skúmať návrh Komisie na revíziu nariadenia, len čo ho Komisia predloží. Ešte sa to nestalo, ale len čo návrh budeme mať, začneme ho skúmať. Rovnako ako pani poslankyňa, aj my totiž máme záujem na revízii tohto nariadenia.
<SPEAKER ID="311" NAME="Mairead McGuinness" AFFILIATION="PPE">
Ďakujem vám za podrobnú odpoveď.
<P>
Súhlasím s obavami o životné podmienky zvierat, ale chcela by som realistické nariadenie, ktoré umožňuje aj obchodovanie so zvieratami, ak je zákonné a riadne kontrolované. Podľa môjho názoru nepotrebujeme ďalšie nariadenie. Je potrebné absolútne dôsledne uplatňovať existujúce nariadenia. Myslím, že vaše poznámky o navigácii atď. sú v tejto rozprave užitočné. Nech vládne veda.
<P>
Požiadala by som vás možno, aby ste sa sústredili na prepravu koní. Je to osobitný problém a v tejto oblasti sa nariadenia nevykonávajú. Možno by ste sa k tomu mohli vyjadriť.
<SPEAKER ID="312" NAME="Cecilia Malmström">
úradujúca predsedníčka Rady. - Nie som odborníčka na oblasť prepravy koní, no váš návrh som si vypočula a zaznamenala.
<P>
Súhlasím s tým, že problém často spočíva v nedostatočnom vykonávaní a nie vždy je nevyhnutne potrebné prijať nové nariadenie. Keď Komisia predloží svoj návrh, pozrieme sa naň, zhodnotíme ho a uvidíme, či je potrebné zaviesť dodatočné opatrenia alebo stačí len posilniť vykonávanie, ako navrhujete. Vrátime sa k tomu teda hneď, ako budeme mať návrh Komisie.
<SPEAKER ID="313" NAME="Seán Kelly" AFFILIATION="PPE">
Mám otázku v súvislosti s otázkou pani kolegyne McGuinnessovej. Írsko je ako ostrovný štát veľmi závislé od námornej prepravy zvierat a obmedzenia, ktoré sa uplatňujú alebo sa ich uplatňovanie navrhuje, považujú mnohí ľudia v odvetví za obmedzovanie nákladov. Vezmete to teda pri revízii do úvahy? V opačnom prípade, ak nebude živá preprava, podniky vytvoria krásny kartel, ktorý zníži ceny ešte viac a vyženie z poľnohospodárstva ešte viac ľudí.
<SPEAKER ID="314" NAME="Cecilia Malmström">
úradujúca predsedníčka Rady. - Chápem problémy týkajúce sa situácie Írska, pretože je to ostrov závislý od prepravy.
<P>
Myslím, že pri všetkých právnych predpisoch je dôležitá najmä mimoriadna obozretnosť. Vieme, že zo strany občanov existuje tlak súvisiaci so životnými podmienkami zvierat, ale musíme sa im, samozrejme, venovať náležitým spôsobom a zhodnotiť, čo už bolo urobené. Sú ustanovenia dostatočné? Sú potrebné? Sú tu nejaké ďalšie potreby? Je potrebné vykonanie? Toto všetko musíme vziať do úvahy, skôr než prejdeme na ďalšie nariadenie.
<P>
Som si istá, že počas rokovaní, ktoré budeme mať s členskými štátmi, bude mať každý z nich príležitosť predstaviť svoju konkrétnu situáciu ako vstup do diskusie.
<P>

<P>
Vec: Portfólio Komisie v oblasti športu
<P>
Zaradenie športu do kompetencií EÚ by v rámci Lisabonskej zmluvy bolo vítané z dôvodu rastúcej miery detskej obezity v štátoch EÚ-27 a tiež dôležitosti zabezpečenia dlhodobého zdravia starnúcej populácie EÚ. Podporila by Rada iniciatívu s cieľom začleniť šport priamo do portfólia jedného z nových komisárov, aby to bolo v súlade s posilnením dôležitosti športu v tejto zmluve?
<SPEAKER ID="317" NAME="Cecilia Malmström">
úradujúca predsedníčka Rady. - Športová činnosť v súčasnosti podlieha uplatňovaniu európskeho práva a ako pán poslanec správne uviedol, Lisabonská zmluva bude po svojom vstupe do platnosti predstavovať právny základ, ktorý EÚ umožní prispievať k podpore európskych športových záležitostí a zároveň brať zreteľ na osobitnú povahu športu, jeho štruktúr založených na dobrovoľnej činnosti a jeho spoločenskú a výchovnú funkciu.
<P>
Rada však nemôže brať do úvahy vnútornú organizáciu budúcej Komisie, ktorá je v súlade so Zmluvou záležitosťou predsedu Komisie.
<P>
Súhlasím s tým, že šport a zdravie idú ruka v ruke. Športová činnosť podporuje aj sociálnu súdržnosť, demokraciu a osobnostný rozvoj. Šport je určite aj formou zábavy, či už ide o zápasy miestnych futbalových klubov alebo o medzinárodné súťaže.
<P>
Verím, že slobodné a nezávislé športové hnutie nesie zodpovednosť aj za spoločenské otázky, napríklad verejné zdravie a ochranu demokratických hodnôt.
<P>
Švédske predsedníctvo považuje politiku v oblasti športu predovšetkým za vnútroštátnu záležitosť. Opatrnosť je potrebná, aj pokiaľ ide o nové návrhy a programy, ktoré prinášajú rozšírenie politík na úrovni EÚ spôsobom, ktorý by mohol poškodiť dobre fungujúce systémy - napríklad tie, ktoré občianska spoločnosť roky budovala.
<SPEAKER ID="318" NAME="Seán Kelly" AFFILIATION="PPE">
V prvom rade vám veľmi ďakujem za to, že ste moju otázku prijali. Veľmi si to cením. Ďakujem aj za odpoveď, ktorá bola podrobná. Myslím, že ste veľmi jasne načrtli hodnotu športu, predovšetkým jeho zdravotnú hodnotu, a som si takmer istý, že po vstupe Lisabonskej zmluvy do platnosti môžeme ruka v ruke zabezpečiť, aby šport ako jedna z právomocí Európskej únie dostal spravodlivý podiel podpory a publicity.
<SPEAKER ID="319" NAME="Mairead McGuinness" AFFILIATION="PPE">
Ďakujem, že ste otázku prijali, pretože pán Kelly je veľmi skromný a neuviedol, že je bývalý predseda Gaelského atletického združenia, ktoré je najvýznamnejším športovým hnutím v Írsku. To je dôvod jeho záujmu o šport. V tomto smere je veľmi plachý, ale ja si myslím, že by ste to mali vedieť.
<SPEAKER ID="320" NAME="Predsedajúca">
Veľmi pekne ďakujem za túto informáciu.
<P>
Týmto končím hodinu otázok.
<P>
Otázky, ktoré neboli zodpovedané pre nedostatok času, budú zodpovedané písomne (pozri prílohu).
