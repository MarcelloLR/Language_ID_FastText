<CHAPTER ID="008">
Hodina otázok pre predsedu Komisie
<SPEAKER ID="222" NAME="Predseda">
Ďalším bodom programu je hodina otázok pre predsedu Komisie.
<P>
Voľné otázky
<SPEAKER ID="223" NAME="Joseph Daul" LANGUAGE="FR">
Vážený pán predseda, bude musieť Európa túto zimu čeliť novej plynovej kríze? Spomeňme si na konflikt medzi Ruskom a Ukrajinou, ktorého obeťami boli milióny Európanov. Vítam dohodu dosiahnutú 19. novembra v Jalte. Vieme však, že Ukrajina mala minulý mesiac veľký problém zaplatiť Rusku účet za plyn. Vieme aj to, že v dôsledku prezidentských volieb bude v januári tento politický kontext mimoriadne zložitý.
<P>
Aké preventívne opatrenia môže Komisia navrhnúť a zaviesť na európskej úrovni na ochranu našich spoluobčanov pred dôsledkami možnej novej krízy? Ako sme sa poučili z udalostí v zime 2009?
<P>
Postačí dohoda dosiahnutá 16. novembra medzi EÚ a Ruskom o systéme včasného varovania a návrh nariadenia o bezpečnosti dodávok plynu, ktoré vítam?
<SPEAKER ID="224" NAME="José Manuel Barroso" LANGUAGE="FR">
Vážený pán predseda, pán Daul, ďakujem vám za otázku. Rovnako ako vy by som bol rád, keby sme predišli opakovaniu minuloročnej krízy.
<P>
Úzko sme spolupracovali - ja osobne som vykonal veľký kus práce - s prezidentom Juščenkom, predsedníčkou vlády Tymošenkovou a ruskými orgánmi, ako aj s medzinárodnými finančnými inštitúciami, aby sme podporili Ukrajinu.
<P>
Čo viac možno urobiť?
<P>
Z krátkodobého hľadiska by nám mal systém včasného varovania, na ktorom sme sa minulý týždeň dohodli s Ruskom, pomôcť identifikovať problémy včas. V podstate možno povedať, že na samite s Ruskom, na ktorom sa zúčastnil prezident Medvedev, bola vynikajúca atmosféra, oveľa lepšia ako pri iných príležitostiach.
<P>
Spolupracujeme aj s Koordinačnou skupinou pre plyn, ktorá sa skladá zo zástupcov členských štátov a priemyslu, v oblasti skladovania plynu. Naďalej spolupracujeme s medzinárodnými finančnými inštitúciami na reforme a modernizácii odvetvia plynu na Ukrajine. Ako ste však povedali, situácia v rámci Ukrajiny nie je jednoduchá. V každom prípade odcestujem budúci týždeň s úradujúcim predsedom Rady pánom Reinfeldtom do Kyjeva, aby sme znova poukázali na dôležitosť, ktorú prikladáme reforme tohto odvetvia na Ukrajine.
<SPEAKER ID="225" NAME="Martin Schulz">
v mene skupiny S&D. - (DE) Rád by som sa vás opýtal, či ste mali v minulosti nejaké ťažkosti s bulharskou vládou Sergeja Staniševa alebo s Ivajlom Kalfinom ako ministrom zahraničných vecí tejto krajiny. Mali ste nejaký dôvod pochybovať o demokratickej legitímnosti pána Staniševa alebo pána Kalfina alebo o ich lojálnosti voči inštitúciám Európskej únie?
<P>
Ak nie, aký je váš názor na vyhlásenia súčasného bulharského premiéra pána Borisova, ktorý sa vyjadril, že je potrebné zakázať Bulharskú socialistickú stranu? Pán Borisov povedal, že sú (mal na mysli zástupcov Bulharskej socialistickej strany v kongrese) bandou nehanebných zlodejov.
<P>
Po tretie, je tu vyhlásenie pána Borisova z tohto týždňa: "Všetci, ktorí nenávidia socialistov v Bulharsku, musia byť s nami". Ako hodnotíte toto stanovisko člena Európskej Rady?
<SPEAKER ID="226" NAME="José Manuel Barroso" LANGUAGE="FR">
Ďakujem vám za otázku, pán Schulz. Musíte však uznať, že keď sa vyjadrujem o poznámkach jednotlivých vedúcich predstaviteľov štátov alebo predsedov vlád v rámci ich domácej politiky, musím byť umiernený. Nie je na mieste, aby som teraz zasahoval do tohto domáceho sporu.
<P>
Aby som vám dal konkrétnu odpoveď na vašu otázku, môžem povedať, že pre môj vzťah s bulharskou vládou pod vedením Sergeja Staniševa bola vždy príznačná mimoriadne lojálna spolupráca. Môžem tu povedať aj to, rovnako, ako som to povedal pánovi Staniševovi osobne, že bol vždy veľmi lojálnym partnerom Komisie a všetkých inštitúcií, pokiaľ ide o pokrok európskeho projektu. Nezabudnem na lojálnu spoluprácu a na odovzdanosť Európe, ktorú preukázal, len preto, že už nie je pri moci.
<SPEAKER ID="227" NAME="Martin Schulz" AFFILIATION="S&amp;D">
(DE) Rozumiem, že nechcete zasahovať do vnútornej politiky Bulharska. Chápem toto stanovisko. Môžem si vašu odpoveď vysvetliť tak, že sa domnievate, že nie je potrebné zakazovať stranu pána Staniševa, predsedu Bulharskej socialistickej strany, ktorého prácu ste osobne vysoko ocenili?
<SPEAKER ID="228" NAME="José Manuel Barroso" LANGUAGE="FR">
Pán Schulz, samozrejme som presvedčený, že všetky demokratické strany majú v demokratických krajinách miesto. Keďže Bulharsko je, ako všetci vieme, demokratickou krajinou, všetky jeho demokratické strany majú v demokratickom systéme miesto.
<P>
Platí to pre všetky strany v Bulharsku, ktoré, samozrejme, dodržiavajú predpisy nášho Spoločenstva.
<SPEAKER ID="229" NAME="Guy Verhofstadt">
v mene skupiny ALDE. - (FR) Vážený pán predseda, položím vám otázku o štruktúre Komisie, čo považujem za prirodzené vzhľadom na to, že čoskoro budeme mať novú Komisiu.
<P>
Po prvé, mám isté pochybnosti v súvislosti s tým, že rezort životného prostredia má byť rozdelený na tri oblasti: zmenu klímy, energetiku a životné prostredie. V tomto smere mám určité pochybnosti a práve o nich by som sa chcel vyjadriť.
<P>
Najdôležitejšia otázka, ktorú by som vám rád položil, sa však týka základných práv a boja proti diskriminácii. Domnievam sa, že sa dospelo k dohode, že budeme mať komisára zodpovedného za túto oblasť. Chcem sa teraz uistiť, že nebudeme mať rezort "vnútorných záležitostí", do ktorého budú začlenené otázky týkajúce sa azylu a prisťahovalectva, pretože "azyl a prisťahovalectvo" by potom boli otázkou bezpečnosti a nie otázkou oblasti vnútorných záležitostí.
<P>
Pán Barrot navrhol vytvorenie troch funkcií komisárov: pre základné práva, pre vnútorné záležitosti a bezpečnosť, pričom azyl a prisťahovalectvo budú oddelené. Moja otázka je jednoduchá: aký je váš názor na túto záležitosť?
<SPEAKER ID="230" NAME="José Manuel Barroso" LANGUAGE="FR">
Po prvé, čo sa týka otázky zmeny klímy alebo, lepšie povedané, rezortu "opatrení na ochranu klímy", považujem ho za veľmi dôležitý. Ide o horizontálnu zodpovednosť, o rozmer, ktorý má byť integrovaný do všetkých politík Únie. Komisár pre politiku boja proti zmene klímy bude nepochybne zodpovedný za pokračovanie v práci vykonanej v Kodani so všetkým, čo so sebou prináša v súvislosti s vnútornými a vonkajšími opatreniami.
<P>
Pokiaľ ide o rezort spravodlivosti a vnútorných záležitostí, áno, aj ten som sa rozhodol rozdeliť na dva. Jeden rezort sa bude venovať spravodlivosti a základným právam a druhý vnútorným záležitostiam. Navyše, toto rozdelenie je bežné v mnohých našich členských štátoch, v ktorých majú ministra spravodlivosti a ministra vnútra.
<P>
Samozrejme, chcem prediskutovať presné vymedzenie s príslušnými komisármi. Môžem vám však už teraz povedať, že chcem, aby komisár zodpovedný za spravodlivosť a základné práva venoval osobitnú pozornosť odstraňovaniu prekážok, s ktorými sa európski občania stretávajú pri uplatňovaní svojich práv.
<SPEAKER ID="231" NAME="Daniel Cohn-Bendit" LANGUAGE="FR">
Vážený pán predseda, rád by som pokračoval v rovnakej téme ako pán Verhofstadt, keďže sa v súčasnom období zostavuje Komisia.
<P>
Čítame a počúvame fámy, ktoré sú dosť nebezpečné. Myslíte si, že ste to vy, predseda Európskej komisie, ktorého do tejto funkcie zvolili a schválili, kto zostavuje novú Komisiu, kto organizuje Komisiu a kto určuje rozsah pôsobnosti komisárov, alebo sú to krajiny Únie a veľké krajiny, ktoré vás nútia alebo nenútia do istého postoja?
<P>
Považujem za neprijateľné, možno sa však mýlim, ak v novinách čítame, že Francúzsko chce to, Spojené kráľovstvo ono a pani Merkelová chce niečo iné. Pán Sarkozy a pani Merkelová vás menovali, už nemajú čo povedať, vy si musíte vytvoriť Komisiu!
<P>
Vidíte úlohu predsedu Komisie takto, alebo iným spôsobom, ktorý je bližší názoru pani Merkelovej a pána Sarkozyho?
<SPEAKER ID="232" NAME="José Manuel Barroso" LANGUAGE="FR">
Môj názor na tieto veci je veľmi jednoduchý: v tejto záležitosti ide o dodržiavanie Lisabonskej zmluvy a dodržiavanie súčasnej zmluvy. Od 1. decembra bude v tejto Lisabonskej zmluve, konkrétne v článku 17 uvedené veľmi jasne - mám tu anglickú verziu -, že o vnútornej organizácii Komisie rozhodne predseda Komisie, a to mám, samozrejme, v úmysle urobiť aj pri prideľovaní rezortov.
<P>
Ujasnime si však, že, ako viete, tlaky existujú vždy. Na všetkých z nás sú kladené požiadavky. Som však osobou, ktorá napokon preberá plnú zodpovednosť za zloženie Komisie a verím, že pre túto Komisiu bude prospešná aj dostatočne silná podpora v rámci Európskeho parlamentu.
<P>
Intenzívne som pracoval na dosiahnutí pomerne silného konsenzu. Navyše, mám pre vás dnes niekoľko dobrých správ a rovnako aj slová vďaky. V budúcej Komisii bude deväť žien, teda o jednu viac ako v súčasnej. Pred týždňom boli potenciálnymi kandidátkami len tri ženy. Mnohí z vás mi pomohli presvedčiť členské štáty o dôležitosti nominácie vyššieho počtu žien. Ide o praktický príklad, ktorý poukazuje na môj záväzok vytvoriť kolégium, pre ktoré môže byť podpora vášho Parlamentu osožná.
<SPEAKER ID="233" NAME="Daniel Cohn-Bendit" AFFILIATION="Verts/ALE">
(FR) Pán Barroso, keďže hovoríte o Komisii a o ženách, nemyslíte si, že by bolo pre predsedu Komisie z dlhodobého hľadiska jednoduchšie, keby mu každá krajina predložila dvoch komisárov, predstavila dvoch kandidátov, muža a ženu?
<P>
Mohli by ste tak vytvoriť vyváženú Komisiu, v ktorej by bolo nie deväť žien, ale polovica žien a polovica mužov.
<SPEAKER ID="234" NAME="José Manuel Barroso" LANGUAGE="FR">
Máte úplnú pravdu. Veľmi rád by som to dosiahol. V zmluve sa to, žiaľ, neuvádza.
<P>
Súhlasím s vaším kolegom poslancom pánom Verhofstadtom.
<P>
Dôležitá je táto otázka: v zmluve sa táto povinnosť neuvádza. Ako viete, zverejnil som dokonca list, v ktorom som vyzval členské štáty, aby mi pomohli v súvislosti s touto otázkou vyváženého zastúpenia mužov a žien. V ideálnom prípade by sme mali Komisiu, ktorá by bola ešte vyváženejšia.
<P>
V každom prípade som spokojný s výsledkom, ktorý sme nakoniec dosiahli, a rád by som poďakoval všetkým v Parlamente, ktorí mi pri tejto úlohe pomohli.
<SPEAKER ID="235" NAME="Michał Tomasz Kamiński" LANGUAGE="PL">
Pán Barroso, rád by som vám poďakoval za to, že tu ste dnes s nami, a na úvod by som chcel povedať, že sa zdá, že by sme mali viac povzbudiť našich kolegov poslancov, aby sa zapájali do týchto rozpráv s vami, pretože niektorí poslanci sa viac zaujímajú o iné atrakcie Štrasburgu ako o možnosť stretnúť sa s vami.
<P>
Moja otázka sa týka cieľov lisabonskej stratégie, ktorá bola pre Európskych konzervatívcov a reformistov vždy veľmi dôležitá. A platí to najmä pre vaše nedávne vyjadrenie, v ktorom ste ich predstavili ako súčasť svojej stratégie, pre nový začiatok spoločného trhu. Skutočne si myslíme, že Európa potrebuje spoločný trh. Nedávno prijatá Lisabonská zmluva poskytuje viac právomocí európskym inštitúciám v politickom zmysle a zdá sa mi, že medzi politickou integráciou, ktorá napreduje, a hospodárskou integráciou vzniká určitý druh nesúladu. Pán Barroso, bol by som veľmi rád, keby ste otázke začiatku nového trhu venovali pozornosť od začiatku vášho nového funkčného obdobia.
<SPEAKER ID="236" NAME="José Manuel Barroso">
predseda Komisie. - Pre pána Kamińského mám dobrú správu. Na dnešnom stretnutí Komisie tu v Štrasburgu sme prijali pracovný dokument Komisie o začatí konzultácie o stratégii, ktorú nazývam "Európa 2020", ktorá nadväzuje na lisabonskú stratégiu. Samozrejme, prebehne o nej konzultácia s Parlamentom a s európskymi vládami a spoločnosťami všeobecne.
<P>
V pracovnom dokumente sa kladie veľký dôraz na potrebu prehĺbenia vnútorného trhu a dokonca som požiadal Maria Montiho, známu európsku osobnosť, aby mi poslal správu o možnostiach riešenia chýbajúcich prepojení v rámci vnútorného trhu. Dúfam, že prvá verzia tejto správy bude pripravená pred zasadnutím Európskej rady v marci. Mimochodom, aj španielske predsedníctvo Rady sa usiluje prispieť a prikladať tomuto vývoju dôležitosť.
<P>
Rozvoj vnútorného trhu je jedným zo spôsobov, ako nájsť nové zdroje rastu a reagovať tak na problémy v oblasti konkurencieschopnosti z iných častí sveta.
<SPEAKER ID="237" NAME="Lothar Bisky" LANGUAGE="DE">
Pokiaľ ide o mimoriadny samit, teší ma vyvážené zastúpenie mužov a žien. Chceli by sme oceniť tento úspech. Rád by som tiež dodal, že vás budeme aj naďalej podporovať, ak budete udržiavať toto vyvážené zastúpenie mužov a žien.
<P>
V súčasnosti sa Európska únia musí zaoberať dvoma vedúcimi osobnosťami, o ktorých všetky zúčastnené strany povedali, že musia do svojich úloh dorásť. Samozrejme, vždy to bude tak. Hovorí sa aj o nevýrazných a výrazných osobnostiach. Myslím si, že dnešné nevýrazné osobnosti sa stanú v budúcnosti výraznými a naopak. Mnoho výrazných osobností sa jedného dňa stane nevýraznými.
<P>
Napriek tomu musíme prekonať aj vážnu hospodársku krízu. Výrazné riešenie si vyžadujú najmä sociálne dôsledky. V Európe zasiahli nezamestnanosť, chudoba a sociálne vylúčenie desiatky miliónov ľudí. Počet obetí krízy výrazne narastá. V rozvojových krajinách sú následky oveľa horšie.
<P>
Pán Barroso, ste spolu s novou Komisiou pripravení poučiť sa z nesprávnych krokov prijatých prostredníctvom radikálnych politík voľného trhu? Ste pripravení dosiahnuť naliehavú zmenu politiky, aby boli ľudia dôležitejší ako zisky a sociálne záujmy dôležitejšie ako záujmy hospodárskej súťaže?
<SPEAKER ID="238" NAME="José Manuel Barroso">
predseda Komisie. - V novej stratégii EÚ do roku 2020, o ktorej som práve informoval, sa kladie veľký dôraz na sociálne otázky, o ktorých ste sa práve zmienili, pán Bisky. Myslím si, že v súčasnosti sme v naliehavej situácii, pokiaľ ide o sociálne otázky, predovšetkým vzhľadom na stúpajúcu nezamestnanosť. Máme pred sebou riziko desaťročia nízkeho rastu a vysokej nezamestnanosti, a to by predstavovalo veľký nápor na naše sociálne modely a našu životnú úroveň. Preto považujem za dôležité pracovať na otázkach týkajúcich sa sociálneho začleňovania.
<P>
Musíme tiež zabezpečiť, aby mali naši ľudia vhodné kvalifikácie na úspešné zvládnutie tohto nového hospodárskeho modelu. Preto bude jednou z prioritných oblastí stratégie EÚ do roku 2020 aktivácia občanov. Dôraz by sa mal klásť na vzdelávanie a kvalifikáciu, celoživotné vzdelávanie, mobilitu pracovníkov, podporu podnikania a samostatnej zárobkovej činnosti, ale aj na boj proti vylúčeniu a chudobe. Myslím si, že my ako Európska únia sme povinní urobiť z boja proti vylúčeniu a chudobe jednu z našich priorít.
<SPEAKER ID="239" NAME="Rolandas Paksas" LANGUAGE="LT">
Vážený pán predseda, v septembri som sa na vás obrátil v súvislosti s pokračovaním prevádzky jadrovej elektrárne Ignalina. Z vašej odpovede som mal dojem, že Komisia buď nevie o skutočnej situácii, nie je informovaná, alebo sa pokúša odbiť poslancov Európskeho parlamentu.
<P>
Preto si myslím, pán predseda, že viete, že sa nevybudovali skladiská jadrového paliva a že použité palivové tyče sa budú skladovať v reaktore, čo zníži jadrovú bezpečnosť v tejto oblasti. To je prvá vec. Po druhé, myslím, že viete, že náhradné generátory budú vybudované až o tri roky a že Litva bude mať nedostatok elektrickej energie. To je druhá vec. Po tretie, verím, že si uvedomujete, že okolnosti, o ktorých som sa zmienil, umožňujú ďalšiu prevádzku jadrovej elektrárne a že nie je pripravená na uzavretie.
<P>
Moja otázka, pán predseda, znie: kto prevezme zodpovednosť za zníženú jadrovú bezpečnosť v tejto oblasti a za zvýšené riziko pre občanov Európskej únie?
<SPEAKER ID="240" NAME="José Manuel Barroso">
predseda Komisie. - Pokiaľ ide o otázku elektrárne Ignalina, ako viete, je to záležitosť týkajúca sa Zmluvy o pristúpení Litvy. Musíme rešpektovať túto zmluvu o pristúpení, ktorú podpísali všetky členské štáty vrátane Litvy.
<P>
V súčasnosti sa zaoberáme nielen hospodárskymi hľadiskami, ale aj bezpečnostnými. Som presvedčený, že v našom rozhodnutí sa zohľadňujú všetky tieto skutočnosti a že spolu s litovskými orgánmi môžeme pracovať na zaistení bezpečnosti jadrovej situácie v krajine.
<P>
Mimochodom, na svojom nedávnom stretnutí s prezidentom Medvedevom som sa znova zmienil o dodávkach energie z Ruska do Litvy. Opýtal som sa ho, prečo neprejavujú väčšiu ochotu spolupracovať, pokiaľ ide o otázku ropovodu Družba. Takže aktívne spolupracujeme s litovskými priateľmi a rovnako aj s ostatnými partnermi, ktorí sú dôležití pre bezpečnosť dodávok energie do Litvy.
<SPEAKER ID="241" NAME="Hans-Peter Martin" AFFILIATION="NI">
(DE) Vážený pán predseda Komisie, otázka ďalšej existencie závodov automobilky Opel znepokojuje európsku verejnosť a bola tiež kľúčovou otázkou kampane spolkových volieb v Nemecku. Už dlho pred voľbami bolo jasné, že sa plánuje predaj konzorciu, ktoré vedie spoločnosť Magna, avšak až 16. októbra Komisia naznačila, že má určité pochybnosti.
<P>
Prečo ste čakali, kým bude po nemeckých voľbách? Toto rozhodnutie malo významný vplyv na výsledok volieb v Nemecku. Ako môžete vyvrátiť podozrenie, že išlo len o politické záujmy, a to predovšetkým vzhľadom na to, že je známy váš úzky vzťah s kancelárkou Merkelovou? Ste pripravený sprístupniť svoj písomný a ústny dialóg o otázke automobilky Opel z obdobia pred nemeckými spolkovými voľbami 27. septembra verejnej kontrole?
<SPEAKER ID="242" NAME="José Manuel Barroso">
predseda Komisie. - Začnem s vašou poslednou otázkou, samozrejme, s radosťou vám odovzdám celú svoju korešpondenciu s kancelárkou Merkelovou. Nemám s tým žiaden problém.
<P>
Zároveň chcem povedať, že pred nemeckými voľbami sme zorganizovali dve stretnutia so všetkými krajinami, ktorých sa týka otázka spoločností General Motors/Opel, a včera sa uskutočnilo tretie stretnutie. Bolo to tretie stretnutie ministrov o otázke automobilky Opel, ktoré zorganizovala Komisia, a prvé odvtedy, ako sa spoločnosť General Motors rozhodla Opel nepredať.
<P>
Okrem úlohy sprostredkovateľa, a to najmä prostredníctvom zaručenia rovnakej informovanosti všetkých zúčastnených strán, bude Komisia aj naďalej zabezpečovať rešpektovanie pravidiel vnútorného trhu a štátnej pomoci. Je to veľmi dôležité, aby sa predišlo deštruktívnym pretekom medzi členskými štátmi v poskytovaní dotácií, ktoré v konečnom dôsledku nebudú prospešné pre nikoho.
<P>
Lopta je teraz zjavne na strane spoločnosti GM. Komisia môže posúdiť dodržiavanie pravidiel hospodárskej súťaže v skutočnosti až potom, ako bude známy podnikateľský zámer GM a naše členské štáty budú chcieť poskytnúť štátnu pomoc. Nemôžeme konať na základe domnienok. To, či sú podnikateľské zámery v súlade s predpismi Spoločenstva alebo nie, môžeme povedať, až keď ich uvidíme.
<SPEAKER ID="243" NAME="Hans-Peter Martin" AFFILIATION="NI">
(DE) Som veľmi vďačný za vašu ponuku, pán Barroso, a rád ju prijmem. Táto otázka sa však týka aj vášho ústneho dialógu. Som si istý, že v tomto smere sa nám podarí dospieť k dohode. V druhej časti odpovede ste sa zmienili o najdôležitejšej otázke, konkrétne, že nejde len o preteky s cieľom dosiahnuť mzdový damping, ale aj o preteky v poskytovaní dotácií. Zvolanie včerajšieho samitu bolo veľmi rozumným krokom. Aké závery ste z neho vyvodili? Ako bude možné v budúcnosti bojovať proti novému nebezpečenstvu pretekov v poskytovaní dotácií, ktoré sme medzi rôznymi členskými štátmi opakovane zaznamenali a ktoré sa uskutočňujú na úkor európskych daňových poplatníkov, a zároveň, samozrejme, zasahovať do hospodárskeho procesu tohto dynamického vývoja?
<SPEAKER ID="244" NAME="José Manuel Barroso">
predseda Komisie. - Práve striktným uplatňovaním pravidiel štátnej pomoci. Tento prípad je okrem zúčastnených strán skutočne veľmi zaujímavý aj pre nás všetkých. Pretože, ako naznačujete vo svojej otázke, keby každý členský štát začal súťažiť s ostatnými v tom, kto dokáže poskytnúť spoločnosti viac peňazí, dospeli by sme do situácie, ktorá je nepriaznivá pre členské štáty, nie je dobrá pre spotrebiteľov a ani pre peniaze daňových poplatníkov.
<P>
Môžem vám poskytnúť záruku, že Komisia bude pri uplatňovaní pravidiel štátnej pomoci postupovať striktne, nie preto, že sme v súvislosti s trhom alebo pravidlami hospodárskej súťaže fundamentalistami, ale preto, lebo veríme, že je dôležité uplatňovať prísny prístup Spoločenstva a vytvoriť rovnaké podmienky pre všetky spoločnosti a všetky členské štáty, veľké aj malé, pre bohatšie aj pre menej bohaté. Tento spôsob je najlepší na zaručenie toho, aby sme v našej Únii zostali aj naďalej spravodliví.
<SPEAKER ID="246" NAME="Kinga Gál" AFFILIATION="PPE">
Pán Barroso, veľmi vítam vaše vyhlásenie spred niekoľkých minút o tom, že sa nazdávate, že by mal v rámci Komisie existovať rezort, ktorý by sa zaoberal základnými právami.
<P>
Ešte by som v súvislosti s ním chcela položiť otázku. Ako veľmi dobre viete, v EÚ žije značné množstvo pôvodných národnostných menšín a jazykových menšín. Ide o 15 miliónov ľudí, 10 % obyvateľstva. Máte v úmysle zahrnúť otázku týchto spoločenstiev, národnostných a jazykových menšín, do rezortu nového komisára, ktorý bude mať na starosti základné práva?
<P>
Myslím si, že najmä po nadobudnutí platnosti Lisabonskej zmluvy a Charty základných práv by mala EÚ podrobnejšie rozpracovať svoj prístup k týmto spoločenstvám.
<SPEAKER ID="247" NAME="José Manuel Barroso">
predseda Komisie. - Odpoveď je jednoduchá: áno. Mám v úmysle zahrnúť otázky nediskriminácie, samozrejme, vrátane otázok menšín práve do kompetencie komisára pre základné práva.
<SPEAKER ID="248" NAME="Glenis Willmott" AFFILIATION="S&amp;D">
Aj ja som chcela položiť otázku týkajúcu sa rodovo vyváženého zastúpenia v Komisii, a preto by som chcela využiť túto príležitosť a zablahoželať pani Cathy Ashtonovej k vymenovaniu. Som si istá, že so mnou budete súhlasiť v tom, že je veľmi talentovaná. Som veľmi rada, že úloha vysokého predstaviteľa bola pridelená človeku z Británie a som zvlášť rada, že je to žena. Práve o to už značný čas žiadame my, ženy zo Skupiny socialistov.
<P>
Cathy Ashtonová bola vedúcou predstaviteľkou hornej snemovne Parlamentu Spojeného kráľovstva, keď sa schvaľovala Lisabonská zmluva, čo je skutočný úspech. Má výrazné politické zručnosti a odkedy je komisárkou, vykonala veľa práce. Jej prístup skôr pokojného diplomata ako chodiaceho ega zaručil dohody tam, kde boli iní neúspešní a kde sa v minulosti vyskytli ťažkosti. Cathy Ashtonovej by som povedala, že tu nie je na to, aby zastavila dopravu, ale vlastne na to, aby vytvorila systém dopravy. Viem, že vykoná vynikajúcu prácu.
<SPEAKER ID="249" NAME="José Manuel Barroso">
predseda Komisie. - Som nesmierne hrdý a šťastný, že Catherine Ashtonová bola nominovaná za prvú podpredsedníčku Komisie a za vysokú predstaviteľku. Toto menovanie som veľmi podporoval a počas zasadnutia Európskej rady aj schválil. Samozrejme, že ju všetci dobre poznáme ako osobu, ktorá má politické zručnosti a zmysel pre smerovanie v náročnej úlohe vysokej predstaviteľky a podpredsedníčky Komisie.
<P>
Všetci vieme, že ide o inováciu. Všetkým nám istý čas potrvá, kým sa naučíme, ako využívať nové opatrenia na dosiahnutie najlepších výsledkov v súvislosti s významnejšou úlohou Európskej únie vo svete. Je jasné, že ich dosiahneme len prostredníctvom skutočného partnerstva medzi inštitúciami. Práve to má zabezpečiť vytvorenie dvojitej vedúcej funkcie a som presvedčený, že Komisia ponúkne práve toto: dosiahnutie čo možno najvýznamnejšej úlohy vo svete.
<P>
Samozrejme, som mimoriadne rád, že pochádza z Británie. Myslím si, že je veľmi dôležité, aby Británia zostala v centre Európskej únie. A mám radosť aj z toho, že je to žena, pretože, ako viete, veľmi sa angažujem v otázke vyváženého zastúpenia mužov a žien. Takže pre všetky tieto dôvody a aj preto, že je to moja kolegyňa z Komisie, mám veľkú radosť z tohto rozhodnutia.
<SPEAKER ID="250" NAME="Andrey Kovatchev" AFFILIATION="PPE">
(BG) V prvom rade chcem pánovi Schulzovi objasniť jednu vec. Bulharský premiér nikdy nežiadal o zákaz Bulharskej socialistickej strany. Teraz prejdem k otázke pre pána Barrosa. Je po 19. novembri zrejmé, ktoré oblasti zahraničnej politiky zostanú v kompetencii Komisie a ktoré budú presunuté do kompetencie Európskej služby pre vonkajšiu činnosť, ako napríklad rozšírenie, obchod alebo pomoc rozvojovým krajinám?
<SPEAKER ID="251" NAME="José Manuel Barroso">
predseda Komisie. - Áno, vysoký predstaviteľ bude zároveň podpredsedom Komisie, čo predstavuje veľkú príležitosť na zlúčenie právomocí vysokého predstaviteľa v rámci SBZP a tradičných právomocí Spoločenstva týkajúcich sa vonkajších vzťahov. Jednoducho povedané, úlohy Javiera Solanu a Benity Ferrerovej-Waldnerovej bude plniť jedna osoba. Táto osoba ich bude vykonávať ako podpredseda Komisie, ale aj ako predseda Rady ministrov zahraničných vecí. Myslím si, že je mimoriadne dôležité pracovať s touto predstavou na tejto úrovni.
<P>
Vo všeobecnosti, na úrovni vedúcich predstaviteľov štátov alebo predsedov vlád, ako je jasne uvedené v Lisabonskej zmluve, by mal na tejto úrovni a v tomto rozsahu zastupovať Európsku úniu v záležitostiach týkajúcich sa SBZP predseda Rady. Vo všetkých ostatných vonkajších záležitostiach by mala zastupovať Európsku úniu Komisia, ako je to stanovené v článku 17 Lisabonskej zmluvy.
<SPEAKER ID="252" NAME="Derek Vaughan" AFFILIATION="S&amp;D">
Pán Barroso, možno sa budete chcieť vyjadriť o dokumente o revízii rozpočtu, ktorý nedávno prenikol na verejnosť, a možno nie, bezpochyby si však uvedomujete, že v mnohých regiónoch v Európe vyvolal veľké obavy. V skutočnosti vám predseda waleskej vlády Rhodri Morgan nedávno napísal list a vyjadril svoje obavy.
<P>
Môžem sa vás vzhľadom na túto skutočnosť opýtať, či predložíte nové návrhy, ktorými sa zaručí prístup regiónov v Európe k štrukturálnym fondom po roku 2013? A ak máte v úmysle takéto návrhy predložiť, bude to ešte počas funkčného obdobia súčasnej Komisie alebo až počas funkčného obdobia novej Komisie, po jej vymenovaní?
<SPEAKER ID="253" NAME="José Manuel Barroso">
predseda Komisie. - Môžem vám povedať, že som čítal list od predsedu waleskej vlády, nikdy som však nečítal spomínaný dokument.
<P>
V Komisii sa nachádzajú isté pracovné dokumenty, ktoré vypracovali všetky jej útvary, avšak nevyjadrujú názory Komisie. Len kolégium komisárov prijíma stanoviská, ktoré sú pre Komisiu záväzné. Sme v prípravnej etape práce. Môžem vám povedať, že ja osobne, ako viete, sa vo výraznej miere angažujem v otázkach sociálnej, hospodárskej a územnej súdržnosti a že regionálna politika zostáva hlavnou prioritou budúcej Komisie.
<P>
Pokiaľ ide o revíziu rozpočtu, po dohode s Parlamentom, zastúpenom predsedom Výboru pre rozpočet, som sa ju rozhodol predložiť neskôr. Je rozumné najskôr dospieť k dohode o všeobecných zásadách stratégie EÚ do roku 2020. Revíziu rozpočtu potom predloží nová Komisia a nové kolégium tak prevezme plnú zodpovednosť za návrh, aby s vami mohlo veľmi úzko spolupracovať na budúcich finančných výhľadoch.
<SPEAKER ID="254" NAME="Sarah Ludford" AFFILIATION="ALDE">
Chris Patten povedal, že nebezpečenstvo na Balkáne spočíva v tom, že predstiera reformu a EÚ sa tvári, že mu verí.
<P>
Zdá sa, že k tomu dochádza v Bosne, ktorá sa znepokojujúco posúva smerom k nefunkčnosti, možno až k deštrukcii. Medzinárodné spoločenstvo a EÚ sú v Bosne vnímaní ako tí, ktorým sa nedarí trvať na reformách a ktorí nedokážu oponovať Miloradovi Dodikovi, vedúcemu predstaviteľovi Srbskej republiky. Úrad vysokého predstaviteľa, kým ešte existuje, je spochybňovaný a autorita medzinárodného spoločenstva oslabená.
<P>
Ako by ste reagovali na obvinenie, že EÚ realizuje na západnom Balkáne program, ktorý má byť prínosom pre Srbov v mestách Belehrad a Banja Luka a ktorého výsledkom je prehra Bosniakov?
<P>
Podporíte novú vysokú predstaviteľku a po schválení aj podpredsedníčku Komisie Cathy Ashtonovú, aby sa Bosna stala skutočne najdôležitejšou prioritou? Ako zaručíte, aby mal osobitný predstaviteľ EÚ skutočný vplyv, jasný mandát a spoločnú podporu EÚ?
<SPEAKER ID="255" NAME="Predseda">
Rád by som povedal niečo veľmi dôležité. Venujeme sa výsledku posledného zasadnutia Európskej rady z 19. novembra 2009. Viem, že počas zasadnutia sa mohlo povedať alebo stať čokoľvek, táto otázka však pravdepodobne nebola predmetom rokovaní posledného zasadnutia, preto vás žiadam, aby ste sa neodkláňali od témy. Je to potrebné.
<SPEAKER ID="256" NAME="Sarah Ludford" AFFILIATION="ALDE">
Moja otázka sa týkala Cathy Ashtonovej, vysokej predstaviteľky, ktorá bola vymenovaná minulý týždeň. Vo veľkej miere sa týka krokov nadväzujúcich na zasadnutie Európskej rady.
<SPEAKER ID="257" NAME="Predseda">
Dobre, ak pán predseda Barroso chce reagovať na túto otázku, ale rád by som vás požiadal, vážení kolegovia, aby ste sa držali témy, ktorá je veľmi presne definovaná.
<SPEAKER ID="258" NAME="José Manuel Barroso">
predseda Komisie. - V prvom rade mi dovoľte povedať, že sa v plnej miere stotožňujem s obavami vyjadrenými v súvislosti so situáciou v Bosne. V skutočnosti sa stáva mimoriadne zložitou otázkou. Rokujeme o nej s bosnianskymi orgánmi a so všetkými príslušnými aktérmi z Európy i mimo nej.
<P>
Samozrejme, že moja odpoveď je kladná, dúfam, že Cathy Ashtonová spoločne s komisárom pre rozšírenie budú tejto otázke venovať mimoriadnu pozornosť, pretože Bosna, ako viete, patrí do oblasti potenciálneho rozšírenia Európskej únie. Určite urobíme všetko preto, aby sme sa ubezpečili, že krajina sa postaví na vlastné nohy a že bude schopná upevniť svoju existenciu ako plnoprávny štát, demokratický štát so snahou vstúpiť v budúcnosti do našej Únie.
<SPEAKER ID="259" NAME="Elisabeth Schroedter" AFFILIATION="Verts/ALE">
(DE) Práve ste hovorili o tom, ako ste začali konzultácie týkajúce sa postlisabonského procesu. Postlisabonským procesom sa bude nová Komisia zaoberať spoločne.
<P>
Neskoré začatie konzultačného procesu spôsobuje výrazné znepokojenie. Rovnako existujú aj značné obavy, že ide len o formalitu a výsledky konzultácií nebudú mať na postlisabonský proces žiadny významný vplyv.
<P>
Čo navrhujete v súvislosti so spôsobom zapojenia všetkých zúčastnených strán a základnej analýzy konzultačného procesu do tohto procesu a do dokumentov Komisie? Ktorému z komisárov zveríte úlohu zaručiť, že k tomu dôjde, a aká je vaša zodpovednosť v súvislosti s touto problematikou?
<SPEAKER ID="260" NAME="José Manuel Barroso">
predseda Komisie. - Ja som zodpovedný za celkovú koordináciu Komisie a stratégie. Budem však spolupracovať s niekoľkými komisármi, pretože, ako viete, táto stratégia EÚ do roku 2020 je vo svojej podstate transverzálna a jej súčasťou sú veľmi dôležité oblasti od hospodárskej konkurencieschopnosti až po udržateľnosť, to znamená životné prostredie, ako aj hľadiská sociálneho začleňovania. Ide teda o veľmi široký rozsah právomocí.
<P>
Čo sa týka zdržania, máte pravdu. K istému oneskoreniu došlo. Bohužiaľ, dôvod je ten, že Európska rada neprijala rozhodnutie skôr, a výsledok je, že nemôžeme vytvoriť Komisiu.
<P>
Dnes teda začíname prácu na pracovnom dokumente, aby bolo všetko pripravené na marcové zasadnutie Európskej rady, pretože v súčasnosti sme mali mať zostavenú novú Komisiu, ktorú ešte nemáme. Dúfam, že sa nám to podarí do konca januára.
<P>
Mimochodom, len dnes, a to je ďalšia správa, ktorú vám chcem oznámiť, som dostal konečný zoznam mien 27 nominovaných komisárov. Až dnes. Preto máme mierne oneskorenie, avšak napriek tomu si myslím, že musíme čo najlepšie využiť konzultačné obdobie, aby sme viedli konzultácie o budúcej stratégii EÚ do roku 2020 čo najlepším spôsobom.
<SPEAKER ID="261" NAME="Isabelle Durant" AFFILIATION="Verts/ALE">
(FR) Pán Barroso, rada by som sa vrátila k otázke, ktorú práve položila moja kolegyňa. Časový harmonogram, ktorý nám poskytujete, je mimoriadne časovo obmedzený. Ako môžeme definovať stratégiu od súčasnosti do roku 2020 za tri mesiace? Musíme vypracovať stratégiu pre celú Európsku úniu týkajúcu sa sociálnych a hospodárskych otázok, ako aj otázok životného prostredia a máme na to tri mesiace a konzultačné obdobie, ktoré sa začína dnes.
<P>
Preto by som, pán Barroso, rada upriamila vašu pozornosť na skutočnosť, že sa domnievam, že musíme počkať na zostavenie samotnej Komisie, aby sme jej mohli predložiť svoje otázky, ale predovšetkým, že by sme si mali dopriať čas na vypracovanie skutočného projektu. Nemôžeme definovať projekt pre Európsku úniu za tri mesiace.
<SPEAKER ID="262" NAME="José Manuel Barroso" LANGUAGE="FR">
Súhlasím s vašimi obavami v súvislosti s touto otázkou. Navyše, to je aj dôvod, prečo sme sa rozhodli prijať opatrenia teraz a neodkladať ich na neskôr. Budete mať teda viac času. Ak budeme čakať, kým začne pracovať nová Komisia, budete pravdepodobne musieť čakať až do konca januára, preto konáme už teraz. Podrobnosti budú v priebehu dnešného dňa zverejnené na internete, ak tam už nie sú. Tiež dúfam, že sa v tejto záležitosti budete angažovať. Ja sám som pripravený prijať záväzok.
<P>
V každom prípade, jarné zasadnutie Európskej rady predstavuje začiatok, nie koniec tohto procesu. Avšak rotujúce predsedníctvo Rady, ktoré, ako viete, sa v Lisabonskej zmluve zachováva, španielske predsedníctvo, nás naliehavo požiadalo o vypracovanie úvodného dokumentu, z ktorého sa bude pri rokovaniach vychádzať. Preto som vám ho veľmi chcel predstaviť teraz. Urobím, čo bude v mojich silách, aby som zaručil, že všetci tí, ktorých sa táto otázka týka, sa môžu zúčastniť a prispieť k revízii stratégie, ktorá, ako ste zdôraznili, je mimoriadne dôležitá.
<SPEAKER ID="263" NAME="Ryszard Czarnecki" AFFILIATION="ECR">
(PL) Pán Barroso, ak si všimneme vrcholné výkonné funkcie Európskej únie, výsledok novej EÚ vo vzťahu k starej je 3:0. Od 1. januára 2012, keď bude mať Európsky parlament nového predsedu, nebude vo vrcholnej funkcii Európskej únie nikto, kto bude zastupovať 12 nových členských štátov. Ako by ste obhájili toto rozhodnutie?
<SPEAKER ID="264" NAME="José Manuel Barroso">
predseda Komisie. - V prvom rade, predseda Rady a vysoký predstaviteľ nemajú zastupovať časť Európy, zastupujú celú Európu.
<P>
Dovoľte mi povedať, že som sa veľmi potešil aj nominácii Hermana Van Rompuya. Keď premiér Reinfeldt predložil jeho meno, bolo zrejmé, že táto osoba by mohla za rokovacím stolom zabezpečiť konsenzus. A skutočnosť, že pochádza z Belgicka, že prináša inštinktívnu podporu metódy Spoločenstva a inštinktívnu proeurópsku orientáciu, je tiež veľmi dobrým ocenením Belgicka.
<P>
Zároveň si však, pokiaľ ide o dôležitosť nových členských štátov, myslím, že ste už túto dôležitosť jasne vyjadrili, keď ste zvolili pána Buzeka za predsedu Európskeho parlamentu. Ide o človeka, ktorý pochádza z nového členského štátu, človeka, ktorý pre opätovné zjednotenie Európy urobil veľmi veľa.
<P>
Takže, čo sa týka týchto funkcií, nie som tu na to, aby som zastupoval jednu krajinu alebo jednu oblasť, zastupujeme celú Európu.
<SPEAKER ID="265" NAME="Miguel Portas" AFFILIATION="GUE/NGL">
(PT) Vážený pán predseda, minulý týždeň Rada uznala dohodu medzi inštitúciami o rozpočte na rok 2010. Dôsledky rozhodnutí z Kodane by nemali byť súčasťou tejto dohody alebo záväzku. Mali by byť skôr predmetom opravného rozpočtu.
<P>
Otázka, ktorú vám chcem položiť, je veľmi jednoduchá. Vzhľadom na ťažkosti, ktoré sme zaznamenali v súvislosti s financovaním druhej tranže plánu hospodárskej obnovy v tomto rozpočte, kde mieni Komisia nájsť prostriedky na financovanie prvého roka boja proti zmene klímy, ktorý si vyžaduje minimálne 2 miliardy EUR? Navyše, táto celková suma sa bude z roka na rok zvyšovať. Odkiaľ má teda pán predseda v úmysle získať finančné prostriedky?
<SPEAKER ID="266" NAME="José Manuel Barroso" LANGUAGE="PT">
Pán Portas, ďakujem vám za otázku. Je pravda, že dospieť v Parlamente k dohode o schválení osobitného rozpočtu na niektoré opatrenia týkajúce sa energetickej účinnosti, energetickej bezpečnosti a boja proti zmene klímy bolo mimoriadne zložité, a som rád, že sa ju podarilo dosiahnuť. Chcel by som poďakovať všetkým, ktorí umožnili schválenie tohto rozpočtu.
<P>
Ak, ako dúfam, dosiahneme v Kodani dohodu, budeme musieť pracovať na hľadaní finančných prostriedkov potrebných na zahrnutie tejto dohody do rozpočtu.
<P>
Ešte to nie je aktuálne, ale som si úplne istý, že ak členské štáty dospejú k dohode o budúcom financovaní opatrení na zmiernenie vplyvu potrebných pre rozvojové krajiny, budú tiež musieť dosiahnuť dohodu o finančných prostriedkoch, ktoré bude potrebné vyčleniť na dosiahnutie tohto cieľa.
<SPEAKER ID="267" NAME="Lena Kolarska-Bobińska" AFFILIATION="PPE">
(PL) Pán Barroso, nominácia pani Ashtonovej a pána Van Rompuya a samotná Lisabonská zmluva prinesú veľké zmeny v spôsobe práce Komisie. Niektoré zmeny sú stanovené v Lisabonskej zmluve, ale iné sú nepresné a nejasné a vyformujú sa na základe určitých postupov a rozhodnutí. Chcela by som sa opýtať, aké zmeny očakávate v práci a činnosti Európskej komisie v najbližšej budúcnosti a v priebehu niekoľkých nadchádzajúcich rokov. V súčasnosti je vhodná doba na zavedenie takýchto zmien a, ako som povedala, v súčasnej dobe existujú možnosti, ktoré nie sú v Lisabonskej zmluve úplne špecifikované. Hovorili ste o nominácii určitých komisárov. Mám na mysli politiky a kroky, ktoré sa neobmedzujú len na nomináciu a rozdelenie funkcií nových komisárov.
<SPEAKER ID="268" NAME="José Manuel Barroso">
predseda Komisie. - Súhlasím s vaším všeobecným vyjadrením, že inštitúcie fungujú aj tak, ako ich v praxi vyformujeme. Z toho dôvodu ma tak potešila nominácia Cathy Ashtonovej a Hermana Van Rompuya, pretože viem, že obaja sú oddaní európskemu duchu a záležitostiam Spoločenstva.
<P>
Pokiaľ ide o praktické náležitosti, Cathy Ashtonová sa 1. decembra stane vysokou predstaviteľkou a podpredsedníčkou Komisie na základe rozhodnutia Európskej rady. V ten istý deň preberie ako podpredsedníčka Komisie zodpovednosť za rezort vonkajších vzťahov. Ako podpredsedníčka Komisie sa zodpovedá Parlamentu a Parlament vie, ako výrazne je Cathy Ashtonová angažovaná v oblasti parlamentnej demokracie. Viem, že netrpezlivo očakáva čo najskoršie stretnutie s Výborom pre zahraničné veci, aby svoju novú úlohu mohla začať vykonávať na dobrom základe.
<P>
V súvislosti s budúcim kolégiom sa aj Catherine Ashtonová spolu s ostatnými nominovanými komisármi podrobí vypočutiu a vášmu spoločnému hlasovaniu o budúcom kolégiu.
<SPEAKER ID="269" NAME="Mitro Repo" AFFILIATION="S&amp;D">
(FI) Vážený pán predseda, pán komisár, v súvislosti s minulotýždňovým stretnutím by som sa vás rád opýtal, či ste spokojný s výberovým konaním, na základe ktorého sa obsadili dve dôležité najvyššie funkcie, alebo či tiež súhlasíte s tým, že niektoré z rozhodovacích postupov Únie by mali prebiehať s ešte väčšou dávkou transparentnosti a demokracie.
<P>
Chcel by som sa vás opýtať, či použitý spôsob výberu, pri ktorom sa kandidáti zjavili ako blesk z jasného neba, predstavoval spôsob, ako potvrdiť autoritu EÚ, a či posilnil dôveru v rozhodovanie EÚ. Mali by sa veľké politické skupiny vážne zamyslieť nad tým, akých kandidátov predložiť na najvyššie funkcie v budúcnosti, či určitým spôsobom možno zrevidovať a zlepšiť výberové konania a kto by sa tým mal zaoberať? Pravdepodobne pôjde o úlohu pre Európsky parlament a jeho poslancov. Tentoraz predložilo Fínsko vysokokvalifikovaných kandidátov a mali by sme mať z toho radosť.
<SPEAKER ID="270" NAME="José Manuel Barroso">
predseda Komisie. - V prvom rade, ako viete, sa v plnej miere dodržali ustanovenia Lisabonskej zmluvy a ja, samozrejme, podporujem uplatňovanie zmlúv. V Európskej únii musíme rešpektovať zásady právneho štátu.
<P>
Pokiaľ ide o osoby, ktoré sme vybrali, úprimne povedané, myslím si, že ich musíme rešpektovať, pretože minister Van Rompuy je premiér Belgicka a pani Ashtonová je členkou Komisie. Preto som presvedčený, že majú kvality na plnenie svojich povinností.
<P>
Pokiaľ ide o inštitúcie, je dôležité poznamenať, že predsedu Rady musia vybrať vedúci predstavitelia štátov a predsedovia vlád. Nejde o voľby, ako napríklad v prípade prezidentov Francúzska alebo Portugalska. Je to predseda Európskej rady a tohto predsedu vyberajú vedúci predstavitelia štátov a predsedovia vlád. Táto funkcia je iná ako funkcia predsedu Komisie, ktorého vybrali vedúci predstavitelia štátov a predsedovia vlád a zvolil tento Parlament. Musíme preto rešpektovať rôznu logiku jednotlivých inštitúcií.
<SPEAKER ID="271" NAME="Jens Rohde" AFFILIATION="ALDE">
(DA) Vážený pán predseda, pán Barroso, v rámci tohto bodu veľa diskutujeme o zložení Komisie a o rezortoch, ktoré majú byť pridelené komisárom. Nás v Skupine Aliancie liberálov a demokratov za Európu veľmi zaujíma, aké portfólio pridelíte novému komisárovi pre opatrenia na zmenu klímy, pretože to bude zásadné pri rozhodovaní, či ide len o veľa prázdnych rečí, alebo či budeme mať komisára, ktorý skutočne dokáže dosiahnuť v súvislosti so zmenou klímy zmenu a zároveň zachovať konkurencieschopnosť Európy.
<P>
Preto sa chcem opýtať, čo robí a čo bude robiť predseda Komisie, aby sa funkcii komisára pre opatrenia na zmenu klímy zaručila taká dôležitosť, ako naznačil predseda Komisie. V tejto súvislosti mám dve konkrétne otázky: bude komisár pre opatrenia na zmenu klímy zodpovedný za oblasť energetiky a bude mať vlastné riaditeľstvo?
<SPEAKER ID="272" NAME="José Manuel Barroso">
predseda Komisie. - V prvom rade si myslím, že je na mieste privítať skutočnosť, že budeme mať komisára pre opatrenia na zmenu klímy. Táto funkcia doteraz neexistovala. Je to práve z dôvodu, že v tejto oblasti máme veľa práce a chcem, ak mám použiť vaše slová, prikladať tejto funkcii dôležitosť, pre ktorú som sa rozhodol a oboznámil som Parlament s vytvorením funkcie komisára pre opatrenia na zmenu klímy. Tento komisár bude mať veľa povinností. Bude musieť presadzovať opatrenia na zmenu klímy, pretože tieto opatrenia súvisia s energetikou, ale aj so životným prostredím, výskumom, poľnohospodárstvom a priemyslom. Ide teda o veľmi dôležitú úlohu koordinátora pre zmenu klímy z vonkajšieho i vnútorného hľadiska.
<P>
Je dosť zrejmé, že Kodaň nebude predstavovať koniec tohto procesu. Dúfam, že v Kodani dosiahneme operačnú dohodu, avšak aj po skončení kodanského samitu budeme mať veľa práce vrátane spolupráce s našimi hlavnými partnermi.
<P>
Komisár pre opatrenia na zmenu klímy bude mať preto veľmi dôležitú úlohu z vonkajšieho aj vnútorného hľadiska, aby splnil všetky naše očakávania týkajúce sa silnej klimatickej politiky Európskej únie.
<SPEAKER ID="273" NAME="John Bufton" AFFILIATION="EFD">
Pán Barroso, po vymenovaní nového predsedu Hermana Van Rompuya sa objavilo mnoho špekulácií v súvislosti so zavedením priamych daní v EÚ. Môžete mi, prosím, otvorene povedať, či to je naozaj pravda a akým spôsobom máte v úmysle zvyšovať tieto dane?
<SPEAKER ID="274" NAME="José Manuel Barroso">
predseda Komisie. - V prvom rade nevidím súvislosť medzi daňami a pánom Hermanom Van Rompuyom, pretože dane nenavrhuje Rada. Je to v právomoci Komisie.
<P>
Moja odpoveď znie takto. Po prvé, vždy odpovedám otvorene, nemusíte ma žiadať o otvorenú odpoveď. Po druhé, mám v úmysle zaoberať sa všetkými otázkami zdaňovania v Európskej únii. Musíme sa tým zaoberať. Musíme sa pozrieť na vlastné zdroje Európskej únie. Prisľúbili sme to Parlamentu. V programe, s ktorým som bol zvolený, som uviedol, že sa budem zaoberať možnými vlastnými zdrojmi, a je to v programe, ktorý prijal tento Európsky parlament.
<SPEAKER ID="275" NAME="Franz Obermayr" AFFILIATION="NI">
(DE) Komisia veľmi nekriticky presadzuje prístupové rokovania s Tureckom. Nevenuje pritom dostatočnú pozornosť atmosfére v členských štátoch a postojom ich obyvateľov. Vymenovanie pána Van Rompuya za predsedu Európskej rady je vymenovaním zrejmého odporcu pristúpenia Turecka. Budem ho citovať: "Turecko nie je Európa a nikdy ňou nebude. Pristúpenie veľkej islamskej krajiny, akou je Turecko, by oslabilo intenzitu všeobecných hodnôt, ktoré prevládajú v Európe a ku ktorým patria aj základné hodnoty kresťanstva."
<P>
Preto sa chcem opýtať, aké je stanovisko Komisie k tomuto jednoznačnému vyhláseniu? Navyše, ak sa obavy verejnosti v súvislosti s touto situáciou nemajú brať vážne, ako je to s obavami predsedu Európskej rady?
<SPEAKER ID="276" NAME="José Manuel Barroso">
predseda Komisie. - Komisia rešpektuje stanovisko prijaté členskými štátmi a členské štáty sa jednomyseľne zhodli na rokovaniach s Tureckom. Plníme mandát, ktorý sme v mene členských štátov dostali na rokovania s Tureckom a ostatnými kandidátskymi krajinami.
<P>
Je dôležité vedieť, že išlo o jednomyseľné rozhodnutie členských štátov. Nebol to výmysel Komisie. Rokovania s Tureckom a ostatnými krajinami, možnosť ich pristúpenia, boli jednomyseľným rozhodnutím členských štátov.
<P>
Je úplne zrejmé, že Turecko nie je na vstup pripravené a ani my nie sme pripravení na udelenie členstva. Mali by sme však aj naďalej so všetkými kandidátskymi krajinami rokovať v duchu dobrej viery.
<P>
Pokiaľ ide o vyjadrenia pána Van Rompuya, obyčajne sa nevyjadrujem o poznámkach. Ako predseda Rady dal veľmi jasne najavo, že bude rešpektovať aj mandát, ktorý dostáva od členských štátov.
<SPEAKER ID="277" NAME="Cristina Gutiérrez-Cortines" AFFILIATION="PPE">
(ES) Vážený pán predseda, budem hovoriť o dvoch pojmoch, konkrétne o koordinácii a pružnosti.
<P>
Problematické boli všetky záležitosti, o ktorých sa na zasadnutí Rady diskutovalo. V posledných rokoch bol zaznamenaný mimoriadny nedostatok koordinácie medzi jednotlivými generálnymi riaditeľstvami Komisie. Politika boja proti zmene klímy sa často zvažovala nezávisle od vedeckých poznatkov Generálneho riaditeľstva pre výskum. Vykonávala sa aj nezávisle napríklad od využívania pôdy, ktoré súvisí so zmenou klímy.
<P>
Moja prvá otázka znie takto. Ste pripravení organizovať a posilniť vnútornú koordináciu tak, že keď vymenujeme nových komisárov, môžeme si byť istí zabezpečením vnútornej koordinácie?
<P>
Moja druhá otázka sa týka toho, že diskutujeme o konkurencieschopnosti, o hospodárskej kríze. Je Komisia pripravená konať pružnejšie v niektorých záležitostiach, ako napríklad nariadenie REACH a jeho vykonávanie, ktoré spôsobí mimoriadnu škodu našej vlastnej konkurencieschopnosti? Je pripravená na väčšiu pružnosť?
<P>
Moja posledná myšlienka v súvislosti s touto politikou súdržnosti je, že nemôžeme hovoriť o hospodárstve a obnove bez toho, aby sme hovorili o otváraní energetických trhov. Sú krajiny, ktoré energetický trh nemajú, ako napríklad Španielsko v prípade plynu. Znamená to, že ceny stúpajú a rozvoj sa stáva nemožným.
<SPEAKER ID="278" NAME="José Manuel Barroso" LANGUAGE="PT">
Pre zlepšenie vnútornej koordinácie v rámci Komisie urobím všetko, čo je v mojej kompetencii. Musím však povedať, že si myslím, že koordinácia je dobrá. Dôkazom je skutočnosť, že rozhodnutia Komisie boli vždy prijaté na základe konsenzu.
<P>
Je úplne prirodzené, že keď sa pozrieme na jednotlivých komisárov, zistíme, že každý z nich sa pokúša prioritne riešiť otázku, ktorá je preňho najnaliehavejšia. Nie je prekvapujúce, že komisár pre životné prostredie sa viac zaoberá otázkami životného prostredia ako komisár pre priemysel, ktorý, naopak, sa viac zaujíma o otázky priemyselného rozvoja. Dôležité je však rozhodnutie kolégia, a v rámci neho je koordinácia účinná.
<P>
Navyše, chceme rozvinúť vyspelú politiku v oblasti životného prostredia a zároveň zabezpečiť konkurencieschopnosť našich podnikov. Domnievam sa, že návrhy, ktoré predložila Komisia, zaručujú, že budeme mať vhodné riešenia v prípade, ak by ostatné krajiny nepodporili vysokú úroveň našich ambícií v otázkach ochrany životného prostredia. Neželáme si, aby sa európske pracovné miesta presúvali do krajín, ktoré nemajú rovnakú úroveň environmentálnych požiadaviek ako my.
<SPEAKER ID="279" NAME="Juan Fernando López Aguilar" AFFILIATION="S&amp;D">
(ES) Vážený pán predseda, pán Barroso, bol by som rád, keby ste jasne vyjadrili svoj názor na dve otázky súvisiace so zložením budúcej Komisie.
<P>
Po prvé, v tomto Parlamente som počul vaše vyjadrenie o tom, že plánujete rozdeliť rezort spravodlivosti a vnútorných záležitostí na dva oddelené rezorty: jeden rezort spravodlivosti a základných práv a druhý rezort bezpečnosti a prisťahovalectva. Dnes popoludní som vás však počul hovoriť o rezorte základných práv a spravodlivosti a o rezorte vnútorných záležitostí. Myslím si, že ide o oveľa lepšiu kombináciu, pretože to znamená, že prisťahovalectvo už nebude vnímané ako bezpečnostná hrozba alebo ako otázka podriadená bezpečnosti. Podľa mňa je takýto prístup k prisťahovalectvu nielenže nesprávny, ale aj nebezpečný.
<P>
Chcel by som vedieť, či sa zvolí tento prístup a či ovplyvní štruktúry generálnych riaditeľstiev, v súčasnosti Generálneho riaditeľstva pre spravodlivosť a vnútorné záležitosti. Rád by som od vás počul aj záväzok v súvislosti s legislatívnym programom, ktorý sa bude uplatňovať ako súčasť Štokholmského programu v priestore slobody, bezpečnosti a spravodlivosti. S nadobudnutím platnosti Lisabonskej zmluvy bude mať Parlament od začiatku rozhodujúci význam. Chcem od vás počuť jasný záväzok, že zapojíte tento Parlament do rozvoja legislatívneho programu, ktorý vyplýva zo Štokholmského programu.
<SPEAKER ID="280" NAME="José Manuel Barroso" LANGUAGE="PT">
Pán López Aguilar, odpoviem na vašu druhú otázku. Želáme si intenzívne zapojiť Parlament a z toho dôvodu to bude aj jedna z priorít novej Komisie a už je to uvedené v ústave, nielen preto, že Parlament bude mať v tejto otázke väčšie rozhodovacie právomoci.
<P>
V súvislosti s otázkou o rezorte by som rád uviedol, že budeme mať komisára pre spravodlivosť a základné práva a komisára pre vnútorné záležitosti.
<P>
Otázky týkajúce sa prisťahovalectva zahŕňajú hľadisko bezpečnosti. Napríklad agentúra Frontex zostane v kompetencii komisára pre vnútorné záležitosti. Nedáva zmysel, aby za ňu prebral zodpovednosť nejaký iný komisár. Pokiaľ však ide o otázky začleňovania a integrácie, mám v úmysle zveriť ich do kompetencie komisára pre sociálne záležitosti.
<P>
Napokon, rovnako ako pán López Aguilar sa domnievam, že by sme nemali prisťahovalectvo vnímať výhradne cez prizmu bezpečnosti. Ďalším hľadiskom je boj proti nezákonnému prisťahovalectvu a sieťam obchodujúcim s ľuďmi. Týmito otázkami sa zaoberá agentúra Frontex. Musí byť v kompetencii komisára, ktorý má na starosti tieto záležitosti. Avšak všetky otázky týkajúce sa prisťahovalectva súvisiace s integráciou a začleňovaním zverím do kompetencie komisára pre sociálne záležitosti, pretože ide o otázky z oblasti sociálneho začleňovania.
<SPEAKER ID="281" NAME="Reimer Böge" AFFILIATION="PPE">
(DE) Európska rada vyjadrila nádej, že dohodu o štruktúre Európskej služby pre vonkajšiu činnosť možno dosiahnuť podľa možnosti do konca apríla. Komisia musí schváliť tieto návrhy. Pán Barroso, rád by som sa vás opýtal, či Komisia pred schválením takýchto návrhov predloží vhodné návrhy a podrobí ich rokovaniam najmä v súvislosti s prispôsobením viacročného finančného plánovania, prispôsobením medziinštitucionálnej dohody týkajúcej sa rozpočtu a, tu ide o prenesenie zodpovednosti za programy zahraničnej politiky, v súvislosti s prispôsobením a opätovným prerokovaním týchto programov, ktoré už, samozrejme, podliehajú spolurozhodovaciemu postupu. Je to potrebné, pretože kým nebude existovať uznesenie o spomínaných otázkach, bude Európska služba pre vonkajšiu činnosť len torzom bez náležitých rozpočtových prostriedkov a bez náležitých možností stanoviť obsah. Ako Komisia s Parlamentom v nadchádzajúcich mesiacoch splnia tieto úlohy?
<SPEAKER ID="282" NAME="José Manuel Barroso">
predseda Komisie. - Pán Böge, ďakujem vám za otázku. Viem, ako sa angažujete, pokiaľ ide o rozpočtové pravidlá a právomoci Parlamentu.
<P>
Moja odpoveď je kladná, samozrejme, že vo vhodnom čase predložíme Parlamentu návrhy na prijatie potrebných úprav, aby tento nový subjekt, Európska služba pre vonkajšiu činnosť, mohol mať prostriedky, rozpočtové prostriedky na vykonávanie všetkých svojich činností.
<P>
Ako som už uviedol, chceme, aby bol jedným z veľkých úspechov Lisabonskej zmluvy. Myslím, že ide o veľmi dôležitú inováciu a, samozrejme, na základe návrhu pani podpredsedníčky Ashtonovej, vysokej predstaviteľky, budeme s Parlamentom na tejto otázke spolupracovať.
<SPEAKER ID="283" NAME="Malika Benarab-Attou" AFFILIATION="Verts/ALE">
(FR) Pán Barroso, rada by som vás informovala, že o pár dní budeme oslavovať Medzinárodný deň solidarity s palestínskym ľudom.
<P>
Situácia zdrveného, kolonizovaného, raneného a zabíjaného palestínskeho ľudu už nesmie pokračovať.
<P>
My Európania máme prostredníctvom našich hodnôt solidarity a bratstva povinnosť urýchlene nájsť riešenie tejto situácie, skôr než sa zmení na krviprelievanie.
<P>
Izraelská vláda pokračuje v kolonizovaní v rýchlom tempe, a to po spáchaní vojnových zločinov na začiatku tohto roka. Symboly a slzy už nestačia. V súčasnosti je jediným riešením na ukončenie tejto smrtonosnej politiky izraelskej vlády uznanie a predovšetkým existencia palestínskeho štátu.
<P>
Palestínsky ľud má, rovnako ako ostatné národy, právo na dôstojný život, ktorý spĺňa jeho očakávania.
<P>
Prijmete ako predseda Komisie spolu s pani Ashtonovou v tomto smere opatrenia? Ak áno, aké?
<SPEAKER ID="284" NAME="José Manuel Barroso" LANGUAGE="FR">
V prvom rade by som chcel zopakovať vaše pripomienky o preukázaní solidarity palestínskemu ľudu, ktorý skutočne trpí nedostatkom dodržiavania práva na sebaurčenie.
<P>
Pokiaľ ide o konkrétnu otázku, ktorú ste položili, rozhodnutie o uznaní iného štátu patrí do kompetencie členských štátov.
<P>
Naše stanovisko, stanovisko, ktoré Komisia vždy zastávala, spočíva v podpore spolužitia dvoch štátov: v práve štátu Izrael na slobodnú existenciu bez ohrozovania jeho bezpečnosti a zároveň v práve palestínskeho ľudu na budovanie vlastného štátu.
<P>
Chceme, aby spolužitie týchto dvoch štátov umožnilo vytvorenie novej situácie nielen pre izraelský a palestínsky ľud, ale aj pre celú oblasť, pretože tamojšia situácia je naozaj veľmi vážna. Ohrozuje nielen nádej palestínskeho ľudu, ale aj mier v celej oblasti a mier vo svete.
<SPEAKER ID="285" NAME="Predseda">
Ďakujem vám, pán predseda Komisie. Podarilo sa nám dosiahnuť oveľa viac, ako naposledy pred mesiacom. Veľmi vám ďakujem aj za vynikajúce dodržanie rečníckeho času. Rozumieme tomu, že niekedy nie je jednoduché odpovedať na zložité otázky v priebehu jednej minúty.
<P>
Myslím, že pre nás všetkých z oboch inštitúcií je vzájomné porozumenie veľmi užitočné. Je to veľmi zodpovedné a ide o veľmi dôležitý signál pre našich občanov, že tieto dve inštitúcie dokážu rokovať o otázkach a vzájomne komunikovať.
<P>
Uvidíme sa opäť o mesiac pri ďalšej hodine otázok.
<P>
(potlesk)
