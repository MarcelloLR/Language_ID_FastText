<CHAPTER ID="011">
Hodina otázok (otázky pre Komisiu) 
<SPEAKER ID="294" NAME="Predsedajúca">
Ďalším bodom programu je hodina otázok (B6-0231/2009).
<P>
Nasledujúce otázky sú určené Komisii.
<P>

<P>
Vec: Hospodárska súťaž a transparentnosť zdaňovania príjmov
<P>
Považuje Komisia zachovanie netransparentných systémov zdaňovania príjmov v rámci Európskej únie za kompatibilné s voľnou hospodárskou súťažou, a ak nie, aké kroky plánuje prijať, aby ukončila takéto systémy v členských štátoch alebo ich častiach?
<SPEAKER ID="296" NAME="Andris Piebalgs">
člen Komisie. - Dovoľte mi najprv pripomenúť, že podľa právnych predpisov Spoločenstva môžu členské štáty do značnej miery slobodne navrhovať svoje systémy priamych daní spôsobom, ktorý najlepšie zodpovedá ich vnútroštátnym politickým cieľom a požiadavkám. V posledných rokoch však dosiahli spoločnú dohodu o viacerých opatreniach, ktoré navrhla Komisia a ktoré majú riešiť pokles daňových základov a deformácie rozloženia investícií. Členské štáty tým uznali, že spolupráca v rámci celej EÚ a spravodlivé pravidlá o daňovej súťaži sú na ochranu výnosov nevyhnutné.
<P>
K otázke transparentnosti, ktorú predložil vážený pán poslanec, by som rád pripomenul, že iba nedávno, 28. apríla 2009, prijala Európska komisia oznámenie, ktorým určuje opatrenia na podporu dobrej správy vecí verejných v oblasti daní, čo znamená transparentnosť, výmenu informácií a spravodlivú daňovú súťaž.
<P>
Po prvé, oznámenie určuje, ako sa môže v rámci Európskej únie zlepšiť dobrá správa vecí verejných v oblasti daní na podporu argumentu pre iné jurisdikcie, aby ju nasledovali. Vyzýva členské štáty, aby rýchlo prijali návrhy Komisie na smernice o administratívnej spolupráci a vzájomnej pomoci pri vymáhaní daní a zdaňovaní úspor. Členské štáty by mali aj naďalej prikladať náležitú prioritu odstráneniu škodlivých obchodných daňových režimov. Presnejšie, návrh Komisie o administratívnej spolupráci obsahuje ustanovenie, podľa ktorého sa bankové tajomstvo už nesmie použiť na zamietnutie žiadostí o informácie z iného členského štátu, ktoré sa týkajú osôb bez trvalého pobytu v požiadanom členskom štáte. Je to plne v súlade s medzinárodným konsenzom o výmene daňových informácií.
<P>
Po druhé, aby sa podporila dobrá správa vecí verejných aj za hranicami Európskej únie, oznámenie navrhuje, ako dosiahnuť lepšie zosúladenie medzi politikami EÚ s cieľom zabezpečiť, aby prehĺbenie hospodárskych vzťahov medzi Európskou úniou a jurisdikciami jej partnerov bolo viazané na dodržiavanie zásad dobrej správy vecí verejných. Mimoriadny dôraz sa kladie na zabezpečenie podpory pre rozvojové krajiny, ktoré sa zaviazali dodržiavať zásady dobrej správy vecí verejných.
<P>
Oznámenie ďalej navrhuje spôsoby, ako zabezpečiť väčšiu koherenciu medzi jednotlivými prístupmi členských štátov v oblasti medzinárodných daní a dohodnutými zásadami dobrej správy vecí verejných. Tam, kde to je potrebné, by to zahŕňalo najmä koordinovanú reakciu určenú jurisdikciám, ktoré odmietajú uplatňovať zásady dobrej správy vecí verejných. Dnes Komisia na stretnutí Rady Ecofin predložila oznámenie ministrom financií EÚ s cieľom získať ich podporu pre navrhnutý prístup na poslednom stretnutí Rady Ecofin počas českého predsedníctva v júni roku 2009.
<SPEAKER ID="297" NAME="Manuel Medina Ortega" AFFILIATION="PSE">
(ES) Ďakujem veľmi pekne za vašu odpoveď, pán komisár. Venovali ste sa mnohým aspektom ako transparentnosť. To, čo mi však vo vašom prejave chýbalo, bola zmienka o posledných dohodách v rámci G20 týkajúcich sa boja proti daňovým rajom a takzvaným "nespolupracujúcim jurisdikciám". Prispieva Komisia k návrhu G20, alebo zostala úplne na okraji tohto druhu rokovaní?
<SPEAKER ID="298" NAME="Andris Piebalgs">
člen Komisie. - Komisia je plnohodnotným účastníkom G20 a do tohto procesu sa plnohodnotne zapája.
<P>
Už som spomenul niektoré z opatrení, ktorých prijatie členskými štátmi Komisia podporuje. Je to úplne zahrnuté v procese G20.
<SPEAKER ID="299" NAME="Hubert Pirker" AFFILIATION="PPE-DE">
(DE) Vážená pani predsedajúca, pán komisár, v podstate som proti zavedeniu nových daní. Zasiahnu predovšetkým strednú triedu. Ovplyvňujú tvorbu bohatstva a nestimulujú investície.
<P>
V súvislosti s krátkodobými ziskami z akcií však musíme nad daňami pouvažovať. Viete si predstaviť, že dane z krátkodobých ziskov z akcií získané z nekrytého predaja nakrátko budú určené na vytvorenie nových pracovných miest?
<SPEAKER ID="300" NAME="Avril Doyle" AFFILIATION="PPE-DE">
Mohol by pán komisár, prosím, Parlament uistiť, že je naozaj za to, aby boli všetky priame zdaňovania, daň z príjmu a daň zo zisku, určite v kompetencii členských štátov? Potvrďte, prosím, či to je váš názor.
<SPEAKER ID="301" NAME="Andris Piebalgs">
člen Komisie. - Nuž, máme Zmluvu o EÚ a tá je veľmi jasná. Vieme, že možno budeme mať nové írske referendum o Lisabonskej zmluve, ale jej články hovoria veľmi jasne o tom, ako sú rozdelené kompetencie, a Komisia nemieni napísať novú zmluvu s rozdielnymi zodpovednosťami.
<P>
Čiastočne je to aj odpoveď na použitie daňovej politiky na tvorbu pracovných miest. Keďže jednotlivé krajiny sa nachádzajú v rozdielnych situáciách, jeden nástroj na zdaňovanie v celej Európe pravdepodobne nedosiahne rovnaké ciele ako v konkrétnom členskom štáte.
<P>
Nástroje zdaňovania sú niekedy dobré na skutočnú tvorbu stimulov a na rozvoj hospodárstva, ale to skutočne závisí od situácie v konkrétnom členskom štáte.
<P>
Vec: Politika EÚ v oblasti zemetrasení: opatrenia prijaté Komisiou po nedávnom katastrofickom zemetrasení v Taliansku
<P>
V novembri roku 2007 prijal Parlament uznesenie (P6_TA(2007)0507) o integrovanom prístupe EÚ k zemetraseniam (prevencia, reakcia a odstraňovanie škôd), v ktorom vyzýva na prijatie konkrétnych opatrení týkajúcich sa postupu pri ochrane, spevňovaní budov (s osobitným dôrazom na budovy historického a kultúrneho významu), financovaní, výskume, verejných informáciách a pod.
<P>
Okrem toho som vo svojich listoch pre komisára pre životné prostredie (10.1.2008) a pre predsedu Komisie (22.5.2008) upozornil na naliehavú potrebu vypracovať oznámenie určené osobitne a výhradne účinnému riadeniu reakcií na zemetrasenia.
<P>
Myslí sk Komisia po nedávnom smrtiacom zemetrasení v Taliansku, že to pokrýva jej písomná odpoveď z 22.7.2008 a odpovede poskytnuté pánom Barrosom a pánom Dimasom, alebo plánuje prijať ďalšie kroky na ochranu európskych občanov pred zemetraseniami?
<SPEAKER ID="303" NAME="Stavros Dimas" LANGUAGE="EL">
Vážená pani predsedajúca, Komisia sa veľmi snaží pomáhať ochrániť ľudí pred zemetraseniami. Táto ochrana musí tvoriť súčasť integrovaného prístupu na vyrovnanie sa so situáciami, ktoré môžu byť spôsobené rôznymi nebezpečenstvami. Komisia nedávno prijala oznámenie o "Prístupe Spoločenstva k prevencii prírodných a človekom spôsobených katastrof", ktoré pokrýva aj zemetrasenia. Toto oznámenie vyplýva z opatrení prijatých Komisiou počas posledných rokov, ktoré sú v súlade s mnohými odporúčaniami sformulovanými Európskym parlamentom v jeho uznesení z roku 2007. Toto konkrétne opatrenie sa týka predovšetkým šírenia najlepších postupov, vývoja spoločných postupov na hodnotenie rizík, mapovania, vzdelávania a zvyšovania povedomia, pričom sa zároveň snaží o zlepšenie kohézie a synergií medzi existujúcimi finančnými a legislatívnymi prostriedkami prevencie, čím sa posilní pridaná hodnota opatrenia Európskej únie. Komisia sa bude všemožne snažiť zmierniť účinok zemetrasení tým, že vyzve členské štáty, aby do svojich vnútroštátnych právnych predpisov úplne integrovali spoločné európske normy pre projektovanie budov a verejných diel, najmä Eurokód 8. Komisia s osobitným záujmom očakáva odozvu Európskeho parlamentu na postup navrhnutý vo svojom oznámení.
<SPEAKER ID="304" NAME="Nikolaos Vakalis" AFFILIATION="PPE-DE">
(EL) Vážená pani predsedajúca, je mi ľúto, ale otázka zostáva. Naozaj to nechápem: prečo odmieta Komisia urobiť pri zemetraseniach to, čo urobila pri záplavách? Aký je v tom rozdiel? Naozaj ma veľmi prekvapuje, že po nedávnej katastrofe v Taliansku tu máme takúto diskusiu. Pokiaľ ide o posledné oznámenie, na ktoré ste sa odvolávali, zemetrasenie sa tam spomína zbežne v troch bodoch, o ktorých ste sa zmienili. Naozaj si myslíte, že zmienka o zemetraseniach v troch bodoch v oznámení môže vyvážiť obrovskú potrebu oznámenia venovaného výhradne zemetraseniam, ktorú v Európe máme? Naozaj by som rád dostal odpoveď.
<SPEAKER ID="305" NAME="Stavros Dimas" LANGUAGE="EL">
Vážená pani predsedajúca, oznámenie, ktoré sme vydali vo februári roku 2009, má integrovaný prístup k celkovej problematike nezávisle od zdroja nebezpečenstva. Tento prístup považujeme za najlepší. Pokiaľ ide o záplavy, máme oznámenie o nedostatku vody a o suchu. Existujú oznámenia o existujúcich nebezpečenstvách a konkrétnych problémoch, ale myslíme si, že integrovaný prístup, ktorý chceme použiť, je najvhodnejší.
<P>
Čakáme na odpoveď Parlamentu, a ak budú závažné dôvody, prečo by sme mali od tohto prístupu upustiť, zvážime ich. Musím vám však povedať, že oznámenie Komisie trochu pomôže aj pri prevencii následkov zemetrasení.
<P>
Ako také je určené pre členské štáty, ktoré žiarlivo strážia zásadu subsidiarity, pokiaľ ide o kompetenciu v tejto oblasti, aby do svojich vnútroštátnych právnych predpisov zahrnuli ustanovenia Európskej únie, či už ustanovenia Eurokódu 8 pre nové budovy alebo ustanovenia o spevnení budov pre staré budovy. Nechajme ich to urobiť, nech prijmú ďalšie opatrenia, ktoré sú potrebné, ako napríklad striktné dodržiavanie nariadení o projektovaní, aby sa predišlo väčšine katastrof.
<SPEAKER ID="306" NAME="Hubert Pirker" AFFILIATION="PPE-DE">
(DE) Vážená pani predsedajúca, pán komisár, v súvislosti so zlomovou líniou cez Apeniny existuje ďalšia zlomová línia naprieč Slovinskom. Ako pravdepodobne viete, na tejto zlomovej línii stojí jadrová elektráreň Krško. Na našu iniciatívu tam bolo umiestnených niekoľko výstražných zariadení. Aké opatrenia plánujete prijať vzhľadom na ničivé zemetrasenie v Taliansku na zaistenie bezpečnosti jadrovej elektrárne Krško stojacej na zlomovej línii, ktorá je s ňou spojená? Myslíte si, že môžete prijať preventívne opatrenia, ktoré môžu zájsť až tak ďaleko, že sa Krško zavrie?
<SPEAKER ID="307" NAME="Giorgos Dimitrakopoulos" AFFILIATION="PPE-DE">
(EL) Vážená pani predsedajúca, tiež ma prekvapilo stanovisko, ktoré tu dnes vyjadrila Komisia, pretože, samozrejme, rešpektujeme odpoveď, pokiaľ ide o otázku subsidiarity, a úplne súhlasím s konkrétnymi potrebami, ale nerieši to otázku kolektívneho politického návrhu zo strany Európskej komisie, ktorý by zahŕňal všetky stránky katastrof zapríčinených zemetraseniami. Pán Pirker pridal ďalšiu stránku a určite nájdeme ešte iné. Otázka preto zostáva: prečo nemáme - mimo zásady subsidiarity a konkrétnych opatrení spomenutých pánom komisárom - komplexný návrh zo strany Európskej komisie?
<SPEAKER ID="308" NAME="Stavros Dimas" LANGUAGE="EL">
Vážená pani predsedajúca, ako som už povedal, čakáme na odozvu Európskeho parlamentu na oznámenie, ktoré sme vydali k prevencii následkov zemetrasení. Keď budeme mať odpoveď, preskúmame, či je lepší tento prístup alebo ten druhý. Sú tam konkrétne ustanovenia týkajúce sa jadrových zariadení a je tam aj smernica Seveso II pre priemysel.
<P>
Vec: Solárna tepelná elektrická energia a plán hospodárskej obnovy Európy
<P>
S cieľom riešiť vážne energetické a hospodárske problémy Európskej únie Komisia vo svojom balíku obnovy navrhla opatrenia určené na podporu hospodárskej obnovy a zároveň na podporu energetických cieľov. Solárna tepelná elektrina, jeden z najsľubnejších obnoviteľných zdrojov energie, však nie je zahrnutá v zozname zvýhodnených odvetví.
<P>
Okrem toho je európsky priemysel v tejto oblasti momentálne svetovou jednotkou, ale toto postavenie si môže udržať len vtedy, ak sa domáci trh rozšíri a ak sa podporí ďalší výskum a vývoj.
<P>
Môže sa Komisia, prosím, vyjadriť, prečo bolo odvetvie solárnej tepelnej elektriny vylúčené z veľkých finančných podpôr navrhnutých v pláne obnovy? Aké iné zdroje financovania sú pre toto odvetvie k dispozícii?
<SPEAKER ID="310" NAME="Andris Piebalgs">
člen Komisie. - Solárna tepelná elektrická energia nebola z plánu hospodárskej obnovy Európy nikdy vylúčená. Nebola tam zahrnutá z toho dôvodu, že sme sa venovali najnaliehavejším energetickým potrebám. To znamená, že sa venujeme oblastiam, ktoré kríza najviac postihla, a kde sa projekty nedali uskutočniť.
<P>
Prvým problémom bolo prepojenie. Ak sú problémy so sieťou, nemôže fungovať žiadna výroba elektrickej energie, najmä nie z nových zdrojov. Preto sme sa ako naliehavej problematike venovali rozvodnej sieti elektrickej energie a prepojeniu medzi členskými štátmi.
<P>
Navyše nás postihla plynová kríza, čo jasne ukázalo, že pokiaľ ide o prerušenie dodávok plynu, má nedostatočná fyzická infraštruktúra v niektorých prípadoch obrovský dosah. Je to najjednoduchší spôsob, ako reagovať na bezpečnosť dodávok plynu.
<P>
Venovali sme sa aj ďalším dvom otázkam, o ktorých si myslím, že by sa určite odložili, ak by ich Spoločenstvo nepodporilo: po prvé, veterná energia na pobrežiach, čo je pomerne veľký projekt, ktorý sa musí prepojiť so sieťou na pevnine, a po druhé, zachytávanie a skladovanie uhlíka, kde naozaj musíme podporiť priemysel, aby čo najskôr navrhol komplexný projekt.
<P>
Z tohto dôvodu sme neposudzovali iné vhodné oblasti. Preto nebola solárna tepelná energia zahrnutá, nie preto, že v ňu neverím. Verím v solárnu tepelnú energiu, ale venovali sme sa najnaliehavejším potrebám.
<P>
Aké zdroje sú k dispozícii na podporu ďalšieho vývoja solárnej tepelnej elektrickej energie? Najprv je to siedmy rámcový program. Na roky 2007 - 2013 máme rozpočet 2,35 miliardy EUR. Po druhé, je to oblasť, kde môžete poskytnúť nástroj. Od budúceho roka máme možnosť novým členom poskytnúť 300 miliónov emisných kvót. Do úvahy prichádzajú projekty obnoviteľnej energie, ako napríklad solárna tepelná elektrická energia. Ak projekty prídu, budú veľmi vítané.
<P>
Použiť môžeme aj prostriedky z Európskeho fondu regionálneho rozvoja. Podporujeme väčšie využitie synergických zdrojov energie; predovšetkým sme zvýšili hranice, koľko obnoviteľnej energie sa môže použiť v súvislosti s bývaním a energetickou účinnosťou. Takže sa zvýšila celková vhodnosť týchto opatrení.
<P>
Okrem toho predloží Komisia v lete alebo skoro na jeseň nové oznámenie o financovaní technológií s nízkymi emisiami uhlíka. Pokúsime sa ho rozpracovať, aby tieto technológie dostali podporu nielen z rozpočtu Spoločenstva, ale aj od priemyslu a členských štátov, aby bola podpora cielená a aby nový technologický vývoj veľmi rýchlo dosiahol náš cieľ 20 % obnoviteľnej energie do roku 2020, a možno môžeme byť po tejto stránke ešte ambicióznejší.
<P>
Takže sme to nevylúčili. Museli sme sa však venovať mnohým oblastiam a zaradili sme najnaliehavejšie oblasti, do ktorých sa peniaze musia investovať teraz.
<SPEAKER ID="311" NAME="Avril Doyle" AFFILIATION="PPE-DE">
Ďakujem, pán komisár, za veľmi podrobnú odpoveď. Pozorne som sledovala, čo ste povedali.
<P>
V prípade, že niektorý z projektov, ktoré boli konkrétne uvedené v rámci plánu obnovy nebude môcť do 30. júna 2010 čerpať finančné prostriedky, budete mať, nazvem to "záložný zoznam" projektov pripravených na spustenie, aby peniaze skutočne išli do tohto odvetvia, do energetickej účinnosti a pre nízkoenergetické projekty?
<P>
V oblasti solárnej tepelnej energie je napríklad niekoľko veľkých projektov pripravených na výstavbu na konci roku 2009 a na začiatku roku 2010, viacero projektov je pripravených na spustenie. Mohli by sme mať záložný zoznam, aby sa použili všetky peniaze v prípade, že projekty, ktoré boli teraz určené na financovanie, nebudú môcť peniaze čerpať?
<SPEAKER ID="312" NAME="Andris Piebalgs">
člen Komisie. - Pri zostavovaní zoznamu sme si prezreli väčšinu projektov, zapojili sme aj členské štáty, preto nemám v tomto štádiu žiadny dôvod myslieť si, že nebudeme môcť vyplatiť alebo vyčleniť všetky peniaze.
<P>
Ak by sa niečo malo oneskoriť, alebo ak by niektoré projekty neboli dostatočne pripravené, budeme mať správu v marci roku 2010. Pri trialógoch som sľúbil, že ak bude časť peňazí k dispozícii, bude Komisia uvažovať, ak to bude potrebné, nad predložením potrebného návrhu. Ale je predčasné sľúbiť to, pretože záleží na tom, ako dobre vyčleníme peniaze, keďže dnes je obmedzený počet projektov, pri ktorých si myslíme, že pokročili dostatočne, aby mohli tieto prostriedky využiť.
<P>
Vec: Jadrové elektrárne
<P>
Podľa Energetického spoločenstva juhovýchodnej Európy mnoho krajín EÚ, ďalšie krajiny z južných a východných regiónov a východné stredozemské krajiny, ktoré sa zúčastňujú prístupových rokovaní, skúmajú plány, ako by mohli rozšíriť alebo vybudovať jadrové elektrárne na výrobu elektrickej energie. Povie Komisia, aké opatrenia a iniciatívy chce vzhľadom na osobitné geologické vlastnosti, klimatické podmienky, možnosti financovania a uskutočniteľnosť týchto programov prijať na stanovenie podmienok a obmedzení v súvislosti s týmito iniciatívami?
<SPEAKER ID="314" NAME="Andris Piebalgs">
člen Komisie. - Môj kolega Stavros Dimas vlastne už odpovedal na doplňujúcu otázku k tejto problematike.
<P>
V zásade je jadrová energia navrhnutá takým spôsobom, že každá krajina má regulačný orgán pre bezpečnosť jadrovej energie, ktorý nesie plnú zodpovednosť za vykonanie opatrení jadrovej bezpečnosti. Zároveň každý členský štát rozhoduje, či jadrovú energiu využije alebo nie. Riadi sa to zmluvou o Euratome, a samozrejme, aj ďalšími požiadavkami. Tieto ďalšie požiadavky sú, že každý predložený projekt preskúma aj Komisia a potom odporučíme projekty na vypracovanie. Urobili sme tak v prípadoch Belene a Mochovce.
<P>
Platí aj jasná povinnosť, že sa musia dodržať požiadavky hodnotenia vplyvu na životné prostredie v súlade s právnymi predpismi Spoločenstva. Uplatňujú sa aj ďalšie požiadavky podľa Dohovoru EHK OSN z Espoo o hodnotení vplyvu na životné prostredie presahujúceho hranice.
<P>
Pri žiadnom navrhnutom projekte teda nerozlišujeme medzi členskými štátmi. Je potrebné splniť jasné požiadavky a každý projekt sa analyzuje samostatne podľa acquis Spoločenstva a právnych predpisov o životnom prostredí. Môžem vás uistiť, že tento postup je tak nepriestrelný, že sa nikdy nevydalo žiadne povolenie na vybudovanie zariadenia na výrobu jadrovej energie, pokiaľ neboli zaručené všetky bezpečnostné požiadavky.
<SPEAKER ID="315" NAME="Marie Panayotopoulos-Cassiotou" AFFILIATION="PPE-DE">
(EL) Vážená pani predsedajúca, v súvislosti s tým, čo pán komisár povedal o hodnotení každého návrhu, chcem sa ho spýtať, či sa môže pre predmetnú oblasť vykonať ex ante štúdia aj na základe posúdenia Euro-stredomorskej spolupráce a osobitného charakteru oblasti, aby boli dané kritériá, ktoré bude musieť každá krajina od začiatku vziať do úvahy a dodržať ich pri svojom plánovaní.
<SPEAKER ID="316" NAME="Andris Piebalgs">
člen Komisie. - V prvom rade, každá krajina si vypracováva vlastné právne predpisy, ktoré rozhodujú o postupe pri podaní žiadosti. Potom proces veľmi závisí od vnútroštátnych právnych predpisov a právnych predpisov Euratom, na základe ktorých aj prebieha. Preto nemôžeme prijať regionálny prístup. Musíme preskúmať konkrétnu situáciu v úplne každom členskom štáte a zároveň aj úplne každý projekt.
<P>
Nemôžeme posúdiť iba priemernú situáciu v regióne a povedať, že tento región nie je vhodný na využívanie jadrovej energie. To by nebola pravda, pretože nemôžete navrhnúť projekt, ktorý by sa dal použiť takmer všade. Je to otázka nákladov, podmienok a potrebného času. Takže nemôžeme uplatniť regionálny prístup. Musíme sa naozaj pozrieť na úplne každý projekt, pretože iba takýmto spôsobom môžeme zaručiť úplnú bezpečnosť tohto projektu.
<SPEAKER ID="317" NAME="Paul Rübig" AFFILIATION="PPE-DE">
(DE) Vážená pani predsedajúca, pán komisár, dámy a páni. Pán komisár, chcel by som vám zablahoželať k jadrovému balíku, ktorý ste práve predložili, a ktorý sa týka najmä nových jadrových elektrární a aj návrhu, aby boli v budúcnosti normy Medzinárodnej agentúry pre atómovú energiu záväzné.
<P>
Rád by som sa dozvedel, či si myslíte, že v nasledujúcom volebnom období budete môcť vypracovať návrh na zriadenie regulačného orgánu EÚ alebo na povýšenie Združenia západoeurópskych orgánov dozoru nad jadrovou energiou (WENRA) na orgán, ktorý bude vydávať záväzné normy, a či by sme mohli určiť, že normy IAEO budú pre všetky členské štáty povinné.
<SPEAKER ID="318" NAME="Andris Piebalgs">
člen Komisie. - Pokiaľ ide o druhú časť, myslím si, že s takýmto zoskupením regulačných orgánov pre jadrovú energiu na vysokej úrovni by sme mohli dosiahnuť silnejšie normy. Toto je len východiskový bod, je to najnižší spoločný menovateľ, aký sa nám podarilo dosiahnuť.
<P>
Zároveň pre chúlostivosť tejto otázky z politického a niekedy aj kultúrneho hľadiska silno pochybujem, že by európsky regulačný orgán mohol hrať požadovanú úlohu. Nepovedal by som, že európskemu regulačnému úradu sa nedá dôverovať, ale regulačný orgán si od jadrových zariadení musí držať odstup. Myslím si, že plnú zodpovednosť za bezpečnosť by mal vždy niesť vnútroštátny regulačný orgán, pretože je to ten najlepší spôsob a vyhneme sa tak diskusii, či sa ústredný regulačný orgán dostatočne zasadzuje za jadrovú energiu a pod.
<P>
Je dobré zriadiť spoločný rámec, ale zodpovednosť musia aj naďalej niesť regulačné orgány, ktoré, ako je navrhnuté v smernici o jadrovej bezpečnosti, majú plnú kompetenciu a všetky potrebné nástroje na uskutočnenie tejto politiky. V Únii máme veľmi dobré regulačné orgány pre jadrovú bezpečnosť, preto nie je reorganizácia potrebná. Musíme iba zvýšiť záväzné normy, začneme od úrovne, ktorú teraz máme, budeme pracovať spoločne, svetu tak ukážeme, že normy v jadrovom priemysle sa dajú zvýšiť.
<P>
Vec: Podpora udržateľnej energie v mestách
<P>
V mojom rodnom meste Cork sa miestne orgány a podniky usilujú o vypracovanie postupov trvalo udržateľnej energie. Čo robí Komisia pre to, aby podporila mestá ako Cork v ich snahe podporiť udržateľnú energiu?
<SPEAKER ID="320" NAME="Andris Piebalgs">
člen Komisie. - Som veľmi rád, že ste položili túto otázku, pretože som veľmi hrdý na jeden z našich úspechov, ktorým je dohoda starostov.
<P>
V roku 2008 sme podporili iniciatívu miest, aby mali dohodu starostov. To znamená, že mestá majú záväzok do roku 2020 znížiť CO2 o viac než 20 %. Na tento účel vypracovávajú akčné plány trvalej udržateľnosti energie. Zriadili tiež kanceláriu pre dohodu starostov, ktorá má na starosti koordináciu a propagáciu. Tieto kroky podporujeme prostredníctvom spoločného výskumného centra, aby sme zabezpečili odborné zázemie a technickú podporu pri príprave, realizácii a hodnotení akčných plánov trvalej udržateľnosti energie. Pri menších obciach rokuje Komisia s ostatnými vnútroštátnymi, regionálnymi a miestnymi správami, aby zabezpečila svoju podporu pre menšie mestá.
<P>
Tento rok by sa mal zaviesť aj progresívny systém osvedčených postupov, špičkové referenčné kritériá.
<P>
Prostredníctvom Európskej investičnej banky (EIB), kam dávame granty, sme zriadili aj nástroj na finančnú podporu. EIB využívame tiež na určenie trvalo udržateľného rozvoja v mestách. EIB sa už zúčastnila na konkrétnych projektoch, ako napríklad s Barcelonou, kde sú rokovania už v pomerne pokročilom štádiu.
<P>
Viem, že mesto Cork túto dohodu ešte nepodpísalo, je teda na ňom, aby túto možnosť využilo. Je to dobrý spôsob, ako naozaj mobilizovať občanov pre tieto iniciatívy.
<P>
Existujú aj iné nástroje na trvalo udržateľný rozvoj. Kohézna politika poskytuje mestám značnú podporu pri uskutočňovaní politík a opatrení v oblasti trvalo udržateľnej energie. V období 2007 - 2013 sa z fondov kohéznej politiky priamo do iniciatív v oblasti trvalo udržateľnej energie v EÚ investuje spolu 9 miliárd EUR. Južný a východný operačný program, ktorý pokrýva aj mesto Cork, investuje do regiónu 669 miliónov EUR a prispeje k dosiahnutiu lisabonských cieľov týkajúcich sa rastu a pracovných miest.
<P>
Tieto kohézne fondy priamo podporia projekty trvalo udržateľnej energie v regióne a pomôžu mobilizovať ďalšie vnútroštátne investície. Financovanie sa môže použiť na podporu energetickej účinnosti, výrobu obnoviteľnej energie, vývoj účinných systémov na riadenie energie a na podporu čistej a udržateľnej verejnej dopravy najmä v mestských oblastiach.
<P>
Operačný program zahŕňa "Gateway Challenge Fund", ktorý je založený na integrovanej stratégii trvalo udržateľného rozvoja pre mesto Cork.
<P>
Napokon, Európsky fond regionálneho rozvoja bol nedávno zmenený, aby všetkým členským štátom umožnil využiť prostriedky na zlepšenia energetickej účinnosti a integráciu obnoviteľnej energie do existujúcich obytných domov. Na tieto účely sa môžu použiť až 4 % celkových prostriedkov Európskeho fondu regionálneho rozvoja.
<P>
Aby som to zhrnul, myslím si, že sme vytvorili rámec pre mestá, ktoré chcú vypracovať udržateľné modely pre svojich občanov, a tým je dohoda starostov. Dohoda starostov zahŕňa sympatizantov ako New York alebo Rochester a zapojili sa do nej aj iné krajiny mimo EÚ, preto poskytuje mnoho vedomostí prostredníctvom svojej kancelárie, ktorú prevádzkujeme.
<P>
Pokiaľ ide o finančnú podporu, v tejto fáze nemáme žiadny program venovaný energetickej účinnosti, ale máme štrukturálne fondy, máme program Inteligentná energia - Európa a máme aj Európsku investičnú banku. Na podporu týchto iniciatív využívame všetky tieto nástroje. Európska investičná banka je v tomto procese veľmi aktívna. V tejto fáze to však nie je otázkou financií, ale skôr otázkou dobrých projektov a nadšeného prístupu miest.
<P>
To je moja odpoveď na vašu veľmi dôležitú otázku. Myslím si, že mestá majú mnoho možností na razenie cesty smerom k budúcnosti trvalo udržateľnej energie.
<SPEAKER ID="321" NAME="Brian Crowley" AFFILIATION="UEN">
Pán komisár Piebalgs, ďakujem vám za odpoveď. Pán komisár, vo svojej odpovedi ste už povedali, že z hospodárskeho hľadiska máme úsporu z dôvodu účinnosti energie, ale teraz sa musíme pohnúť ďalej. Radšej ako iba podporovať udržateľnosť a energetickú účinnosť by sme prostriedky mali využiť na vytvorenie nových spôsobov výroby energie, aby boli mestá ešte sebestačnejšie, a nie dovážať palivá alebo budovať jadrové elektrárne, ako sme hovorili predtým. Musíme nájsť dômyselnejšie a lepšie spôsoby, mohli by ste sa pozrieť do budúcnosti, nespoliehať sa len na investičnú banku, ale popremýšľať nad novými myšlienkami, ktoré prichádzajú aj od Komisie.
<SPEAKER ID="322" NAME="Andris Piebalgs">
člen Komisie. - Snažíme sme sa reagovať na túto požiadavku. Na konci tohto roku plánujeme vypracovať nový akčný plán energetickej účinnosti, ktorý sa bude zaoberať touto oblasťou. Pripravujeme aj oznámenie o financovaní zdrojov energie s nízkymi emisiami uhlíka.
<P>
Je veľmi dôležité, aby zúčastnené strany prevzali iniciatívu. Očakávam, že mestá predložia návrhy a vytvoria nátlak na poslancov Európskeho parlamentu a na členské štáty, aby sa v príslušných oblastiach vytvorili celoeurópske nástroje.
<P>
Bez tohto prístupu zdola nahor nevyužijeme všetky možnosti, ktoré existujú. Európske mestá sú také rozdielne a majú toľko dobrých nápadov, že by sme sa mali snažiť o viac ako iba pre všetky mestá používať prístup zhora nadol.
<P>
Myslím si, že dohoda starostov poskytne veľmi potrebný intelektuálny rozmer a skúsenosti pre politiky, ktoré musíme sformulovať, aby sme dosiahli trvalo udržateľné mestá. Nejde len o úspory. Súvisí s tým mnoho vecí. Ide aj o moderné siete, integráciu obnoviteľnej energie a trvalo udržateľnú dopravu - vodíkové autobusy, elektrické vozidlá. Je mnoho možností.
<P>
Každé mesto si môže vypracovať svoj vlastný program, pretože dohoda starostov sa zaviazala len znížiť hladinu CO2 o viac ako 20 %. Neznamená, že to musí byť nevyhnutne prostredníctvom energetickej účinnosti. Môže sa použiť metóda z úplne inej oblasti. Veľmi záleží na miestnych podmienkach.
<SPEAKER ID="323" NAME="Predsedajúca">
Vzhľadom na čas sa obávam, že nemôžem prijať ďalšiu doplňujúcu otázku. Ľutujem, pán Rübig, ale už ste mali jednu otázku a pán komisár nám poskytol niekoľko veľmi obšírnych odpovedí.
<P>
Vec: Hospodárska kríza a zabránenie protekcionizmu
<P>
Ako náš komisár pre obchod ste správne povedali, že v našej reakcii na súčasnú hospodársku krízu sa musíme vyhnúť protekcionizmu, keďže sa všeobecne uznáva, že sa z tejto hospodárskej recesie nedostaneme prostredníctvom obmedzenia obchodu.
<P>
Ako pracuje Komisia na tom, aby na svojich medzinárodných obchodných rokovaniach zabránila vzostupu protekcionistických tendencií? Môžete informovať o nejakom pokroku v súvislosti s ukončením kola rokovaní v Dauhe?
<P>
Ďalej, ako chce Komisia zabezpečiť, aby bola podpora voľného obchodu v rovnováhe s rozvojovými prioritami EÚ, ako sú základné pracovné normy a trvalá udržateľnosť životného prostredia?
<SPEAKER ID="325" NAME="Meglena Kuneva">
členka Komisie. - Európska únia zaujala od vypuknutia hospodárskej krízy pevný postoj proti protekcionizmu v súlade so svojím záväzkom zabezpečiť spravodlivý a voľný obchod.
<P>
Komisia pozorne sleduje protekcionistické opatrenia prijaté jej hlavnými obchodnými partnermi s cieľom podniknúť náležité kroky. Okrem toho EÚ veľmi podporuje iniciatívu Svetovej obchodnej organizácie informovať o vývoji obchodu počas hospodárskej a finančnej krízy.
<P>
EÚ sa od začiatku tejto krízy viac ako kedykoľvek predtým zasadzuje za mnohostrannosť, transparentnosť a voľné trhy založené na pravidlách, ktoré prinesú osoh ako rozvinutým, tak aj rozvojovým krajinám. EÚ stále argumentovala, že ambiciózny a vyvážený výsledok kola rokovaní v Dauhe patrí medzi najdôležitejšie nástroje na zabránenie obchodného protekcionizmu a oživenie hospodárstva.
<P>
To je aj posolstvo, ktoré vyslala WTO v poslednom preskúmaní obchodnej politiky EÚ, ktoré chválilo úlohu EÚ pri posilňovaní mnohostranného obchodného systému. Kľúčovú úlohu, ktorú by kolo rokovaní v Dauhe mohlo hrať v súčasnej kríze, uznal aj globálny plán skupiny G20 pre obnovu a reformu, ktorý bol zverejnený 2. apríla. Predstavitelia G20 vyjadrili svoj pretrvávajúci záväzok dosiahnuť rýchle ukončenie kola rokovaní v Dauhe.
<P>
Nakoniec, záväzok EÚ k voľnému obchodu ide ruka v ruke so záväzkom trvalo udržateľného rozvoja, čo je pre EÚ dominantný politický cieľ aj v kontexte rozličných iniciatív obchodnej politiky.
<P>
Trvalo udržateľný rozvoj a predovšetkým ekologické a sociálne hľadiská sú dôležitými súčasťami našej obchodnej politiky. Nasvedčuje tomu aj zaradenie ustanovení o trvalo udržateľnom rozvoji, ktoré sa zameriavajú na pracovné a environmentálne normy, do našich dvojstranných obchodných dohôd.
<SPEAKER ID="326" NAME="Claude Moraes" AFFILIATION="PSE">
Ďakujem, pani komisárka, som si vedomý toho, že zastupujete pani komisárku Ashtonovú. Chcem zablahoželať Komisii a aj poslancom tohto Parlamentu, ktorí sú vo Výbore pre medzinárodný obchod, k tomu, že odolávajú protekcionistickým tendenciám.
<P>
Chcel by som sa opýtať na problematiku rozvojových krajín a ako môžeme zabezpečiť, že zvýšime alebo podporíme obchod s rozvojovými krajinami a medzi nimi, napríklad prostredníctvom väčšej pomoci v oblasti obchodu. Je to dôležitý faktor, ktorý musíme brať do úvahy. Celkove som videl veľmi povzbudzujúcu aktivitu Komisie a Parlamentu v súvislosti s protekcionistickými tendenciami, ktoré by znamenali spiatočnícky krok.
<SPEAKER ID="327" NAME="Meglena Kuneva">
členka Komisie. - Správy WTO a vlastná kontrola Komisie ukazujú, že nehrozí bezprostredné riziko stupňovania všeobecne uplatňovaného protekcionizmu. Žiaden z veľkých národov zaoberajúcich sa obchodom sa zatiaľ neuchýlil k cezhraničným obmedzeniam obchodu a investícií. V niektorých krajinách, napríklad v Rusku, Indonézii a Argentíne, musíme pozorne sledovať vývoj udalostí, keďže tieto krajiny doteraz najviac využívali cezhraničné opatrenia na obmedzenie obchodu. Najviac postihnuté odvetvia sú poľnohospodárstvo a potravinárske výrobky, železo a oceľ, kovy, automobily, textil a hračky.
<SPEAKER ID="328" NAME="David Martin" AFFILIATION="PSE">
Uznáva Komisia, že rovnako, ako poučujeme a sledujeme druhých, aby sme sa vyhli riziku protekcionizmu, mali by sme aj my dávať pozor a uistiť sa, že vždy, keď použijeme naše nástroje na ochranu obchodu, je to na účely, na ktoré sú určené a nie ako protekcionistické opatrenia?
<SPEAKER ID="329" NAME="Meglena Kuneva">
členka Komisie. - Komisia robí všetko možné na zabezpečenie toho, aby toto monitorovanie bolo v každom ohľade dôsledné, najmä v problematike, ktorú ste načrtli. Aby sme získali špecifickejší pohľad a presnejšiu odpoveď, môžem odkaz tlmočiť pani komisárke Ashtonovej. Ale zatiaľ nemáme žiadne znepokojujúce signály.
<P>
Vec: Internetové pirátstvo v Kanade
<P>
Kanada má jednu z najvyšších úrovní internetového pirátstva na svete. Zhoršujú to vážne chyby právnych predpisov a vymožiteľnosti. V skutočnosti kanadský zákon o autorských právach naliehavo potrebuje prepracovanie, aby sa uviedol do súladu s aktuálnymi medzinárodnými normami o ochrane v internetovom prostredí, ako sú napríklad stanovené v internetových zmluvách Svetovej organizácie duševného vlastníctva z roku 1996 a v smernici EÚ o autorských právach (2001/29/ES). Čím dlhšie táto situácia potrvá, tým dlhšie budú európskym držiteľom práv najmä tvorivému odvetviu (autori, skladatelia, účinkujúci, skladatelia piesní a výrobcovia zvukových záznamov) odopierané právne nástroje, ktoré potrebujú na zastavenie rozsiahleho internetového porušovania svojich práv v Kanade. Ich straty v dôsledku internetového pirátstva sú obrovské. Situácia je taká, že legislatívne opatrenia je potrebné prijať teraz, a nie po pripravovanom obchodnom samite EÚ - Kanada v máji a následných dvojstranných obchodných rokovaniach.
<P>
Čo robí Komisia vzhľadom na naliehavosť tejto otázky pre to, aby zabezpečila, že Kanada bez ďalšieho odkladu upraví svoje príslušné právne predpisy?
<SPEAKER ID="331" NAME="Meglena Kuneva">
členka Komisie. - Komisia vie o otázkach v súvislosti s ochranou práv duševného vlastníctva a ich vymožiteľnosťou v Kanade. Veľmi nás znepokojuje, že navrhovanej reforme kanadského zákona o autorských právach sa prikladá zrejme malá priorita.
<P>
Primeraná ochrana práv duševného vlastníctva je nevyhnutná na ďalšie prežitie tvorivých odvetví. Zatiaľ čo niektoré členské štáty v súčasnosti horlivo diskutujú o tom, ako sa práva duševného vlastníctva môžu lepšie prispôsobiť internetovému svetu, musíme dávať veľký pozor na riziká internetového pirátstva pochádzajúceho z tretích krajín.
<P>
Jednou z kľúčových otázok je, ako nájsť správnu rovnováhu medzi záujmami držiteľov práv a záujmami spotrebiteľov a zároveň dodržiavať predpisy o ochrane údajov. Možno si spomeniete, že toto bol ústredný bod rozpravy o iniciatíve Komisie o kreatívnom obsahu online, ktorú spustilo oznámenie z 3. januára 2008.
<P>
Komisia dôrazne vyjadruje kanadským orgánom svoje znepokojenie už istý čas. Skutočnosť, že čoskoro začneme rokovania o dohode o voľnom obchode s Kanadou, nám poskytne novú možnosť na dosiahnutie značného zlepšenia ochrany práv duševného vlastníctva v Kanade. Zatiaľ bude Komisia túto záležitosť riešiť s kanadskými orgánmi na najvyššej úrovni. Žiadať bude aj to, aby sa prepracovanie kanadských právnych predpisov o autorských právach začalo čo najskôr, najlepšie počas terajšieho volebného obdobia Parlamentu.
<SPEAKER ID="332" NAME="Seán Ó Neachtain" AFFILIATION="UEN">
(GA) Vážená pani predsedajúca, chcel by som pani komisárke poďakovať za odpoveď. Chcel by som sa však opýtať, akú nádej vkladá Komisia do toho, že úsilie, ktoré vynakladá v súvislosti s Kanadou, bude úspešné, a aké sú bezprostredné plány Komisie na zastavenie pirátstva na internete a takéhoto konania? Ak to nevieme zastaviť v krajine, akou je Kanada, aké šance máme, že sa nám to podarí v iných prípadoch?
<SPEAKER ID="333" NAME="Meglena Kuneva">
členka Komisie. - Ako som už povedala, dohoda o voľnom obchode zabezpečí právny rámec, na základe ktorého budeme s Kanadou riešiť sporné oblasti a problémy v súvislosti s obchodom, ako napríklad úroveň vymožiteľnosti práv duševného vlastníctva a určité praktiky, ktoré narúšajú hospodársku súťaž. Sme optimistickí, pretože budeme rokovať o dohode o voľnom obchode.
<P>
Vec: Dohoda o voľnom obchode s Kóreou
<P>
Môže Komisia popísať, v akom stave sa nachádzajú rokovania s Kóreou o dohode o voľnom obchode po nedávnych diskusiách medzi Komisiou a ministerstvom obchodu Južnej Kórey?
<SPEAKER ID="335" NAME="Meglena Kuneva">
členka Komisie. - Rokovania o dohode o voľnom obchode s Kóreou sú z prebiehajúcich obchodných rokovaní EÚ v najpokročilejšom štádiu. Po dvoch rokoch rokovaní máme na dosah komplexnú dohodu so štvrtým najväčším obchodným partnerom EÚ mimo Európy.
<P>
Dohoda o voľnom obchode s Kóreou ponúkne nový prístup na trh v mnohých oblastiach zaujímavých pre vývozcov z EÚ. Uvediem príklad: dohoda by v prospech vývozcov z EÚ okamžite zrušila colné poplatky vo výške 1,6 miliardy EUR; zabezpečila by pevné pravidlá o necolných prekážkach v hlavných odvetviach ako automobilový a farmaceutický priemysel a odvetvie spotrebnej elektroniky; umožnila by významný nový prístup na trh služieb, ktoré majú pre poskytovateľov služieb z EÚ mimoriadny význam; poskytla by doteraz najambicióznejší balík o právach duševného vlastníctva, vládnom obstarávaní, trvalo udržateľnom rozvoji a iných predpisoch; predpokladala by nové spôsoby zapojenia občianskej spoločnosti do kontroly uskutočňovania dohody o voľnom obchode a náležitými ustanoveniami by ochránila naše citlivé miesta.
<P>
Dohoda o voľnom obchode by predstavovala aj veľmi užitočný referenčný bod pre ostatné rokovania. Navyše by uzatvorenie tejto dohody bolo prejavom záväzku oboch strán k otvoreným trhom ako jednej z možných reakcií na súčasné hospodárske prostredie.
<P>
Na konci ôsmeho kola rokovaní v marci 2009 dosiahli obidve strany na svojej úrovni značný technický pokrok, ale ešte stále zostal nevyriešený rad ťažkých otázok.
<P>
Komisárka EÚ pre obchod pani Ashtonová a kórejský minister obchodu Kim sa následne stretli 2. apríla 2009 v Londýne. Napriek intenzívnym rozhovorom nebolo možné prekonať rozdielne stanoviská k zostávajúcim otázkam ako vracanie cla a pravidlá označovania pôvodu.
<P>
Komisia v súčasnosti hľadá najlepšiu cestu vpred.
<SPEAKER ID="336" NAME="David Martin" AFFILIATION="PSE">
Pani komisárka, ďakujem vám za odpoveď. Po prvé, úplne súhlasím s tým, že dohoda o voľnom obchode s Kóreou by priniesla obrovské výhody Európskej únii a aj Kórei a vyslala by pozitívny signál v súvislosti s naším odhodlaním mať otvorené trhy. Teraz to však vyzerá, že za neúspech pri dosiahnutí tejto dohody môžu viac členské štáty ako náš partner v rokovaní.
<P>
Ak sa tak stane, ak sa nám nepodarí dosiahnuť dohodu s Kóreou, uznáva Komisia, že GR pre obchod môže na dohody o voľnom obchode zabudnúť? Pretože ak sa nevieme dohodnúť s Kóreou, nedohodneme sa ani s Indiou, Združením národov juhovýchodnej Ázie a nedosiahneme ani žiadnu z dohôd, o ktorých už rokujeme.
<SPEAKER ID="337" NAME="Meglena Kuneva">
členka Komisie. - Naopak, členské štáty nedávno potvrdili svoj záujem uzavrieť ambicióznu a vyváženú dohodu s Kóreou.
<P>
Komisia bude ako zvyčajne obhajovať zásady, na základe ktorých rokujeme so všetkými krajinami.
<SPEAKER ID="338" NAME="Glyn Ford" AFFILIATION="PSE">
Ďakujem vám veľmi pekne. Možno by sa v súvislosti s touto záležitosťou pani komisárka mohla vyjadriť k situácii nemeckej vlády.
<P>
Ako aj pán Martin, aj ja podporujem túto dohodu o voľnom obchode s Kórejskou republikou. Musíme si však dávať pozor na detaily a časový harmonogram. Odhaduje sa, že v Európe sa ročne predá 650 000 kórejských áut. Hoci vo východnej Európe už prebieha určitá výroba, objem nového dovozu bude významný.
<P>
Väčšina prieskumov tvrdí, že dovoz nahradí predaj japonských áut vyrábaných v Európe, ako napríklad tie, čo vyrába závod Hondy v mojom volebnom obvode Swindon. Tento závod je momentálne zatvorený, pracovníci sú v pohotovosti. Zabezpečíte, aby pred povolením týchto dovozov bola dostatočná časová medzera, aby sa súčasná situácia tu a aj inde v Európe nezhoršila?
<SPEAKER ID="339" NAME="Meglena Kuneva">
členka Komisie. - Chápem vaše obavy o situáciu v automobilovom priemysle. Od začiatku rokovaní s Kóreou investovala Komisia značné prostriedky na dosiahnutie dobrého výsledku pre automobilový priemysel v EÚ. Vývozcovia európskych áut budú ťažiť z kombinácie zrušenia kórejských ciel na autá a účinného odstránenia technických prekážok. Najvýznamnejšie prekážky budú odstránené od prvého dňa platnosti dohody.
<P>
Vec: Obchodný spor USA - EÚ o hovädzom mäse ošetrovanom hormónmi
<P>
Poskytne Komisia informácie o výsledku rokovaní, ktoré vedie s orgánmi USA s cieľom - po rozhodnutí o dočasnom pozastavení - definitívne zabrániť spusteniu takzvaných "kolotočových" odvetných opatrení, ktoré sú súčasťou transatlantického obchodného sporu o hovädzom mäse ošetrovanom hormónmi, a zrušiť zavedené odvetné opatrenia?
<SPEAKER ID="341" NAME="Meglena Kuneva">
členka Komisie. - Komisia so Spojenými štátmi stále rokuje a sme veľmi optimistickí v tom, že čoskoro nájdeme vzájomne prijateľné riešenie. V posledných týždňoch sme s USA o tejto záležitosti intenzívne komunikovali. Komisárka EÚ pre obchod Catherine Ashtonová a obchodný zástupca USA Ron Kirk sa 22. apríla dohodli viesť ďalšie rozhovory, aby sa prostredníctvom rokovaní našlo riešenie dlhotrvajúceho sporu o hovädzom mäse ošetrovanom hormónmi.
<P>
Potvrdili svoje želanie ukončiť túto problematickú záležitosť, ktorá nepriaznivo ovplyvňuje podniky a spotrebiteľov v EÚ a aj v USA. V snahe dosiahnuť riešenie sa pani komisárka Ashtonová a obchodný zástupca USA pán Kirk dohodli, že uvalenie takzvaných "kolotočových" sankcií zo strany USA na určité výrobky EÚ sa odloží o ďalšie dva týždne po pôvodnom termíne 23. apríla.
<P>
Komisia sa snaží, ako najlepšie vie, aby našla priaznivé a trvalé riešenie tejto záležitosti, vysokí úradníci obidvoch strán momentálne vedú rozhovory. Konečné ciele Komisie v týchto rokovaniach sú: definitívne zabrániť spusteniu "kolotočových" sankcií a odvolať zavedené odvetné opatrenia. Sme presvedčení, že máme na dosah dohodu, ktorá dokonale ochráni naše verejné zdravie a splní cieľ ochrániť spotrebiteľov v tejto oblasti.
<SPEAKER ID="342" NAME="Georgios Papastamkos" AFFILIATION="PPE-DE">
(EL) Vážená pani predsedajúca, v neprítomnosti príslušnej komisárky pani Ashtonovej by som chcel poďakovať pani komisárke Kunevovej za odpoveď a chcel by som pani komisárku poprosiť, aby pani Ashtonovej tlmočila moju vďaku za sprostredkovanie a konzultáciu s americkou stranou v záležitosti zrušenia kolotočových odvetných opatrení, ktoré zaviedli Spojené štáty americké. Je to konanie, ktoré, ak už nič iné, ide o krok ďalej, zachádza za hranice partnerstva medzi Spojenými štátmi americkými a Európskou úniou, ktorí sú hlavnými obchodnými hráčmi hrajúcimi vedúcu úlohu aj v rámci kola rokovaní v Dauhe pod záštitou Svetovej obchodnej organizácie.
<SPEAKER ID="343" NAME="Meglena Kuneva">
členka Komisie. - Pán Papastamkos, rada odovzdám váš odkaz pani komisárke Ashtonovej, nechcem toho povedať príliš veľa, ale myslím si, že výsledky budú určite uspokojivé.
<P>
Vec: Nedodržiavanie nariadenia č. 261/2004 zo strany leteckých spoločností
<P>
Európsky súdny dvor 22. decembra 2008 vyniesol rozsudok, na základe ktorého letecké spoločnosti nesmú odmietnuť odškodniť cestujúcich po zrušení letu z dôvodu technických problémov lietadla. Švédsky súd, ktorému tento prípad predložil ombudsman, práve vydal podobné rozhodnutie.
<P>
Mohla by Komisia uviesť, do akej miery bude brať do úvahy tieto rozhodnutia, ktoré opäť raz ukázali zdráhanie leteckých spoločností, príliš vágne znenie nariadenia č. 261/2004 v súvislosti s "mimoriadnymi okolnosťami" oprávňujúcimi zrušiť let a pasivitou Komisie voči mnohým porušovaniam tohto nariadenia na úkor cestujúcich?
<SPEAKER ID="345" NAME="Antonio Tajani" LANGUAGE="IT">
Vážená pani predsedajúca, vážení poslanci, vážené poslankyne, myslím si, že musím najprv zdôrazniť, že úlohou Komisie nie je interpretovať rozhodnutia Súdneho dvora. Tieto rozhodnutia sa týkali prípadov postúpených na predbežné rozhodnutie vnútroštátnymi súdmi, aby sa zabezpečilo jednotné uplatňovanie právnych predpisov Spoločenstva.
<P>
Podľa ustanovení článku 16 nariadenia (ES) č. 261/2004 o právach cestujúcich pri odmietnutí nástupu do lietadla a v prípade zrušenia alebo veľkého meškania letov sú členské štáty zodpovedné za uplatňovanie nariadenia a sú povinné žalovať letecké spoločnosti, ktoré ustanovenia nedodržiavajú. Pri vybavovaní žalôb, ktoré im cestujúci zašlú, musia príslušné vnútroštátne orgány, ktoré v súlade s nariadením menujú členské štáty, samozrejme brať do úvahy pokyny Súdneho dvora. Úlohou komisie je dohliadať, aby príslušné orgány správne uplatňovali nariadenia najmä v zmysle rozhodnutí Súdneho dvora.
<P>
Posledné stretnutie medzi Komisiou a príslušnými vnútroštátnymi orgánmi sa konalo na začiatku decembra minulého roku, inak povedané, pár týždňov pred rozhodnutím Súdneho dvora. Komisia naplánovala ďalšie stretnutie na 14. tohto mesiaca. Počas tohto stretnutia sa preskúma nedávne rozhodnutie Súdneho dvora v prípade C-549/07.
<P>
Vnútroštátne orgány sa budú môcť k rozhodnutiu vyjadriť a popísať, ako hodnotia správanie leteckých spoločností voči cestujúcim pri zrušení letu v zmysle tohto precedensu a praktické dôsledky tohto rozhodnutia.
<SPEAKER ID="346" NAME="Giovanna Corda" AFFILIATION="PSE">
(IT) Pán komisár, ďakujem vám, pretože si myslím, že tejto záležitosti sa musí venovať náležitá pozornosť. Ak správne rozumiem, tieto záležitosti majú na starosti členské štáty, ale aj vy môžete zistiť, či sa dá niečo urobiť. Ďakujem vám preto za vašu odpoveď a tešíme sa na to, čo sa bude diať ďalej.
<SPEAKER ID="347" NAME="Antonio Tajani" LANGUAGE="FR">
Ďakujem vám za to, že ste hovorili po taliansky. Viem, že máte taliansky pôvod, ešte raz vám ďakujem. Komisia bude samozrejme sledovať, čo sa deje, pretože si myslím, že práva cestujúcich sú pre nás všetkých veľmi dôležité. Je to jeden z cieľov mojej práce komisára.
<P>
Povedal som to už v čase, keď Parlament schválil moje menovanie. Postarám sa preto o to, aby sa aj naďalej kontrolovalo, či členské štáty dodržiavajú práva cestujúcich. My všetci, aj pani Kunevová, sa snažíme vo všetkých oblastiach účinne chrániť práva našich občanov.
<SPEAKER ID="348" NAME="Glyn Ford" AFFILIATION="PSE">
Budem stručný, keďže si uvedomujem, že máme veľmi málo času. Pán komisár, musím úprimne povedať, že uplatňovanie našich práv je momentálne smiešne. Bol som nedávno v Amsterdame a videl som, ako KLM zaobchádzalo so zdržanými cestujúcimi, ktorých presmerovali na samoregistráciu pred odletom. Zamestnanci systematicky, bez pýtania sa cestujúcich odmietli odškodnenie a pomoc, na ktoré mali cestujúci nárok.
<P>
Môže to Komisia nejakým spôsobom kontrolovať? Nemohli by sme mať na letiskách ľudí, ktorí by sa pozerali na to, čo letecké spoločnosti robia? Pretože úprimne povedané, mám pocit, že sa z toho stal vtip.
<SPEAKER ID="349" NAME="Antonio Tajani" LANGUAGE="FR">
Vážená pani predsedajúca, Komisia chce prostredníctvom oznámenia, ktoré by sa malo prijať v druhej polovici tohto roku, informovať Parlament a Radu o pôsobení a výsledkoch nariadenia (ES) č. 261/2004.
<P>
Tento dokument preskúma štyri roky pôsobenia nariadenia a navrhne prípadné ďalšie opatrenia, ktoré by sa mali prijať na zníženie počtu incidentov a na zlepšenie ochrany práv cestujúcich v leteckej doprave.
<P>
Skontrolujú sa preto všetky letiská. Dúfam, že práca Komisie zlepší situáciu a poskytne občanom odpovede, na ktoré čakajú. Môžem vás preto uistiť o svojom záväzku komisára. Začal som a budem pokračovať, svoj záväzok môžem potvrdiť.
<P>
Vec: Privatizácia leteckých spoločností v EÚ
<P>
Vzhľadom na úspešný model, ktorý sa použil na privatizáciu leteckej spoločnosti Olympic Airways a jej prevod na súkromného investora, uvedie Komisia, do akej miery by sa tento model dal použiť na iné letecké spoločnosti, ktoré majú podobné problémy?
<P>
Aké sú podľa Komisie vyhliadky na ďalšie privatizácie leteckých spoločností v EÚ? Do akej miery prispievajú zlúčenia leteckých spoločností bez vytvorenia monopolov a obmedzenia hospodárskej súťaže k vyriešeniu krízy?
<SPEAKER ID="351" NAME="Antonio Tajani" LANGUAGE="IT">
Vážená pani predsedajúca, vážení poslanci, vážené poslankyne, Komisia sa stotožňuje s názorom, ktorý ste vyjadrili vo svojej otázke, inak povedané, že rozhodnutia Komisie zrejme viedli k nariadenému predaju niektorých obchodných činností Olympic Airlines a Olympic Airways Services. V súvislosti s hospodárskou súťažou a dopravnou politikou boli určite úspešné.
<P>
Alitalia použila rovnaký model a môžu ho použiť všetky letecké spoločnosti, ktoré sa ocitnú vo vážnych problémoch. Toto rozhodnutie tak viedlo k vytvoreniu modelu novej leteckej spoločnosti, ktorá by mala byť leteckou spoločnosťou budúcnosti: už žiadne štátne spoločnosti, len plne sprivatizované. Túto prácu sa Komisia snaží podporovať. Myslím si, že s cieľom privatizácie sa stotožňujú aj ďalšie letecké spoločnosti, na mysli mám Austrian Airlines, Malév a České aerolínie.
<P>
Pokiaľ ide o štátne alebo súkromné vlastníctvo spoločností, musí však Komisia podľa Zmluvy o ES zostať neutrálna. Komisia je priaznivo naklonená konsolidácii odvetvia leteckej dopravy Spoločenstva, ktoré stále považuje za príliš rozdrobené, najmä v súčasnej kríze.
<P>
Táto konsolidácia by však nemala prekážať hospodárskej súťaži do takej miery, že by sa narušilo efektívne fungovanie spoločného trhu. Komisia alebo príslušný vnútroštátny orgán zodpovedá za dohľad nad koncentráciami, ktoré sa na tieto účely vykonávajú, v súlade s podmienkami príslušných predpisov Spoločenstva v závislosti na objeme príslušnej transakcie vedúcej ku koncentrácii.
<SPEAKER ID="352" NAME="Emmanouil Angelakas" AFFILIATION="PPE-DE">
(EL) Vážená pani predsedajúca, ďakujem pánovi komisárovi za jeho poznámky a odpoveď. Chcel by som využiť prítomnosť pána komisára, aby som sa ho opýtal, či Komisia vyhodnotila nárast nezamestnanosti v európskych leteckých spoločnostiach počas posledných ôsmich mesiacov, odkedy vypukla hospodárska kríza, a ak áno, čo si myslíte, aké opatrenia by sa dali použiť na zvrátenie situácie?
<SPEAKER ID="353" NAME="Antonio Tajani" LANGUAGE="IT">
Vážená pani predsedajúca, dámy a páni, nemám žiadne konkrétne údaje o počte pracovných miest, ktoré ubudli v dôsledku krízy, ale samozrejme mám veľmi dobrý prehľad o tom, čo sa v odvetví leteckej dopravy deje.
<P>
Všetko moje úsilie ako komisára pre dopravu smerovalo k podpore tohto druhu dopravy a neprekvapuje ma, že opäť diskutujeme o problematike prevádzkových intervalov, ktorá má zabrániť tomu, aby sa situácia leteckých spoločností počas krízy zhoršila: znamená to tiež, že sa snažíme o zníženie prepúšťania, inak povedané, v rámci Európskej únie udržať úroveň zamestnanosti v odvetví leteckej dopravy.
<P>
Vec: Železničná tepna pre Európu a bázový Brennerský tunel
<P>
Môže Komisia poskytnúť podrobné informácie o presnom časovom harmonograme a finančných plánoch týkajúcich sa úseku vysokorýchlostného železničného spojenia pre Európu zo Štrasburgu do Viedne a bázového Brennerského tunela, ktorý je ústredným bodom trasy Berlín - Rím? Aké sú ďalšie naplánované kroky a predpokladá plán obnovy ďalšie možnosti?
<SPEAKER ID="355" NAME="Antonio Tajani" LANGUAGE="IT">
Vážená pani predsedajúca, pán Posselt, ako viete, železničná os Berlín - Palermo je jednou z 30 prioritných projektov transeurópskych dopravných sietí a projekt bázového Brennerského tunela je ústredným bodom tohto prioritného projektu.
<P>
Komisia podporuje tento kľúčový prvok prioritného projektu, ktorý prostredníctvom vysokokapacitnej, vysokorýchlostnej trasy určenej najmä na dopravu tovaru umožní spojiť železničné siete na obidvoch stranách Álp. Projekt preto prispeje k účinnému fungovaniu vnútorného trhu, k dosiahnutiu cieľov v oblasti životného prostredia a k hospodárskej obnove.
<P>
Z tohto dôvodu chce Komisia v praxi naplniť očakávania občanov. To je ďalší dôvod, prečo sme urýchlili pridelenie financií na konci minulého roka, keď už bolo schválených 786 miliónov EUR finančných prostriedkov pre prioritný projekt č. 1. Koordinátorka pani van Miertová na tento projekt dohliada od roku 2005, myslím, že s kladnými výsledkami.
<P>
Práve sme začali konzultačný proces s členskými štátmi EÚ, aby sme obnovili mandát európskych koordinátorov a pokryli tak obdobie 2009 - 2013. Takýmto spôsobom im umožníme pokračovať v práci, najmä v dohliadaní na prioritné projekty. Dňa 22. marca 2009 predostreli rakúske orgány svoj viacročný program pre infraštruktúru, ktorý zahŕňa aj financovanie bázového Brennerského tunela. Stavebné povolenie pre projekt bolo vydané 17. apríla 2009 po dokončení hodnotenia vplyvu na životné prostredie.
<P>
Talianske orgány za svoju stranu predložili svoj projekt bázového tunela svojmu Medziministerskému výboru pre hospodárske plánovanie, aby sa financovanie mohlo schváliť v máji. Pán minister Matteoli, s ktorým som hovoril, potvrdil vôľu talianskeho štátu uskutočniť tento cieľ, inak povedané financovať projekt, a myslím si, že rakúske a talianske orgány sa v tejto záležitosti plne zhodujú.
<P>
Prioritný projekt č. 17 - vysokorýchlostné spojenie Štrasburg - Viedeň, ktoré je súčasťou železničnej osi Paríž - Štrasburg - Štutgart - Viedeň - Bratislava, uspokojivo napreduje vo všetkých zúčastnených členských štátoch: vo Francúzsku, v Nemecku, v Rakúsku a na Slovensku. Väčšina 831 km dlhého úseku medzi Štrasburgom a Viedňou, konkrétne úseky Štrasburg - Štutgart a Linec - Viedeň, bude dokončená do roku 2015. Úsek Štutgart - Ulm, ktorý je najproblematickejší, bude dokončený do roku 2020.
<P>
Príslušný finančný protokol sa podpíše 2. apríla tohto roku. Momentálne sa zdá najkomplikovanejšou časťou cezhraničný úsek v Bavorsku medzi Mníchovom a Salzburgom. Nemecká vláda práve prehodnocuje svoje viacročné plánovanie, takže kým začneme diskutovať o tomto veľmi dôležitom úseku, budeme musieť počkať do konca tohto roku. Úsek Štrasburg - Viedeň bude stáť 10 miliárd EUR a prioritný projekt bude spolu stáť 13,5 miliardy EUR.
<P>
Myslím si, že sú to užitočné informácie a že pokrývajú všetky požiadavky vyjadrené v otázke pána Posselta.
<SPEAKER ID="356" NAME="Bernd Posselt" AFFILIATION="PPE-DE">
(DE) Pán komisár, chcel by som sa vám poďakovať za vašu veľmi dobrú a podrobnú odpoveď, ako aj za vašu výbornú prácu na týchto dvoch dôležitých projektoch, ktoré sa krížia v Mníchove. Mám už len dve krátke doplňujúce otázky:
<P>
Po prvé, o bázovom Brennerskom tuneli koluje fáma, že by sa mohol obmedziť iba na osobnú dopravu. Môžete to vylúčiť?
<P>
Po druhé, v Rakúsku a v Štutgarte sa usilovne pracuje na hlavnej trase zo Štrasburgu do Viedne a Budapešti. Máme však problém s obchvatom Mníchova, pripojením na mníchovské letisko a s úsekom z Mníchova do Mühldorfu, Freilassingu a Salzburgu, teda s tzv. oblasťou chemického trojuholníka a úsekom cez Mühldorf. Chcel som vašu pozornosť upriamiť konkrétne na tento problém, keďže sa tam napreduje stále veľmi pomaly.
<SPEAKER ID="357" NAME="Antonio Tajani" LANGUAGE="IT">
Vážená pani predsedajúca, vážení poslanci, vážené poslankyne, pokiaľ ide o spojenie Berlín - Palermo, môžem vás opätovne uistiť, že aj keď kolujúce fámy vzbudzujú znepokojenie, zdajú sa úplne nepodložené.
<P>
Chcel som vám však poskytnúť iné správy, pretože sa zaujímate najmä o úsek Štrasburg - Viedeň. Dňa 31. marca Európska komisia vydala dve výzvy na predkladanie návrhov v oblasti transeurópskej dopravnej siete TEN-T. V rámci týchto návrhov by úsek Štrasburg - Viedeň mohol z programu na rok 2009 získať podporu do výšky 140 miliónov EUR na štúdie a pracovné projekty. Plán hospodárskej obnovy Európy poskytne 500 miliónov EUR vyčlenených výlučne na pracovné projekty spustené najneskôr do konca roku 2010.
<P>
Prirodzene je na národných vládach, aby doručili návrhy na spolufinancovanie, ktoré budú vyhodnotené v porovnaní s návrhmi iných členských štátov. To znamená, že ak Nemecko zamýšľa doručiť plán týkajúci sa tohto úseku, ktorý vás najväčšmi zaujíma, môže tak urobiť a Komisia jeho plán na získanie finančnej pomoci dôkladne zhodnotí.
<P>
Pokiaľ ide o napredovanie Projektu 17, Komisia sa rozhodla prideliť značnú finančnú podporu rôznym projektom v rámci tejto osi, konkrétnejšie trom cezhraničným úsekom a problematickým úsekom.
<SPEAKER ID="358" NAME="Predsedajúca">
Otázky, ktoré neboli zodpovedané pre nedostatok času, budú zodpovedané písomne (pozri prílohu).
