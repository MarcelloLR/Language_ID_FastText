<CHAPTER ID="014">
Fungovanie dialógu a konzultácií s tretími krajinami v oblasti ľudských práv (rozprava) 
<SPEAKER ID="319" NAME="Predsedajúca">
Ďalším bodom je správa pani Valenciano Martínez-Orozcovej v mene Výboru pre zahraničné veci o fungovaní dialógu o ľudských právach a konzultáciách o ľudských právach s tretími krajinami.
<SPEAKER ID="320" NAME="Elena Valenciano Martínez-Orozco  " AFFILIATION="PSE">
spravodajkyňa. - (SK) Pani predsedajúca, zrod Európskej únie inšpirovali nescudziteľné hodnoty. Rovnakým spôsobom, akým starostlivo dohliadame na naše členské štáty, s cieľom uistiť sa, že neporušujú právo na slobodu alebo právo na život alebo na demokraciu, musíme rozhodným spôsobom pôsobiť v rámci dialógu na krajiny, s ktorými máme politické, obchodné, hospodárske alebo partnerské vzťahy atď., s cieľom dosiahnuť, aby sa aj v týchto krajinách dodržiavali ľudské práva.
<P>
V celej komplexnosti a rozsahu vonkajších vzťahov EÚ by sa na priestor venovaný dialógu a konzultáciám o ľudských právach s tretími krajinami mohlo zabúdať, alebo by mohli zostávať v pozadí. Ak by sa situácia vyvinula takýmto spôsobom a my by sme to pripustili, dopustili by sme sa veľmi vážnej chyby.
<P>
Táto správa je venovaná aspektom, ktoré je potrebné zlepšiť, úlohe, ktorá je povinnosťou EÚ podľa článku 11 zmluvy o EÚ a ktorá spadá do oblasti politickej etiky. Ľudské práva by mali byť ústrednou témou vonkajšej politiky EÚ a EÚ by mala využívať ich pôsobenie na zlepšenie životných podmienok ľudí v krajinách, s ktorými udržiava vzťahy. Toto je jedným z kľúčových politických prvkov tejto správy.
<P>
Keď si sadneme za rokovací stôl, aby sme diskutovali o hospodárskych a obchodných dohodách s krajinou, v ktorej sú porušované základné práva, nemôžeme na tento stôl položiť ceny, dohody a zmluvy, pričom nehanebne zametieme pod koberec situáciu, v ktorej sa všetci jej občania ocitajú.
<P>
Ak necháme ľudské práva pred dverami rokovacích sál, uchýlime sa k najstrašnejšej forme cynizmu. Musíme tiež preskúmať úlohu, ktorú zohráva občianska spoločnosť a zástancovia ľudských práv, výrazné hlasy, ktoré sú dôležité pre pokrok vo všetkých utláčaných spoločnostiach.
<P>
V správe, o ktorej tu dnes diskutujeme, sa hodnotí jeden z hlavných nástrojov, ktorým Európska únia disponuje na dosiahnutie cieľov, ktoré som uviedla a tiež na jasné vymedzenie úlohy, ktorú chceme zohrávať v rámci svetového poriadku. Jedine prostredníctvom rešpektu a reciprocity sme schopní dosiahnuť pokrok v úlohe presadzovania ľudských práv.
<P>
Vôbec nepripadá do úvahy, aby sme svoju činnosť vyvíjali nátlakom a paternalistickým prístupom. Nemáme právo nikomu kázať, avšak je našou povinnosťou udržiavať konzistentnosť s našou vonkajšou činnosťou a podporovať vzťahy s tými krajinami, ktoré dosahujú výsledky, pričom by sme sa mali vyhnúť nerovnováhe a selektívnemu zaobchádzaniu, ktoré by oslabilo našu dôveryhodnosť.
<P>
V správe, ktorú dnes tomuto Parlamentu predkladám, sa vyzýva na činnosť na troch úrovniach, ktorými sú väčšia konzistentnosť pri vedení dialógov a konzultácií, ktorá si vyžaduje širšiu koordináciu medzi Radou, ktorá sa žiaľ tejto rozpravy nezúčastňuje, Komisiou a Parlamentom, využitie mechanizmu na uľahčenie bezproblémovej komunikácie a predchádzanie rozporom medzi rôznymi inštitúciami Spoločenstva. Ide o to, aby sme všetci zastávali jedno jasné stanovisko.
<P>
Ide aj o transparentnosť v riadení dialógov a konzultácií, ktorá by v oblasti ľudských práv mala byť zásadou, nie výnimkou. Flexibilita a pragmatizmus nutné na dosiahnutie špecifických výsledkov by nemali zatieňovať celkovú situáciu týkajúcu sa programu, cieľov alebo výsledku dialógu.
<P>
Žiadame, aby bola úloha Európskeho parlamentu posilnená, čo je prvok, ktorý, dámy a páni, skutočne chýba v riadení tohto nástroja, a to bez toho, aby pre danú situáciu existovalo právne alebo formálne zdôvodnenie.
<P>
Európsky parlament je pripravený konať zodpovedne v oblasti svojich vonkajších právomocí. Tento parlament si v oblasti ľudských práv vybudoval pozíciu kľúčovej európskej inštitúcie, zameral sa na ne a je odhodlaný využiť každú metódu, ktorá je mu dostupná, na to, aby vykonával svoju úlohu politickej záruky vonkajšej činnosti Únie.
<P>
Európsky parlament nalieha na Komisiu a Radu, aby brali do úvahy a zavádzali do praxe odporúčania z tejto správy, ktoré široko podporujú všetky politické skupiny tohto Parlamentu.
<P>
Dámy a páni, je nutné, aby bolo hlas Parlamentu počuť. Uvedomujeme si, že to o čo žiadame bude vyžadovať veľké úsilie, a preto zvažujeme potrebu rozšírenia zdrojov vyčlenených pre oddelenia pre ľudské práva v Komisii, ako aj v Rade, ktorá sa dnešnej rozpravy nezúčastňuje.
<P>
Napriek tomu ide o minimálnu požiadavku pre Európsku úniu, ktorá svetu tvrdí, že presadzovanie ľudských práv je nescudziteľnou európskou hodnotou. Ak chceme byť dôveryhodní, musíme na tejto úlohe pracovať.
<SPEAKER ID="321" NAME="Joe Borg">
člen Komisie. - (EN) Vážená pani predsedajúca, správa, ktorú pripravila spravodajkyňa, pani Valencianová Martínezová-Orozcová, a uznesenie Parlamentu sa venujú veľmi dôležitému a súčasne stále zložitejšiemu nástroju zahraničnej politiky Európskej únie týkajúcej sa ľudských práv .
<P>
Pani komisárka Ferrerová-Waldnerová (ktorá ľutuje, že sa nemohla zúčastniť dnešnej rozpravy) dávala primerane pokyny svojim útvarom, aby poskytli akúkoľvek podporu spravodajkyni v jej ťažkej úlohe preskúmať fungovanie dialógov a diskusií o ľudských právach s tretími krajinami.
<P>
Správa pridáva ďalší stavebný komponent pozoruhodnej práce Parlamentu pri hodnotení sady nástrojov EÚ o ľudských právach prostredníctvom pravidelných výročných správ, správy pána Agnoletta o doložkách o ľudských právach, štúdie Európskeho medziuniverzitného strediska o vplyve činností Parlamentu v oblasti ľudských práv, ako aj štúdie o usmernení pre oblasť mučenia. Správa tiež užitočne dopĺňa pravidelné posúdenie dialógov a diskusií o ľudských právach vykonané Radou a Komisiou.
<P>
Komisia by chcela spravodajkyni a Parlamentu vzdať poklonu za správu, podrobnú analýzu a odporúčania venované dialógom a diskusiám Európskej únie v oblasti ľudských práv.
<P>
Komisia zastáva názor, že zo všetkých nástrojov, ktoré máme v oblasti ľudských práv k dispozícii, sú to dialógy, ktoré poskytujú pravdepodobne najlepšiu šancu na zabezpečenie pozitívnych a dlhodobých výsledkov v oblasti rozvoja uznávania ľudských práv na celom svete, pokiaľ sme pripravení do nich investovať dostatočný čas a energiu.
<P>
Pevne veríme, že Európska únia môže dosiahnuť úspech v oblasti pokroku ľudských práv v tretích krajinách len prostredníctvom trpezlivej práce vytvárania mostov a presviedčaní, a to nielen v bilaterálnych vzťahoch, ale ako ukazuje vývoj Rady pre ľudské práva aj v rámci multilaterálnych orgánov.
<P>
Veľká rôznorodosť a počet dialógov a diskusií Európskej únie o ľudských právach s tretími krajinami, ktorých počet navyše stále rastie, spôsobuje, že globálne hodnotenie je veľmi náročné.
<P>
Štrukturálne dialógy, ako tie s Čínou, rozhovory založené na zhode, ako tie s mnohými susedskými krajinami, diskusie s rovnako zmýšľajúcimi partnermi, ako napríklad s USA a Kanadou, alebo miestne rozhovory na úrovni trojky s radou krajín sa odlišujú v mnohých ohľadoch, či už je to ich pravidelnosť, politická úroveň, typ účastníka dialógu, hĺbka diskusie alebo skutočnosť, že niektoré sú spojené so spoločenskými občianskymi podujatiami a iné nie.
<P>
Komisia vidí takú rôznorodosť ako dôkaz dynamiky a potenciálu, ktorý dialóg poskytuje, a ako výhodu, ktorá by sa mala zachovať, a vôbec nie ako nedostatok tohto nástroja. Usmernenia EÚ v oblasti dialógov o ľudských právach a Dohoda z Cotonou (AKT-EÚ) zdôrazňujú význam flexibility vziať do úvahy rozdielnu situáciu v krajinách, ich rozvoj v priebehu času a dynamické vzťahy medzi ktoroukoľvek treťou krajinou a Európskou úniou.
<P>
Preto by nebolo vhodné prísne ich roztriediť podľa modality, kým sa držíme spoločného smeru a cieľov pre dialóg. Aby bol tento nástroj účinný, musí byť šitý na mieru a schopný prispôsobiť sa zmenám okolností.
<P>
Rovnako je treba mať na pamäti, že rôzne dialógy a diskusie sú v odlišnej fáze vyspelosti. Dialóg s Čínou alebo diskusie s rovnako zmýšľajúcimi krajinami vytvorili za niekoľko rokov viac-menej konsolidované metódy, a preto umožňujú intenzívne a hlboké diskusie.
<P>
V prípadoch ako sú dialógy so susednými krajinami, nástroj stále dolaďujeme a sme v štádiu budovania potrebnej sebaistoty na uskutočnenie skutočne zmysluplných diskusií.
<P>
Sme preto presvedčení, že aj v týchto prípadoch otázky ako žiaduca účasť odborníkov z príslušných ministerstiev, účasť občianskej spoločnosti alebo posúdenie jednotlivých prípadov budú umožnené, len čo si uplatnenie nájde svoju vlastnú, spoľahlivú pôdu.
<P>
Nakoniec, vás chcem ubezpečiť, že odporúčania pre Komisiu budú starostlivo preskúmané a môžete počítať s našim odhodlaním zlepšovať informovanosť Parlamentu s cieľom umožniť zvýšenú transparentnosť dialógov a diskusií o ľudských právach.
<SPEAKER ID="322" NAME="Feleknas Uca  " AFFILIATION="GUE/NGL">
spravodajkyňa stanoviska Výboru pre práva žien a rodovú rovnosť. - (SK) Pani predsedajúca, dámy a páni, svoj príspevok by som chcela začať vyjadrením úprimnej vďaky spravodajkyni za jej správu. Teší ma, že v takej úplnej miere zohľadnila odporúčanie, ktoré som vyslovila v stanovisku Výboru pre práva žien a rodovú rovnosť. Musí sa venovať osobitná pozornosť úlohe žien v dialógu o ľudských právach s tretími krajinami, kde je ohrozené ich zdravie a bezpečnosť. Ľudské správa zahŕňajú práva žien urobiť rozhodnutia týkajúce sa ich života a reprodukcie bez diskriminačných zásahov, nátlaku a násilia. Žiaľ v dialógoch o ľudských právach sa stále tento prvok dostatočne nezohľadňuje.
<SPEAKER ID="323" NAME="Roberta Alma Anastase">
v mene skupiny PPE-DE. - (SK) Pani predsedajúca, v mene Európskej ľudovej strany vítam vypracovanie tejto správy, ktorá má veľký význam pre budúcnosť dialógu a konzultácií EÚ s tretími krajinami a pre úlohu Európskeho parlamentu.
<P>
Európska únia je predovšetkým úniou demokratických hodnôt podporujúcich mier, toleranciu a dodržiavanie ľudských práv. Preto je podstatné, aby sa v každom dialógu nadviazanom a vedenom s tretími krajinami zameriavala na potrebu zabezpečenia a ochrany základných slobôd a ľudských práv nielen v Európe, ale na celom svete.
<P>
Cieľom tejto správy je návrh riešenia na zlepšenie fungovania dialógu a konzultácií EÚ s tretími krajinami v oblasti ľudských práv. Preto sa správa zameriava na tri koncepty posilňujúce účinnosť: koherentnosť dialógu a konzultácií, transparentnosť a viditeľnosť.
<P>
Dôležitým je aj aktívnejšie zapojenie Európskeho parlamentu do tohto procesu. Domnievam sa, že Európsky parlament má legitímne právo zúčastňovať sa na tomto dialógu, vykonávať demokratickú kontrolu, ktorú mu udelili európski občania.
<P>
Chcela by som sa poďakovať spravodajkyni za citlivú analýzu, prezentovanú v správe, týkajúcu sa dialógu so susednými krajinami, ktoré sa nachádzajú na východ od EÚ. Hlavnou prioritou vonkajšej politiky Európskej únie je vytvorenie priestoru skutočnej demokracie na našej východnej hranici a dialóg o ľudských právach by sa mal považovať za veľmi dôležitý nástroj. Vytvorenie spoločných podvýborov pre ľudské práva by bolo významným krokom aj pre susedné krajiny, kde dochádza k neustálemu porušovaniu ľudských práv.
<P>
Chcela by som sa zamerať na jeden prvok, aj keď nie je súčasťou susedskej politiky. Rusko je ďalším východným partnerom, ktorý by mal konečne akceptovať, že priamy dialóg v oblasti ľudských práv nemôže viesť k ničomu inému len ku skvalitneniu života jeho občanov.
<P>
Nemohla by som ukončiť svoj príspevok bez spomenutia skutočnosti, že táto správa sa uspokojivo venuje aj právam žien!
<SPEAKER ID="324" NAME="Véronique De Keyser" LANGUAGE="SK">
Pani predsedajúca, správa, ktorú predložila pani Valencianová, sa týka základného aspektu európskych hodnôt, ktorým je dialóg o ľudských právach. Tento dialóg, uvedený v rôznych dohodách s mnohými krajinami a v rôznych nástrojoch je svojim spôsobom prejavom tzv. "mäkkej sily", ktorou disponuje Európa.
<P>
V prípade tejto správy bola dosiahnutá široká dohoda. Dnes zostávajú len pozmeňujúce a doplňujúce návrhy, ktoré predložila extrémne pravicová Skupina identity, tradície a suverenity. Zaujímavé je, že všetky tieto pozmeňujúce a doplňujúce návrhy sú podpísané mojimi krajanmi, členmi strany Vlaams Belang. Avšak, čo táto skupina, ktorá sa nedávno v Bruseli svojim spôsobom zviditeľnila prostredníctvom podpory, ktorú vyjadrila demonštrácii proti islamu, ktorú úrady zakázali, svojim konaním sleduje? Celkom zaujímavé.
<P>
V prvom rade chcú ľudské práva obmedziť na občianske a politické práva a z textu chcú vynechať sociálne, environmentálne, hospodárske a kultúrne práva. Zatiaľ čo sa odvolávajú na Medzinárodný pakt OSN o občianskych a politických právach, zabúdajú na skutočnosť, že to isté Generálne zhromaždenie schválilo aj Medzinárodný pakt o hospodárskych, sociálnych a kultúrnych právach, na ktorý veľmi rýchlo zabudli.
<P>
V druhom rade navrhujú prepojenie mrzačenia genitálií, skorých manželstiev a obchodovania s ľudskými bytosťami s náboženskými praktikami, nepochybne islamskými, čo je skutočne hrubé prepojenie. V žiadnom prípade neprípustné! Tieto postupy sú trestuhodné. Môžu byť späté s kultúrou, možno kmeňovou, ale sú trestné a žiadnym spôsobom nie sú náboženské.
<P>
A na záver táto skupina pridáva tirádu proti Turecku, proti strane Messrsa Erdogana a Güla, ktorej nezvyčajne chýba akýkoľvek základ.
<P>
Aby svoj príspevok uzatvorila, správa pani Valencianovej je významná, otvorená, ale zároveň veľmi jednoznačná. Je božská. Len si prečítajte odsek 22, v ktorom sa stanovuje, aby bol dialóg o ľudských právach vždy podporený diplomatickým tlakom na každej úrovni, a teraz hovorím k Rade! Je škoda, že isté extrémistické skupiny ju využívajú ako platformu pre svoju netoleranciu a nenávisť.
<SPEAKER ID="325" NAME="Anders Samuelsen">
v mene skupiny ALDE. - (SK) Pani predsedajúca, dámy a páni, v prvom rade by som chcel oceniť vyváženú správu pani Valencianovej a chcel by som jej poďakovať za to, že bola ochotná zapracovať mnohé z pozmeňujúcich a doplňujúcich návrhov, ktoré predložil náš výbor. Výsledok je jasný, v celej správe, ktorá obsahuje množstvo dobrých odporúčaní na posilnenie dialógov EÚ o ľudských právach, ktoré vedie s tretími krajinami a na presadzovanie ľudských práv a demokracie.
<P>
EÚ musí posilniť svoju úlohu iniciátora v oblasti presadzovania ľudských práv, a preto ma teší, že Rada prijala iniciatívu začleniť ľudské práva do politiky EÚ. Je správne, že Európsky parlament presadzuje systematické začleňovanie otázok ľudských práv do programu politických dialógov EÚ a vonkajšej politiky. Jedine prostredníctvom systematizácie dialógov môžeme zlepšiť využívanie referenčných kritérií a zaviesť koherentnosť do úsilia o presadzovanie ľudských práv. Napriek tomu by EÚ nemala stanovovať také náročné požiadavky, aby sa v rámci dialógu, topiacom sa v požiadavkách na porovnávanie sa s ukazovateľmi, zabúdalo na plnenie jeho pôvodných cieľov. Dialóg sa musí využívať na otvorenie podmanivého, k dôvere vedúceho politického priestoru, v rámci ktorého sa namiesto neustáleho poukazovania na porušenia, tiež poukazuje na pokrok dosiahnutý v oblasti ľudských práv.
<P>
Musíme si uvedomiť, že dialóg o ľudských právach čelí veľkým výzvam. Situácia v oblasti ľudských práv v mnohých krajinách spôsobuje obavy. Pre vzťahy EÚ s významnými obchodnými partnermi je nevyhnutné, aby sme pripísali väčší význam prepojeniu obchodných vzťahov s reformami v oblasti ľudských práv. Obchodné dohody s tretími krajinami by mali byť vnímané ako nástroj, ktorého následky presahujú výlučne hospodársku oblasť. Záležitosti súvisiace s environmentálnymi a ľudskými právami musia byť od začiatku ich súčasťou a musia mať rovnakú váhu ako hospodárske záležitosti. Dialóg s tretími krajinami musí pomáhať posilneniu demokratických, sociálnych, politických a environmentálnych práv, a preto musí byť jednoznačné, že obchodné dohody musia obsahovať úplne jasný mechanizmus, akým bude možné uplatňovanie dohody pozastaviť v prípade, že jeden z obchodných partnerov nedodržiava ľudské práva alebo nespĺňa demokratické doložky. Niet však pochýb o tom, že najlepší pokrok sa dosiahne vtedy, keď tretím krajinám poskytneme stimul na to, aby dodržiavali politické a hospodárske požiadavky, ktoré predstavujú časť dohôd. V dvojstranných dialógoch musíme nájsť rovnováhu, prostredníctvom ktorej môžeme vyvíjať stály nátlak, avšak ich základom je reciprocita a skutočný dialóg.
<SPEAKER ID="326" NAME="Hélène Flautre">
v mene skupiny Verts/ALE. - (SK) Pani predsedajúca, domnievam sa, že pani Valencianová dokázala vo svojej vynikajúcej správe, že máme až prebytok konkrétnych návrhov, ktoré budú určite užitočné pre portugalské predsedníctvo ktoré vyhlásilo, že jeho cieľom je dosiahnuť hmatateľné výsledky v oblasti ľudských práv a demokracie. Už istú dobu vyzývame na väčšiu koherentnosť, transparentnosť a výsledky v rámci našich diskusií s tretími krajinami, spoločne s Komisiou a Radou. Už je potrebné len prejsť od slov k činom.
<P>
Som presvedčená, že tak isto ako aj viete, že všetko, čo to vyžaduje je organizácia na zefektívnenie dialógov o ľudských právach bez ohľadu na ich rozmanitosť. V prvom rade to znamená stanovenie jasných verejných cieľov určených pre každý dialóg, aby sme mohli začať vykonávať koherentnú, spoločnú stratégiu, zodpovednosť za ktorú náleží najvyššej úrovni.
<P>
V druhom rade to znamená stanovenie ukazovateľov, ktoré nám umožnia riadne hodnotenie dosiahnutých výsledkov dialógu a informovanie poslancov EP o týchto výsledkoch, aby potom napríklad, keď krajinu navštívi delegácia, mohli skontrolovať, aký bol dosiahnutý pokrok a diskutovať s občianskou spoločnosťou a zástancami ľudských práv, aby boli schopnejší pri preverovaní svojich partnerov, pokiaľ ide o záväzky prijaté v rámci daného dialógu. V tejto súvislosti stále čakáme na informácie o ukazovateľoch, ktoré by mali byť použité na hodnotenie dialógu, ktorý sa nedávno začal viesť s Uzbekistanom.
<P>
V treťom rade to znamená zabezpečenie, že ľudské práva sa zohľadňujú vo všetkých vonkajších politikách EÚ vrátane obchodnej politiky, migračnej politiky a boji proti terorizmu. V diskusiách o ľudských právach ide o našu dôveryhodnosť. Napríklad môže niekto objasniť, akým spôsobom môžeme teraz diskutovať o vykonávaní usmernení o zákaze mučenia v Jordánsku v Podvýbore pre ľudské práva, prvom podvýbore zriadenom v rámci susedskej politiky, ktorý sa dnes dáva za príklad, keď vieme, že členské štáty EÚ utajovali dodatky americkej CIA k zmluve o mučení? Ako môžeme diskutovať o zákaze mučenia a boji proti nemu v tomto podvýbore?
<P>
Našou prvoradou úlohou ako poslancov EP je hodnotiť náležitosť činnosti EÚ a na tento účel môžete počítať s delegáciami, výbormi a celým Parlamentom, ktorý bude v každom bode naďalej bojovať za ich uplatňovanie, či už to bude znamenať otvorenie, zmenu orientácie alebo, ak to bude potrebné, zastavenie dialógu.
<SPEAKER ID="327" NAME="Luisa Morgantini">
v mene skupiny GUE/NGL. - (SK) Pani predsedajúca, dámy a páni, chcela by som veľmi poďakovať pani Valencianovej, pretože jedna zo záležitostí, ktoré vo svojej významnej správe zdôrazňuje sú kroky, ktoré Európska únia ešte musí podniknúť v konzultáciách o ľudských právach, a teda skutočnosť, že ide o nedokončenú prácu pre nás všetkých.
<P>
Domnievam sa, že jej požiadavka na väčšiu konzistentnosť a transparentnosť pre všetkých je nevyhnutná, ako aj väčšie zapojenie občianskej spoločnosti do vonkajšej politiky. Predovšetkým je dôležité potvrdiť koniec a nie začiatok politiky, ktorá je v mnohých prípadoch založená na dvojitých štandardoch. Ako napríklad uviedla pani Flautrová v prípade záležitosti súvisiacej s mučením.
<P>
Rovnako sa mi zdá veľmi dôležité naplánovať užšiu koordináciu medzi rôznymi orgánmi a zriadiť podvýbory a predovšetkým posilniť spoluprácu s národnými parlamentmi a delegáciami Európskej komisie na celom svete.
<P>
Domnievam sa však, že v prípade dvojitých štandardov je dôležitou skutočnosť, že dokonca aj my, konajúc ako Európska únia, nevykonávame dohody, ktoré podpisujeme. Mám na mysli napríklad článok 2 dohôd o pridružení. Súhlasím však s poznámkou predloženou pani De Keyserovou k predloženým pozmeňujúcim a doplňujúcim návrhom. Ďakujeme pani Valencianovej za to, že prijala mnohé z našich pozmeňujúcich a doplňujúcich návrhov. Preložené návrhy sú zamietnuté okrem jedného pozmeňujúceho a doplňujúceho návrhu, ktorý nepredložila žiadna skupina, ale pani Flautrová a ktorý sa týka rozšíreného monitorovania a výraznejšej prítomnosti a koherentnosti v povolebných fázach.
<P>
Rovnako sa domnievam, ako hovorí pani Valencianová, že Komisia a Rada by mali zintenzívniť zapojenie Parlamentu do procesu politického dialógu, zohľadniť náš názor a poskytnúť nám viac informácií, konzistentnejším spôsobom pred rokovaniami, ako aj po rokovaniach s tretími krajinami, ako sa pre každý prípad stanovuje v článkoch 21 a 24 zmluvy.
<P>
Rovnako sa domnievam, že vo všeobecnosti sa do reakcie na túto záležitosť musí zapojiť nielen oznamovanie o činnosti, ale aj investície do personálu, čo je nesmierne dôležité. Bohužiaľ, spomínam si na otázku, ktorú nedávno predložil Európsky parlament. Konferencia predsedov odmietla žiadosť o zriadenie Výboru pre ľudské práva s plnými právomocami. Domnievam sa, že to bola chyba, pretože by to inak bola vynikajúca príležitosť dokázať a zrealizovať myšlienku sily a kapacity presadzovania.
<SPEAKER ID="328" NAME="Bastiaan Belder" LANGUAGE="SK">
Pani predsedajúca, spravodajkyňa vypracovala významnú správu. Presadzovanie ľudských práv v krajinách, s ktorými EÚ udržiava vzťahy je úlohou, ktorú musí vykonávať zodpovedne. V tejto súvislosti je skutočne veľmi dôležitý štruktúrovaný dialóg o ľudských právach. Presne z tohto dôvodu a v súvislosti s touto správou je poľutovaniahodné uvedomiť si, že sa májový odborný seminár s Čínou nekonal.
<P>
Udržiavanie dobrých čínsko-európskych vzťahov však vyžaduje záväzok na obidvoch stranách. Nedávne alarmujúce správy organizácií typu Amnesty International, Psy, Human Rights in China a Compass Direct sú dôvodom, aby som tento záväzok spochybnil. "Oponenti", medzi ktorých patria náboženské menšiny a novinári sú zatváraní do psychiatrických liečební z politických dôvodov. Neblaho známy systém policajnej psychiatrie Ankang je v Číne realitou, najmä v čase príprav olympijských hier. A to je poľutovaniahodná skutočnosť.
<P>
Preto by som rád požiadal Radu a Komisiu, aby udržiavali krok s vývojom, pokiaľ ide o situáciu v oblasti ľudských práv v Ríši stredu. Udržiavanie harmonických vzťahov so strategickým partnerom, ktorým je Čínska ľudová republika je dôležité, avšak nie za každú cenu, aby sa teória stala praxou s ohľadom na tieto slová zo správy: "keďže dialógy o ľudských právach [...] sú základnou súčasťou celkovej stratégie Európskej únie zameranej na podporu trvalo udržateľného rozvoja, mieru a stability."
<SPEAKER ID="329" NAME="Irena Belohorská" AFFILIATION="NI">
V prvom rade aj ja by som sa chcela poďakovať kolegyni Valenciano za vypracovanie témy, ktorá ako najvýznamnejší nástroj ľudských práv je veľmi citlivá a, bohužiaľ, často druhoradá. Preto súhlasím s názorom, ktorý v tejto správe rezonuje, aby sa väčšia pozornosť venovala reformám, ktoré uskutočňujú partnerské krajiny v oblasti ľudských práv a demokracie. Myslím si, že Európska únia sa bude musieť naďalej snažiť o budovanie účinnejšej a jednotnejšej reakcie v oblasti medzinárodnej spolupráce a dialógu s tretími krajinami.
<P>
Oceňujem fakt, že správa obhajuje a podporuje systematické začleňovanie ochrany práv žien a detí do všetkých dialógov a konzultácií Európskej únie o ľudských právach s tretími krajinami. Som spravodajkyňa Podvýboru pre ľudské práva a pripravujem stanovisko k stratégii o právach dieťaťa. V svojej správe vyzývam na neustálu potrebu dopĺňania sa jednotlivých usmernení o deťoch v ozbrojených konfliktoch a potrebu vziať do úvahy parížske záväzky na ochranu detí pred nezákonným vojenským odvodom alebo ich zneužívaním ozbrojenými silami alebo ozbrojenými skupinami.
<P>
Tu chcem zdôrazniť potrebu zvýšenej kontroly prostriedkov, ktoré Európska únia poskytuje napríklad v rámci humanitárnej pomoci, aby sa nestalo, že peniaze poskytnuté Európskou úniou na zabezpečenie vyučovania či zdravotnej starostlivosti pre deti budú použité na nákup malých ľahkých zbraní, ktoré sú vhodné na použitie napríklad aj deťmi. Dialóg sa nesmie obmedziť len na otázky demokracie či ochranu občianskych a politických práv, ale aj na otázky, ktoré sa bezprostredne dotýkajú aj Európskej únie ako napríklad otázky environmentu alebo ochrany zdravia. Je nutné, aby sme si stanovili jasné kritéria začiatku, prerušenia alebo ukončenia politického dialógu, ako aj ciele, ktoré chceme dosiahnuť.
<P>
Na dosiahnutie výsledku je nutné: viesť dialóg a teda nielen niečo jednostranne diktovať tretím krajinám, snažiť sa o konštruktívnu spoluprácu, súčinnosť s miestnymi organizáciami na ochranu ľudských práv, mimovládnymi organizáciami, ktoré v danej krajine pôsobia. Je nutné viazať poskytovanie peňazí z fondov Európskej únie na dodržanie ľudských práv a zastaviť, prípadne suspendovať poskytovanie týchto prostriedkov pre krajiny, ktoré ľudské práva dodržiavať nebudú.
<SPEAKER ID="330" NAME="Charles Tannock" AFFILIATION="PPE-DE">
(EN) Vážená pani predsedajúca, správa pani Valencianovej Martínezovej-Orozcovej o podpore ľudských práv a demokracie zostáva základným kameňom EÚ a spoločných hodnôt spájajúcich 27 členských štátov. Je tiež kľúčovým prvkom našich externých strategických koalícií, vo veľkej Rade Európy so 47 členskými krajinami, v našom transatlantickom partnerstve v NATO a s rovnako zmýšľajúcimi krajinami v rámci OSN.
<P>
Ako Únia pokročila v oblasti stále formálnejších dohôd o obchode a politickej spolupráci, nevyhnutne sme hľadali spôsob, ako zaviesť stupeň podmienenosti základných ľudských práv v prípade našich globálnych partnerov, aj keby to bolo ad hoc a prinajlepšom neúplne, pomocou špeciálneho nástroja, Európskeho nástroja pre demokraciu a ľudské práva, a v prípade potreby podporený dialógmi a diskusiami o ľudských právach.
<P>
Európska susedská politika (ESP), za ktorú som v Parlamente spoluspravodajcom, má za cieľ ustanoviť kruh susedských priateľských krajín odhodlaných vytvoriť spoločnú oblasť mieru, stability, bezpečnosti, plnej úcty k ľudským právam a demokracii, slobody tlače, nezávislosti súdnictva, princípom právneho štátu a prosperity. Akčné plány ESP stavajú na súčasných, zo Zmluvy právne záväzných, zmluvných rámcoch, v prípade združenia partnerov Euromed na asociačných dohodách alebo dohodách o partnerstve a spolupráci s bývalými krajinami Sovietskeho zväzu, ktoré väčšinou zahŕňajú ustanovenia o ľudských právach a demokracii, ktoré sú monitorované tak, že čím bližšie príde partnerská krajina ESP v zmysle spoločných hodnôt, tým vyššia je pomoc a obchodná spolupráca poskytnutá EÚ. Tieto akčné plány monitorujú podvýbory ako súčasť prebiehajúceho dialógu.
<P>
Aspoň teoreticky by geopolitické záujmy nemali hrať žiadnu úlohu, ale v skutočnosti v praxi prevláda vecná politika. Ako spomenul môj kolega, pán Belder, kto by sa napríklad odvážil pohroziť tým istý stupňom sankcií voči Čínskej ľudovej republike pre vážny nedostatok dodržiavania ľudských práv a demokracie, ako sme urobili voči Uzbekistanu? To je môj prípad.
<P>
(potlesk)
<SPEAKER ID="331" NAME="Józef Pinior" AFFILIATION="PSE">
(SK) Pani predsedajúca, chcel by som začať gratuláciou mojej kolegyni Elene Valenciano Martínez-Orozcovej za vypracovanie správy o fungovaní dialógov a konzultácií o ľudských právach s tretími krajinami. Táto správa sa týka jednej z najdôležitejších politík Európskej únie. Pokiaľ ide o Európsky parlament je politika ľudských práv značkou európskej politiky. V tejto správe sa tejto oblasti venuje výnimočne detailne a dôkladne.
<P>
Chcel by som upozorniť na odporúčania uvedené v správe pre Radu a Komisiu. V prvom rade zdôrazňujeme potrebu zvýšenej medzinštitucionálnej koherentnosti, s cieľom nájsť spôsoby skvalitnenia koordinácie medzi rôznymi inštitúciami EÚ (Radou, Komisiou a Parlamentom). Politika ľudských práv skutočne musí byť koordinovaná na všeobecnej úrovni EÚ.
<P>
Musíme ukončiť postupy, v rámci ktorých každá z najdôležitejších inštitúcií EÚ koná v tejto oblasti v istom zmysle, ak môžem použiť tento výraz, z vlastnej iniciatívy.
<P>
Ciele dialógu a konzultácií by mali vychádzať zo zásady univerzálnosti, neoddeliteľnosti a vzájomnej závislosti ľudských práv. Odporúčame, aby kritéria, ktoré sa majú zaviesť, zahŕňali nielen občianske a politické práva, ale aj hospodárske, sociálne, environmentálne a kultúrne práva.
<P>
V správe sa zdôrazňuje posilnenie úlohy Európskeho parlamentu v politike ľudských práv EÚ. Ide o požiadavku, ktorá sa objavuje v každej správe, ktorú tento Parlament v oblasti ľudských práv prijíma. Požiadavka je jednoznačná - Európsky parlament musí byť v strede systému najdôležitejších európskych inštitúcií, v ktorých sa koncentruje politika EÚ v oblasti ľudských práv, keďže je demokraticky zvolenou inštitúciou, ktorá disponuje politicky morálnym právom na prejavovanie základného záujmu o túto záležitosť.
<P>
Tiež považujeme za dôležité posilniť úlohu medziparlamentných zhromaždení a medziparlamentných delegácií pri dialógoch a konzultáciách o ľudských právach.
<P>
A na záver nástojíme na tom, že práva žien sú nedeliteľnou súčasťou ľudských práv a vyzývame Komisiu, aby výslovne a systematicky začlenila presadzovanie a ochranu ženských práv do všetkých oblastí súvisiacich s ľudskými právami, ktoré spadajú do právomoci Európskej únie.
<SPEAKER ID="332" NAME="Lydie Polfer" AFFILIATION="ALDE">
(SK) Pani predsedajúca, chcela by som v prvom rade pogratulovať pani Valencianovej k tejto správe, v ktorej sa spája odvaha s ambíciou a podporujem všetky jej návrhy. Samozrejme, v tejto správe sa potvrdzuje univerzálnych charakter ľudských práv a zakotvujú sa ako základné zásady vzťahov Európskej únie s tretími krajinami.
<P>
Napriek tomu, že je dôležité potvrdiť a opätovne potvrdiť univerzálny charakter ľudských práv je tiež rovnako dôležité, a je najvyšší čas, vyvrátiť ďalšiu dogmu medzinárodnej politiky, ktorou je ilúzia, ktorú často využívame na to, aby sme uistili samých seba, dogmu, že hospodársky rozvoj vedie k demokratizácii a zabezpečeniu dodržiavania ľudských práv. Niekoľko uplynulých desaťročí dokazuje niečo iné. Samozrejme si musíme uvedomiť, že ide o dvojrýchlostnú evolúciu. Na jednej strane sme v súčasnosti svedkami bujnej globalizácie na hospodárskej úrovni a na druhej strane náhlemu náporu demokratizácie, ktorý viedol k vytvoreniu demokracií v Európe, Latinskej Amerike a východnej Ázii na konci studenej vojny, dochádza dych. Namiesto toho by sme si mali všimnúť, že všade vo svete je často hospodársky rast zlučiteľný s autoritárskym režimom. Rýchly hospodársky rast paradoxne pôsobí tak, akoby týmto režimom poskytoval legitimitu a prispieval k stabilizácii ich moci.
<P>
Dnes sa veľmi správne zameriavame a venujeme situácii v oblasti ľudských práv vo veľkých rozvíjajúcich sa krajinách, akými sú Čína a Rusko. Nebuďte však sklamaní. Niekoľko z krajín, ktoré patria medzi najrozvinutejšie na svete, vrátanie niektorých z našich hospodárskych partnerov, nedodržiava základné práva svojich občanov. Konkrétne mám na mysli Singapur, krajinu s prosperujúcim a moderným hospodárstvom, ktorej obyvatelia využívajú všetky výhody rozvinutej krajiny, okrem politických slobôd, konkrétne slobody prejavu a zhromažďovania sa.
<P>
Pani predsedajúca, ak by bol stále potrebný dôkaz, je poskytnutý spôsobom, ktorý už nemôže byť evidentnejší, a to správaním singapurských úradov k delegácii poslancov EP z mojej skupiny v apríli tohto roku, k delegácii, ktorej som bola členkou. Miestne úrady nám nedovolili rozprávať sa a stretnúť sa s členmi singapurskej liberálnej strany pod hrozbou zatknutia.
<P>
Táto skúsenosť, ktorá bola veľmi znepokojujúca však bola zároveň aj veľmi obsažná a opätovne ma uistila v tom, že ochrana ľudských práv nemusí nevyhnutne kráčať ruka v ruke s hospodárskym vývojom a o tom, že Európska únia, ako je to praxou, si nevystačí len s hospodárskym prístupom uplatňovaným vo vzťahoch s príslušnými krajinami. Práve naopak Európska únia by mala naďalej zohrávať svoju úlohu v presadzovaní ľudských práv a neustále pripomínať cudzím vedúcim predstaviteľom, že ľudské práva platia pre všetky ľudské bytosti, všade na svete.
<SPEAKER ID="333" NAME="Marek Aleksander Czarnecki" AFFILIATION="UEN">
(SK) Pani predsedajúca, presadzovanie ľudských práv je hlavným pilierom vonkajšej politiky Európskej únie. Súhlasím so spravodajkyňou, že Rada a Komisia by mali systematicky začleňovať záležitosti súvisiace s ľudskými právami do programu Európskej únie pre dialóg s tretími krajinami.
<P>
Rovnako by bolo vhodné zabezpečiť, aby boli ľudské práva častejšie začleňované do všetkých oblastí vonkajšej politiky Únie vrátane vonkajších aspektov vnútornej politiky. Na dosiahnutie tohto cieľa by mali byť využité všetky dostupné prostriedky. V tejto súvislosti sa domnievam, že by bolo vhodné do väčšej miery využiť Európsky parlament. Rada by mohla napríklad Parlamentu posielať polročné hodnotenia každého vedeného dialógu a konzultácie spolu s vysvetlením, v ktorom sa kladie dôraz na tendencie v pokroku, a nie jednotlivé výsledky.
<P>
Bolo by tiež vhodné zaviesť pravidelné konzultačné stretnutie, na ktorom by sa zúčastňovali poslanci Európskeho parlamentu po každom kole dialógu a konzultácií. Poslancom by to poskytlo príležitosť zúčastniť sa na prijímaní kľúčových rozhodnutí týkajúcich sa pokračovania alebo pozastavenia určitého dialógu. Rovnako sa domnievam, že by bolo vhodné zapojiť poslancov do rozhodovacieho procesu o nadviazaní nového dialógu a informovať ich o cieli, formách alebo postupoch určených na jeho nadviazanie.
<P>
Rovnako sa domnievam, že na zefektívnenie ich činnosti by Rada a Komisia mali začleniť odporúčania a závery uznesení Parlamentu, najmä uznesení týkajúcich sa ľudských práv, do ich programov dialógov.
<SPEAKER ID="334" NAME="Raül Romeva i Rueda" AFFILIATION="Verts/ALE">
(SK) Pani predsedajúca, v časovom priestore minúty a pol by som chcel zhrnúť základné myšlienky, ktoré nás viedli nielen k podpore, ale k jasnému presadzovaniu tejto iniciatívy a chcel by som samozrejme pogratulovať Elene Valencianovej k jej práci a schopnosti dosiahnuť dohodu, ktoré v tomto prípade dokázala.
<P>
Teší ma tiež prítomnosť a preukázaný záujem pána Borga, ako aj prítomnosť pána Mattisena, zároveň mi je však ľúto, že prvé dve kreslá, vyčlenené pre Radu, sú prázdne. Domnievam sa, že Rada by sa na tejto diskusii mala zúčastniť, ako už bolo povedané a musí sa to zopakovať.
<P>
Tri témy, ktorých zdôraznenie považujem za dôležité, v každom prípade a ktoré by som chcel spomenúť sú - v prvom rade potreba, ktorú nikdy nebudeme musieť dostatočne vyjadriť a ktorou je zlepšenie konzistentnosti týchto nástrojov, s cieľom posilniť skutočnosť, že na jednej strane nemôžeme vyjadrovať svoje znepokojenie nad niektorými udalosťami a na druhej strane byť ticho, keď to vyhovuje našim záujmom.
<P>
Druhou témou, ktorú považujem za dôležitú a ktorá sa tu už spomínala, avšak chcel by som to zopakovať, je potreba väčšej transparentnosti v tomto type mechanizmu, ktorá vyžaduje širšiu účasť Parlamentu. Bolo už mnohokrát povedané, že sme úplne prekvapení, aby som použil lepšie slovo a vyjadril to miernejšie, tým čo mnohým z týchto diskusií chýba, nielen pokiaľ ide o účasť, ale aj pokiaľ ide o informácie, ktoré často vyžadujeme.
<P>
A na záver, avšak v neposlednom rade, je dôležitou úloha 14 odsekov tejto správy venovaných úlohe ženy v oblasti ľudských práv a ako podpredsedu Výboru pre práva žien a rodovú rovnosť ma nesmierne teší, že množstvo z pozmeňujúcich a doplňujúcich návrhov, o ktorých sme diskutovali a ktoré sme prijali v našom výbore, bolo akceptovaných.
<P>
(potlesk)
<SPEAKER ID="335" NAME="Erik Meijer" AFFILIATION="GUE/NGL">
(SK) Pani predsedajúca, široko podporovaný dôraz na ľudské práva je relatívne novou záležitosťou. V minulosti boli zdrojom tohto záujmu socialistické a liberálne kruhy. Ľavicu zaujímalo najmä právo na bývanie, príjem, zariadenia, spolurozhodovanie, čisté životné prostredie a liberalizáciu od koloniálnej nadvlády a všetky tieto práva neprislúchajú len tým, ktorí ich využívajú, ale najmä všetkým tým, ktorí ešte nie sú schopní alebo sú len nedostatočne schopní tieto práva využívať. Liberáli sa snažili najmä o osobné slobody a právo podnikať. Pre niektoré iné politické sily boli ľudské práva menej významné.
<P>
Dokonca aj dnes, keď sme svedkami najširšej dohody na význame ľudských práv, je medzi ideálmi a realitou priepasť. Na základe vlastných záujmov majú najbohatšie, najdemokratickejšie krajiny tendenciu uprednostňovať podporu režimov, ktoré zabezpečujú dodávky zemného plynu a ropy a na domácej úrovni sa snažia zničiť hnutia, ktoré protestujú najmä proti záujmom Západu. Uplatňovanie dvojitých štandardov je pozvánkou na diskreditáciu oprávnenej kritiky niektorých iných krajín ako zbytočného arogantného zasahovania.
<P>
V správe pani Valenciano Martínez-Orozcovej sa správne uvádza, že nekonečné vedenie dialógov o ľudských právach s neochotnými vládami nie je právoplatným cieľom a že sa nesmie dopustiť, aby takéto dialógy stroskotali na nedostatku transparentnosti a demokratickej kontroly. Táto správa sa teší širokej podpore. Pozmeňujúce a doplňujúce návrhy boli predovšetkým predložené zo strany troch flámskych poslancov zo Skupiny identity, tradície a suverenity v Európskom parlamente. Nedostatky, ktoré uvádzajú, sú väčšinou správne, avšak formulácie a vynechania, ktoré navrhujú pôsobia dojmom, že v tomto prípade nejde o hľadanie riešení, ale o rezignáciu na nedostatok výsledkov. Veriť, že Európa by urobila lepšie, keby sa pred okolitým svetom uzavrela, s cieľom zabezpečiť mier a pokoj, prosperitu a bezpečnosť na vlastnom území, je ilúzia. Pozmeňujúce a doplňujúce návrhy. ktoré neprispievajú k rovnosti a demokracii pre všetkých a k solidarite s chudobnými a hladujúcimi sveta, našu podporu nezískajú.
<SPEAKER ID="336" NAME="Kathy Sinnott" AFFILIATION="IND/DEM">
(EN) Vážená pani predsedajúca, my v EÚ si ľudské práva veľmi vážime. Snažíme sa inšpirovať národy, s ktorými máme vzťahy, aby tiež mali dobrú úroveň dodržiavania ľudských práv. Dialóg je základným východiskovým bodom, ale v tomto dialógu musíme byť ochotní dokonca riskovať hospodárske výhody s cieľom hovoriť odvážne a pravdivo.
<P>
Do tejto správy patrí Čína. Vieme, že v tejto krajine existujú vážne prípady politického a náboženského prenasledovania. Pred dvomi rokmi som v Číne stretla psychiatra predsedajúceho organizácii pre postihnutých. Hrdo mi povedal, že vo svojom meste s viac než desiatimi miliónmi obyvateľov nemajú takmer nikoho s Downovým syndrómom, pretože im nebolo umožnené žiť.
<P>
Táto diskriminácia voči ľuďom s postihnutím si vyžaduje otvorený dialóg bez ohľadu na ekonomické vzťahy medzi EÚ a Čínou.
<P>
Pokiaľ ide o otázky obchodných vzťahov, na vytvorenie tlaku na vládu zlepšiť dodržiavanie ľudských práv, musíme byť ochotní podniknúť rozhodné kroky, ale byť opatrní v tom, aby takéto konanie ešte viac nezhoršilo situáciu prenasledovaných v danej krajine.
<SPEAKER ID="337" NAME="Laima Liucija Andrikien" AFFILIATION="PPE-DE">
(EN) Vážená pani predsedajúca, správu pani Valencianovej Martínezovej-Orozcovej pokladám za komplexnú. Má jasne za cieľ posilniť a zlepšiť rozsiahle opatrenia Európskej únie v oblasti dialógov a diskusií o ľudských právach s tretími krajinami.
<P>
Dnes večer hovoríme o jednom z najdôležitejších nástrojov v oblasti ľudských práv dostupných Európskej únii na presadzovanie ľudských práv v našich vzťahoch s tretími krajinami. Oceňujem kritický, ale aj konštruktívny spôsob, akým sa spravodajkyňa venuje výzvam, ktorým musí čeliť fungovanie dialógu v oblasti ľudských práv vzhľadom na celkovú perspektívnu a medziinštitucionálnu spoluprácu.
<P>
V plnej miere schvaľujem väčšinu odporúčaní, ktoré predkladá správa a rezolúcia. Chcela by som hlavne upriamiť vašu pozornosť na potrebu zvýšiť transparentnosť a prijať ukazovatele pre stanovené referenčné hodnoty s cieľom dosiahnuť praktické výsledky, ktoré by mali podporu ďalších nástrojov zahraničnej politiky EÚ.
<P>
Dôrazne podporujem odporúčanie na kontrolu konkrétnych štandardov pre dialóg EÚ - Čína o ľudských právach, ako aj pre diskusiu EÚ - Rusko, dúfajúc v ich skoré rozvinutie do štruktúrovaného dialógu s cieľom zhodnotiť potrebu dialógov v oblasti ľudských práv.
<P>
Je taktiež dôležité uplatňovať a využívať výsledky dialógov o ľudských právach v projektoch organizovaných v rámci Európskej iniciatívy pre demokraciu a ľudské práva a systematicky spojiť tieto dva nástroje.
<P>
V plnej miere podporujem odporúčanie, že úloha a účasť Európskeho parlamentu na medziparlamentných zhromaždeniach v oblasti dialógov o ľudských právach môže byť v budúcnosti v spomenutých krajinách rozšírená.
<P>
A v neposlednom rade, ľudské práva musia byť základným kameňom nášho politického odkazu a je veľmi dôležité rozvinúť tento odkaz prostredníctvom dôslednosti, transparentnosti a silného politického odhodlania všetkých európskych inštitúcii a členských štátov.
<SPEAKER ID="338" NAME="Evgeni Kirilov" AFFILIATION="PSE">
(EN) Vážená pani predsedajúca, teraz, keď sa osem rokov trvajúci súboj o bulharské sestričky a palestínskeho doktora v Líbyi skončil, cítim, že je nevyhnutné triezvo vyhodnotiť situáciu týkajúcu sa ľudských práv v tejto krajine.
<P>
Správa pani Valencianovej Martínezovej-Orozcovej uvádza potrebu začať s Líbyou dialóg o ľudských právach. Podporujem potrebu dialógu v rámci barcelonského procesu. Dovoľte nám avšak ujasniť, že nemôžeme tolerovať ani zabudnúť na to, že európskych občanov uniesli, mučili (čo potvrdil dokonca syn plukovníka Kaddáfiho), osem rokov ich zadržiavali vo väzení a vystavili súdnemu procesu, ktorý bol fraškou, a potom všetkom sa správať, akoby sme mali byť vďační alebo odmeniť líbyjskú stranu za ich konečné prepustenie.
<P>
Európske média už živo uvažovali o tom, že by sa tento prípad mohol stať precedensom pre ktorúkoľvek diktatúru, ako zamerať pozornosť a rozvíjať vzťahy s Európskou úniou. Líbya okrem toho spustila kampaň proti bulharskému prezidentovi za to, že odpustil sestričkám po ich návrate do Bulharska, akoby očakávala, že ich pošleme do väzenia priamo z letiska.
<P>
Na základe dohody Európskej komisie s Líbyou sa muselo Bulharsko podpísať dlh Líbye v hodnote 56 miliárd USD v prospech fondu Benghází. Ostatné krajiny EÚ minú dokonca viac. Ešte raz mi však dovoľte ujasniť, že líbyjský režim používa túto humanitárnu pomoc politicky na zatajenie pravdy a obviňovanie západu z plánu úmyselne nakaziť arabské deti. Toto absurdné obvinenie je stále aktuálne.
<P>
Líbya ešte nepreukázala žiadny úmysel nápravy a my by sme nemali vytvárať dojem používania dvojitých noriem len preto, že táto krajina má množstvo ropy a plynu.
<P>
Je to skúška dôveryhodnosti noriem Európskej únie v oblasti ľudských práv.
<SPEAKER ID="339" NAME="Sarah Ludford" AFFILIATION="ALDE">
(EN) Vážená pani predsedajúca, táto výborná správa pani Valencianovej Martínezovej-Orozcovej vyčerpávajúcim spôsobom nás oboznamuje s parlamentnou analýzou o potenciáli, ale tiež o nevyužitom potenciáli, dialógu EÚ týkajúceho sa ľudských práv. Od Rady, ktorá je dnes večer, bohužiaľ, neprítomná, požadujeme, aby konala. Stratégia EÚ týkajúca sa ľudských práv nikdy nedosiahne optimálne výsledky bez systematickej a premyslenej organizácie a bez transparentnosti a pravidelného prehodnocovania.
<P>
Naša vierohodnosť v oblasti ľudských práv záleží, samozrejme, od uskutočňovania toho, čo kážeme. Ako môžeme naliehať na krajiny ako Jordánsko, Egypt, Líbya, Maroko alebo Alžírsko, aby skončili s mučením, keď vieme, že aj Spojené štáty si objednávajú mučenie s tichým súhlasom európskych krajín? Namiesto toho, aby sme boli dôveryhodní, stávame sa pokryteckí. Musíme si zamiesť pred vlastným prahom. Mlčanie Rady od februárovej správy o mimoriadnom vydávaní osôb neostalo bez povšimnutia.
<P>
Jeden z najdôležitejších dialógov, ktorý by sme mali viesť, je dialóg s rovnako zmýšľajúcimi krajinami, a preto vítam odseky 115 a 116, ktoré naliehajú na EÚ, aby hľadala logické závery a vymieňala si skúsenosti, kým bude riešiť obavy týkajúce sa ľudských práv s USA, Kanadou, Japonskom a Novým Zélandom.
<P>
No kým posledných šesť rokov väčšina európskych občanov bola znepokojená v súvislosti s vojnou proti terorizmu, EÚ nepodnikla žiadne rozhodné kroky, aby zabezpečila transatlantický rešpekt pre základné ľudské práva a právny štát.
<P>
Samozrejme, netvrdím, že USA sú najhorším obrancom ľudských práv na svete. Mohli by však byť vzorom pre dokonalosť ľudských práv, a tragédiou je, že EÚ na nich v tomto smere nenalieha. Usmernenia Rady o mučení hovoria, že EÚ diplomatický zakročí a vydá verejné vyhlásenia, ktorým bude tlačiť na tretie krajiny, aby podnikli účinné opatrenia proti mučeniu a zlému zaobchádzaniu. Aký diplomatický zákrok? Aké verejné vyhlásenia o únosoch, mučení, o základni na Guantáname? Je tu len trápne ticho.
<P>
Možno nám to pomôže pochopiť článok z časopisu Economist z tohto týždňa. S názvom "Czechs with few mates" vysvetľuje, ako si Česká republika počas trojročného členstva v EÚ získala renomé za presadzovanie ľudských práv na každom kroku. Úžasné! Len tak ďalej! Tešme sa! Ďalej však čítam, že v mašinérii bruselskej zahraničnej politiky sú takéto veci dráždivé. Diplomati EÚ celkom jasne opisujú Českú republiku ako krajinu, ktorá "bezhlavo riskuje", či dokonca je "neprofesionálna", nepochybne najpohŕdavejšia urážka v diplomatickej zbrojnici. Hlúpi mladí Česi! Veria rétorike o EÚ ako spoločenstve ľudských práv. Domnievali sa, že články 6 a 7 Zmluvy o EÚ vytyčujúce naše hodnoty demokracie, základných práv a princípov právneho štátu sú nato, aby sa podľa nich aj konalo! No, veď starí cynici z ministerstva zahraničných vecí a britského spoločenstva národov alebo z Quai d'Orsay, francúzskeho ministerstva zahraničných vecí, ich už dajú do laty.
<P>
Som na strane českého ministra zahraničných vecí Karela Schwarzenberga, ktorý nevidí žiadny rozpor medzi tým byť súčasne priateľom Ameriky a kritizovať ich porušovanie ľudských práv. Je nielen proti americkému obchodnému embargu na Kube, ale aj proti základni v zálive Guantánamo. Rázne hovorí: "Som proti Guantánamu, pretože si myslím, že sa tam nedodržiavajú ľudské práva."
<SPEAKER ID="340" NAME="Mikel Irujo Amezaga" AFFILIATION="Verts/ALE">
(SK) Pani predsedajúca, chcel by som upozorniť na tri aspekty tejto vynikajúcej správy. V prvom rade je to úloha Parlamentu v demokratickej kontrole strategických dokumentov týkajúcich sa finančných nástrojov vonkajšej pomoci.
<P>
Na poslednom plenárnom zasadnutí sme opäť raz diskutovali a kritizovali neschopnosť Komisie splniť svoj záväzok k transparentnosti a parlamentnému dohľadu v súvislosti s finančným nástrojom pre rozvojovú spoluprácu. Dúfam, že v tejto oblasti sa to nezopakuje.
<P>
V druhom rade by som chcel, aby bola Komisia vyzvaná čo najskôr informovať Parlament o tom, kedy a ako navrhuje zaviesť protokol povolebného mechanizmu v rámci pozorovateľských misií na voľbách, ktorý sa v tejto správe navrhuje.
<P>
A na záver Rada a Komisia sa v správe vyzývajú na analýzu, podporu a koordináciu stanovovania referenčných kritérií pre dialógy EÚ s činnosťami iných darcov a medzinárodných organizácií, najmä zavedenými mechanizmami OSN.
<P>
Zajtra budeme v tomto Parlamente diskutovať o mimoriadne naliehavom uznesení o financovaní osobitného súdu na súdenie vojnových zločinov v Sierra Leone, ktorý zriadila Organizácia spojených národov.
<P>
Považujem to za príklad nedostatku koordinácie, ku ktorému v súčasnosti dochádza medzi EÚ a medzinárodnými organizáciami a dobrý príklad objemu práce, ktorý je nutné vykonať.
<P>
Preto dúfam, že táto správa bude krokom smerom k dosiahnutiu takejto koordinácie.
<SPEAKER ID="341" NAME="Bernd Posselt" AFFILIATION="PPE-DE">
(SK) Pani predsedajúca dnes skupina jezídskych Kurdov protestovala pred týmto Parlamentom a ja som sa k nim s pani Ucovou a inými pripojil. Táto demonštrácia, zástupcov skupiny prenasledovanej terorizmom, ako aj hrozbou genocídy, bola len ďalším príkladom neskutočnej nádeje, ktorú ľudia vkladajú do tohto Parlamentu, pokiaľ ide o záležitosti súvisiace s ľudskými právami. Preto je dôležité, aby bola naša práca v oblasti ľudských práv vykonávaná systematicky a udržateľne a aby sme sa vyhli určitým omylom.
<P>
Prvou vážnou chybou je urobiť rozdiel medzi veľkými a malými krajinami, pokiaľ ide o ľudské práva, byť prísni na malé krajiny a robiť ústupky voči väčším, s ktorými zdieľame dôležité hospodárske a strategické záujmy. Ide o skutočnosť, ktorú pripúšťajú mnohé z našich vlád všetkých politických smerovaní, avšak v správe sa tento prístup neuplatňuje. Konkrétne sa v nej veľmi odvážne rieši otázka Číny a Ruska a som veľmi zaviazaný pani Merkelovej za to, že veľmi jasne na svojej poslednej návšteve v Číne a skoršej návšteve Ruska uviedla, že je možné, aby sa sledovali záujmy oboch strán a napriek tomu, alebo práve preto, je možné jasne diskutovať o otázkach súvisiacich s ľudskými právami.
<P>
Druhou chybou, ktorej sa nesmieme dopustiť, je nasledovná. Rakúsky spisovateľ Gerd-Klaus Kaltenbrunner raz povedal, že existujú dva typy utláčaného spoločenstva a jednotlivej obete: jedna, ktorá má a druhá, ktorá nemá sexapíl. Prvej patria na chvíľu svetlá reflektorov a druhá je ignorovaná. Ľudské práva musia platiť pre všetkých, či sú alebo nie sú predmetom osobitného medzinárodného záujmu v danom čase.
<P>
Treťou chybou, ktorej sa musíme vyhnúť, čo je tiež veľmi podstatné, je zavádzanie straníckej politiky do tejto oblasti. Preto ma mrzí príspevok pána Meijera, ktorého si inak nesmierne vážim. Skúste sa opýtať pána Kelama alebo pána Landsbergisa, ktorí žili pod hrozbou sovietskeho prenasledovania, kto sa zastal ich prípadu v 80. rokoch. Bola to naša skupina alebo skupina pána Meijera? Nerovnováhu a sklony k zneužívaniu ľudských práv na stranícke politické účely je možno nájsť všade. Tejto ceste by sme sa mali vyhnúť v prospech cesty uvedenej vo vynikajúcej správe pani Valencianovej a mali by sme vytvoriť politiku ľudských práv, v ktorej sa uplatňujú objektívne normy a ktorá prekračuje delenia medzi skupinami a je hodná veľkej tradície tohto Parlamentu v oblasti ľudských práv.
<SPEAKER ID="342" NAME="Katrin Saks" AFFILIATION="PSE">
(SK) Chcela by som sa poďakovať spravodajkyni za vynikajúcu správu a jej vysoké štandardy tímovej práce. Chcela by som zdôrazniť dve témy týkajúce sa nášho dialógu o ľudských právach v tretími krajinami. V skutočnosti zopakujem to, čo povedal predchádzajúci rečník, domnievam sa však, že tieto záležitosti sú také dôležité, že si zopakovanie zaslúžia.
<P>
V prvom rade je to otázka súvisiaca s konfliktom záujmov a hodnôt, ktorá je pre mňa tiež veľmi podstatná. Nie je tajomstvom, že v snahe o globalizovaný svet sme uprednostňovali naše vlastné záujmy a hodnoty. Ak sa nebudeme odvolávať na naše vlastné hodnoty a presadzovať ich v oblastiach nášho záujmu, postupne na ne zabudneme. Oceňujem flexibilitu spravodajkyne. Spolu sme predložili pozmeňujúce a doplňujúce návrhy týkajúce sa Ruska a strednej Ázie. Ide o regióny, kde sa záujmy dostávajú do popredia a na naše hodnoty sa zabúda.
<P>
Európska únia musí pripomínať svojim partnerom medzinárodné ustanovenia a záväzky, ku ktorých plneniu sa zaviazali. Ako spravodajkyňa Rady Európy som jednoznačne presvedčená, že záujmy sú na prvom mieste v prípade veľkých štátov, avšak zároveň si vyberáme malé štáty, pričom vo všetkých by sa mali uplatňovať rovnaké štandardy.
<P>
Druhou je menej významná záležitosť, chcela by som odkázať na naše správanie vo vzťahoch s tretími krajinami a spôsob, akým ovplyvňuje a podporuje ľudské práva a súvisiace ciele v hostiteľských krajinách. Musíme im dávať nádej a nie naopak, brať nádej. Každý krok, ktorý urobíme, s cieľom riešiť zdroje problémov, je starostlivo sledovaný. Domnievam sa napríklad, že podpora Západu bola pre Pobaltské republiky významná a potrebná pre ich ambíciu a nedostatok takejto podpory považujem za deprimujúcu. V tejto súvislosti by sme tiež mali našim partnerom zdôrazniť, že by mali plniť svoje záväzky.
<P>
A na záver, opakujem, že táto správa tieto témy zahŕňa a ďakujem ešte raz spravodajkyni za vysokú úroveň tímovej práce.
<SPEAKER ID="343" NAME="Hannu Takkula" AFFILIATION="ALDE">
(SK) Pani predsedajúca, v prvom rade by som chcel poďakovať spravodajkyni Elene Valenciano Martínez-Orozcovej za jej vynikajúcu a správne zameranú správu. Pre toto európske fórum, ktorým je Európsky parlament, je veľmi dôležité zaoberať sa ľudskými právami. Úplne súhlasím so spravodajkyňou, keď tvrdí, že ľudské práva by mali byť v centre vonkajšej politiky EÚ.
<P>
Keď hovoríme o ľudských právach, musíme pamätať na to, že by nemali byť len predmetom prázdnej rétoriky, nemali by byť len slovami používanými v politických prejavoch a pri osobitných príležitostiach. Mali by byť bežnou realitou v rámci Európskej únie, ako aj v našich vzťahoch s ostatnými, tretími, krajinami.
<P>
Čo presne predstavujú ľudské práva vo všetkých svojich aspektoch? Ja tomu rozumiem tak, že ľudské práva sú nescuziteľnými právami, ktoré prislúchajú ľudskej bytosti od narodenia po smrť vrátane práv nenarodených detí a starších osôb. Zahŕňajú práva žien, ako sa tu už spomínalo, práva detí, ale patria medzi ne aj práva zdravotne postihnutých, chorých, starších, každého. Musíme mať na pamäti, že každý život je vzácny a jedinečný. Dokonca by som povedal, že každý život je posvätný a nikto nemá právo vziať život druhej osobe - vziať jej ľudské práva.
<P>
Ak my v Európskej únii dokážeme zdieľať s inými predstavu, že ľudská hodnota a ľudské práva vždy prevýšia nad trhovou hodnotou, budeme na správnej ceste v správnom smere. Bohužiaľ zdá sa, že veľmi často dovoľujeme, aby trhová hodnota zaujala miesto ľudských práv. Čína nám dáva mnoho príkladov, ktoré sú pre nás dnes zrejmé. Okrem toho dnes musíme zohľadniť napríklad aj situáciu v Rusku. Čo predstavujú ľudské práva v Rusku? Vidíme, prípady poznáme po mene - Chodorkovskij a podobne. Čo sme ako Európske spoločenstvo hodnôt dosiahli? Samozrejme, že my v Európskom spoločenstve hodnôt a v Európskej únii musíme žiť, to čo kážeme a presadzovať ľudské práva a ľudské hodnoty všade, v rámci Únie, ale aj v našich vzťahoch s tretími a rozvojovými krajinami.
<SPEAKER ID="344" NAME="Francisco José Millán Mon" AFFILIATION="PPE-DE">
(SK) Pani predsedajúca, v druhej polovici dvadsiateho storočia, a najmä v jeho posledných troch desaťročiach, sa v oblasti demokracie a dodržiavania ľudských práv výrazne pokročilo, avšak ešte stále je pred nami dlhá cesta.
<P>
Pred niekoľkými mesiacmi v Berlíne v rámci deklarácie prijatej pri príležitosti 50. výročia podpísania Rímskej zmluvy, inštitúcie EÚ formálne vyjadrili svoju vôľu presadzovať slobodu a demokraciu vo svete.
<P>
V rámci tejto politiky musíme konať otvorene na základe zásady, že dodržiavanie ľudských práv ovplyvňuje celé medzinárodné spoločenstvo a že tieto práva sú univerzálne. Tieto dve myšlienky sú výslovne uvedené v záverečnom dokumente prijatom na samite, ktorý sa konal v roku 2005 v New Yorku.
<P>
Teória o tom, že existujú časti sveta, ktoré sú z toho alebo onoho dôvodu výnimkou z dodržiavania ľudských práv, nie je prijateľná, inými slovami teória o tom, že existujú režimy, od ktorých sa nemôže požadovať dodržiavanie slobôd.
<P>
Pri tejto príležitosti by som chcel spomenúť vynikajúcu esej nositeľa Nobelovej ceny Amartyu Sena o globálnych koreňoch demokracie a demokracie ako univerzálnej hodnoty. V skratke, presadzovanie ľudských práv by malo zohrávať veľmi významnú úlohu vo vzťahoch EÚ so všetkými tretími krajinami.
<P>
Jedným z nástrojov je dialóg, a preto sa domnievam, že by bolo vhodné vypracovať správu, ktorá pomôže zorganizovať a systematizovať dialógy o ľudských právach, ktoré Európska únia vedie s inými krajinami.
<P>
Teší ma skutočnosť, že v odseku 31 správy sa Rada žiada, aby zabezpečila, že začiatok alebo ukončenie dialógu spĺňa jasné kritériá a aby predtým vykonala hodnotenie dosahu svojho konania. Rovnako súhlasím s tvrdením, že dialóg by nemal byť samoúčelný.
<P>
Svoj príspevok by som chcel uzavrieť uvedením príkladu Kuby, ktorá sa v správe neuvádza, a kde sa žiaľ ľudské práva a základné slobody stále nedodržiavajú. Rada sa však nedávno rozhodla navrhnúť začatie komplexného dialógu s Kubou, do ktorého tieto práva zahrnuté budú.
<P>
Je známe, že stanovisko väčšiny Parlamentu je nesúhlasné s do istej miery nepredvídateľnou politikou, ktorú Rada vykonáva posledné tri roky vo vzťahu s Castrovým režimom. Podľa nášho názoru by malo byť pred prijatím akejkoľvek inej iniciatívy prioritným nástojenie na prepustení politických väzňov.
<SPEAKER ID="345" NAME="Ana Maria Gomes" AFFILIATION="PSE">
(SK) Gratulujem svojej kolegyni pani Valencianovej k jej významnej správe, v ktorej konkrétne navrhuje začlenenie Parlamentu do dialógov o ľudských právach, ktoré vedú Rada a Komisia.
<P>
Nejde len o otázku pokusu o posilnenie úlohy EP, ktorú zohráva na medziinštitucionálnej úrovni. Ide o otázku pokusu využitia výhod pridanej hodnoty, ktorou účasť Európskeho parlamentu môže prispieť k podstate týchto dialógov a k praktickým výsledkom, ku ktorým vedú v oblasti, v ktorej necitlivosť a rozpačitosť rôznych európskych vlád a orgánov nešťastne protirečí záväzku a historicky vedúcej pozícii Európskeho parlamentu, orgánu zastupujúceho občanov Európy.
<P>
Je nutné priznať, že existuje množstvo prípadov nekonzistentnosti, ktoré Európe uberajú na dôveryhodnosti. Len dnes ráno som v príspevku do diskusie o terorizme kritizovala spoluprácu európskych vlád s administratívou prezidenta Busha na programe obchodu s mučením.
<P>
Avšak zamyslime sa aj nad európskou rozvojovou politikou, ktorá by mala podporovať riadnu správu vecí verejných, a teda aj ľudské práva. Súčasné portugalské predsedníctvo dokonca v tejto súvislosti plánuje posilniť európske vzťahy s Afrikou. Prečo Komisia a Rada nedokážu ani v tom najmenšom využiť nástroje, ktoré majú k dispozícii, napríklad Dohoda z Cotonou, v ktorej sú zakotvené osobitné články venované ľudským právam?
<P>
Dnes je už pre 77 miliónov Etiópčanov a mnoho ďalších miliónov Afričanov zjavné, že EÚ neberie Dohodu z Cotonou vážne. Tridsať osem zvolených členov parlamentu, novinárov a aktivistov, ktorí boli v Etiópii uväznení po voľbách v roku 2005, ktoré boli monitorované misiou Európskej únie, bolo nedávno prepustených vďaka opakovanému nátlaku tohto Parlamentu a pred zrakom nepochopiteľného mlčania zo strany Rady.
<P>
Ostatní sú však stále vo väzbe, ako Netsanet Demissie a Daniel Bekele. Budú niekedy schopní veriť Dohode z Cotonou a EÚ? Príklady neschopnosti konať alebo nechutnej servilnosti zo strany predstaviteľov EÚ existujú na celom svete - od Addis Abeby po Peking, od Moskvy po Rijád a od Teheránu po Havanu.
<P>
Dúfajme, že správy európskeho komisára, ktorými sa nedávno ospravedlnil vláde v Sudáne, s cieľom predísť vyhosteniu miestnych delegátov Komisie sa preukážu ako bezdôvodné.
<SPEAKER ID="346" NAME="Anna Ibrisagic" AFFILIATION="PPE-DE">
(SK) Pani predsedajúca, vo svete, kde demokracia a ľudské práva nie sú vždy samozrejmosťou - u našich susedov a niekedy aj v krajinách, ktoré hoci nie sú členmi EÚ, sú stále súčasťou našej Európy - sú vzťahy EÚ s okolitým svetom ešte dôležitejšie. Každý z takýchto vzťahov, či už vo forme stretnutia, dialógu alebo dohody je príležitosťou na potvrdenie našich hodnôt a na požiadanie krajín, ktoré stále vo svojom každodennom živote neprežívajú pravý význam humanity, ľudských práv a demokracie.
<P>
Správa, o ktorej tu dnes diskutujeme, je v zásade dobrá. Poukazuje na niektoré z ťažkostí, s ktorými sa môžeme stretnúť pri práci s rôznymi formuláciami a prístupmi k ľudským právam, avšak stále sa domnievam, že by sme mali byť kritickejší, pokiaľ ide o náš postoj napríklad voči Číne alebo Rusku. Je našou povinnosťou, aby sme kritizovali krajiny, ktoré nedodržiavajú ľudské práva a nie sú demokratické, avšak je úplne zásadné, aby sme kritizovali krajiny, ktoré si myslia, že sú demokratické - nielen z dôvodov našej vlastnej dôveryhodnosti, ale aj kvôli všetkým ľuďom, ktorí v týchto krajinách žijú, a ktorí nemajú ani príležitosť svoje kritické postoje vyjadriť nahlas.
<P>
Demokracia a ľudské práva v EÚ sú samozrejmosťou, a tak máme niekedy pocit, že vždy existovali, existujú a existovať budú. Avšak my, čo sme sa narodili do diktatúry, vieme, že za demokraciu a ľudské práva musíme bojovať deň čo deň. Nestačí povedať, že sa v oblasti ľudských práv vykonáva činnosť a že veci sa zlepšujú. Je treba urobiť ešte veľmi veľa, ako často hovoríme. V našich dialógoch musíme byť jednoznačnejší a oveľa konkrétnejší v kritike, ako aj v požiadavkách a musíme začať hovoriť veci na rovinu, ak teda pre svoje deti chceme zanechať lepší svet.
<SPEAKER ID="347" NAME="Pierre Schapira" AFFILIATION="PSE">
(SK) Pani predsedajúca, v túto neskorú hodinu, mnohé veci už boli povedané, avšak ja by som veľmi rád poďakoval pani Valencianovej, samozrejme, za túto správu. Predstavuje významný krok pri sprehľadňovaní a zefektívňovaní európskej rozvojovej politiky v oblasti ľudských práv.
<P>
Rovnako by som využil príležitosť, ktorú mi táto diskusia poskytuje, aby som vyzval zástupcov Rady a Komisie na lepšiu medziinštitucionálnu spoluprácu. Je skutočne nevyhnutné otvoriť dialóg medzi Radou, Komisiou a Parlamentom na účely kvalitnejšej koordinácie činnosti v oblasti ľudských práv a s cieľom predísť rozporom a zdvojovaniu, pokiaľ ide o posolstvo, ktoré chceme sprostredkovať svetu.
<P>
Bohužiaľ ide o neustále aktuálnu skutočnosť. Aby som uviedol konkrétny príklad Mjanmarska, naša politika voči tejto krajine je z vonku nedešifrovateľná. Členovia EÚ sa zaviazali ku spoločnej pozícii v prospech národného uzmierenia, demokracie a ľudských práv, avšak v skutočnosti sú členské štáty EÚ rozdelené, vystupujúc v slabej a neúčinnej pozícii, ktorá nemá žiadny vplyv na režim v Mjanmarsku.
<P>
Európska únia nemá politicky žiadnu jasnú stratégiu. Sústreďujeme sa len na humanitárnu pomoc, ktorá je samozrejme zásadná, avšak nepostačuje. Neprijali sme stanovisko ku spôsobu, akým by Bezpečnostná rada OSN mala riešiť situáciu v Mjanmarsku, čím sme nepodporili rezolúciu. Okrem toho Komisia znížila objem dotácií pre projekty zamerané na presadzovanie ľudských práv a demokracie v Mjanmarsku. V skratke Európska únia nevyužíva svoj vplyv pozitívnym a efektívnym spôsobom zameraným na presadzovanie a podporu demokracie a ľudských práv v tejto krajine.
<P>
Nedávne zlyhanie našej výzvy o prepustenie mjanmarskej nositeľky Nobelovej ceny Aung San Suu Kyi je toho dôkazom. Parlament jej dokonca v roku 1990 udelil Sacharovovu cenu. Tento príklad dokonale dokazuje skutočnosť, že naše tri inštitúcie musia konať spoločne pri prezentovaní koherentnej, zrozumiteľnej politiky na presadzovanie ľudských práv.
<SPEAKER ID="348" NAME="Luís Queiró" AFFILIATION="PPE-DE">
(SK) Pani predsedajúca, dámy a páni, správa, o ktorej tu dnes diskutujeme si v prvom rade zaslúži našu podporu, pretože veľmi podrobne a do hĺbky skúma tému, ktorá je pre vonkajší rozmer Európskej únie neskutočne významná a chcel by som preto pogratulovať spravodajkyni.
<P>
Najhoršia vec, aká by sa mohla záväzku Európskej únie k svetovému presadzovaniu základných ľudských práv, stať by bolo, keby sa z neho stala samostatná otázka, ktorá sa rieši bez ohľadu na širší kontext.
<P>
Alternatívou, správnou voľbou ako sa domnievam, je chápať presadzovanie ľudských práv ako etickú povinnosť z dôvodov, ktoré sú zrejmé, ako aj skutočnosť v záujme EÚ, keďže nestabilita, prisťahovalecké vlny a politické a vojenské napätie spojené s porušovaním ľudských práv vedú ku krízam, ktoré zo sveta robia nebezpečnejšie miesto.
<P>
Preto súhlasím so základnou otázkou, ale mali by sme preskúmať otázku metódy. Ak chce EÚ udržiavať vzťahy len s krajinami, ktoré dodržiavajú ľudské práva, ako ich dodržiavame my, potom sa naše skutočné vzťahy obmedzia len na niekoľko krajín. Naopak, ak chce Európska únia vždy konať v súlade s realizmom hospodárskych, energetických, geostrategických a iných záujmov, veľmi skoro príde na to, že presadzovanie momentálnych výhod vedie vlastne ku generovaniu nebezpečenstiev pre budúcnosť.
<P>
Musíme dúfať v koherentnú stratégiu EÚ, ktorá zahŕňa hmatateľný a merateľný pokrok v oblasti ľudských práv v rámci jej programu vonkajšej politiky. Nie je možnosťou vyčleňovať rozpočtové prostriedky bez hodnotenia výsledku ich uplatnenia alebo vyjadrovať neúprimnú podporu návrhom, ktoré sa nikdy nezrealizujú.
<P>
V tejto súvislosti je najbližší samit EÚ - Afrika príležitosťou, ktorú si nemôžeme nechať ujsť. Ak hodláme pomôcť Afrike a Afričanom, a to hodláme, musíme byť veľkorysí a zároveň nároční v rovnakej miere. Ako som povedal, neklameme samých seba, že môžeme udržiavať vzťahy len s krajinami, ktoré dodržiavajú základné hodnoty, avšak musíme byť presvedčení o tom, že program v oblasti ľudských práv je súčasťou našej politiky vzťahov s týmito krajinami. Inak by sme sa podvolili sile niektorého z diktátorov a vyslali by sme signál, nie dobrej vôle, ale nedostatku politickej schopnosti a rokovacej sily.
<P>
Lepší svet je, pani predsedajúca, bezpečnejší svet a Európa si nemôže zamieňať tzv. mäkkú silu svojej diplomacie s vysnívanou silou, či ešte horšie, so žiadnou silou.
<SPEAKER ID="349" NAME="Csaba Sándor Tabajdi" AFFILIATION="PSE">
(SK) Gratulujem pani Valencianovej k jej vynikajúcej správe, predložila niektoré veľmi dôležité návrhy. Zároveň by som chcel poukázať na niekoľko nedostatkov, ktoré nie sú jej chybou, avšak predstavujú konceptuálne nedostatky Európskeho parlamentu a Európskej únie.
<P>
Uvediem príklad Číny, v prípade ktorej oprávnene protestujeme proti porušovaniu ľudských práv alebo obmedzeniu slobody vierovyznania, avšak nikdy neuvádzame, že 700 miliónov ľudí žijúcich na vidieku, ktorí nemajú žiadne sociálne zabezpečenie a dôchodok. Chcel by som sa opýtať, či nejde o dôležité ľudské právo? Budem pokračovať. V celej správe sa neuvádza jediná zmienka o otázke národnostných menšín v Číne.
<P>
Európska únia by mala konečne prijať skutočnosť, že ak si želá stabilitu, či už na západnom Balkáne alebo kdekoľvek na svete, musí sa zachovať úprimne pri zaobchádzaní s otázkou menšín a národnostných menšín. Európsky parlament sa potrebuje zúčastniť na niekoľkých seminároch v budove Rady Európy, aby konečne pochopil, že ľudské práva a práva menšín sú dve úplne rozdielne veci!
<P>
Je neprijateľné, že v celej správe sa nevyskytla jediná zmienka o otázke národnostných menšín, a jediná zmienka o otázke prisťahovaleckých menšín alebo prisťahovaleckých menšín zo západnej Európy. Len dnes som v tomto istom Parlamente vyhlásil, že Francúzsko, Veľká Británia a Holandsko prechádzajú krízou integrácie nových menšín. Ak teda Európsky parlament a Európska únia nezmenia svoj prístup, nebudú schopní riešiť medzinárodné problémy a medzinárodné konflikty a nebudú mať morálne právo súdiť Čínu legitímnym spôsobom. Mali by sme si pozametať pred vlastným prahom, vyriešiť neriešiteľné otázky menšín, tu v Európe.
<SPEAKER ID="350" NAME="Tunne Kelam" AFFILIATION="PPE-DE">
(EN) Vážená pani predsedajúca, v dialógoch EÚ s tretími krajinami nedošlo k dostatočnej zhode a takáto situácia môže podkopať základnú dôveryhodnosť politiky EÚ v oblasti ľudských práv. Toto sú dva závery tejto správy.
<P>
Náš odkaz Komisii a Rade je preto veľmi jasný: otázky ľudských práv by mali prejsť do reálneho zákonodarstva. Inými slovami, nemali by byť podmienené strategickými alebo geopolitickými záujmami.
<P>
Najväčšou výzvou zostáva vykonať tieto vznešené ciele v našich súčasných vzťahoch. Je tu jasný konflikt záujmov a názorov vo vzťahoch EÚ s diktatúrou v Kazachstane. V prípade Číny a Ruska by sme sa pri vyjadrovaní oprávnených obáv nad tamojšou situáciou mali aj pýtať, či dialógy, ako sa viedli doteraz, vytvorili skutočné zlepšenie situácie.
<P>
A keď už spomíname Rusko, táto krajina by mala prestať tvrdiť, že partnerstvo EÚ - Rusko je založené na spoločných hodnotách. V súčasnej situácii to vyznieva veľmi ironicky. Je treba nazývať veci pravými menami, pretože Putinovo Rusko je pravdepodobne tam, kde bolo Hitlerovo Nemecko v polovici tridsiatych rokov.
<P>
Nevenovanie sa týmto skutočnostiam s celou mocou a autoritou EÚ znamená niesť spoluzodpovednosť za surové porušovanie ľudských práv v Rusku.
<P>
V rovnakom čase vyzval pán Schröder EÚ, aby nezaťažovala Rusko prehnanými požiadavkami v oblasti ľudských práv a demokracie. Skutočnosťou, žiaľ, je, že EÚ stále chýba skutočná kontrola, kým sa s najlepším úmyslom pokúša vyvážiť ľudské práva a svoje hospodárske a strategické záujmy.
<SPEAKER ID="351" NAME="Justas Vincas Paleckis" AFFILIATION="PSE">
(SK) Pozornosť venovaná dialógu o ľudských právach nikdy nie je zbytočná, a preto by som chcel privítať rečníka, ktorý predstavil množstvo návrhov a hodnotení. Európsky parlament hodlá, a môže, byť aktívnejšou súčasťou v dialógoch, ktoré vedú Rada a Komisia s tretími krajinami v otázke ľudských práv, pretože má nevyhnutný potenciál a skúsenosti. Tvorivosť a nezávislosť poslancov EP môžu dopĺňať realizmus Komisie a Rady. Musíme hovoriť hlasnejšie o statuse zástancov ľudských práv a prostredí, v ktorom pracujú, ako aj o hospodárskych, sociálnych a ekologických ľudských právach. Hoci vzťahy medzi EÚ a Spojenými štátmi americkými zatieňuje vojna v Iraku a Guantánamo, sú tieto vzťahy zdravé vďaka našim spoločným hodnotám. EÚ a Rusko spájajú plynovody a ropovody, avšak dialóg o ľudských právach s Ruskom nemôžu obmäkčiť zdroje energií a obchodné záujmy. Táto veľká a významná krajina hľadá národnú ideu a osobitnú cestu. V tejto súvislosti by som mohol spomenúť pripomienku, ktorú som počul v Moskve. V minulosti sme sa mylne domnievali, že v Rusku sme na správnej ceste, dnes sa mylne domnievame, že sme na osobitnej ceste. Nikto nevyvracia Rusku právo ísť osobitnou cestou, ak si to želá väčšina občanov. Ide však o úplne inú vec, ak to sprevádzajú obmedzenia slobody prejavu a tlače a činnosti MVO alebo výnimky pre určité strany. Nehľadá sa cesta pre dialóg o ľudských právach s Bieloruskom, hoci sa domnievam, že je to záujmom nielen zástancov ľudských práv v tejto krajine, ale aj EÚ. Dôvod, z ktorého aktívne kritizujeme Bielorusko tiež platí na niektoré krajiny v strednej Ázii a na južnom Kaukaze, ktoré sa dokonca zúčastňujú na európskej susedskej politike. Napriek tomu väčšie straty a vôňa ropy a zemného plynu by nemali zmierniť postoje voči porušovaniu ľudských práv.
<SPEAKER ID="352" NAME="Geoffrey Van Orden" AFFILIATION="PPE-DE">
(EN) Vážená pani predsedajúca, musím povedať, že nebolo jednoduché sa touto správou prehrýzť. Bola nadmerne dlhá a veľa vecí sa v nej opakuje, ale zaoberá sa dôležitou témou.
<P>
Som oddaným obhajcom skutočných ľudských práv. Musím ale priznať, že mám ťažkosti s rozsahom konceptu na pokrytie skoro každého možného aspektu ľudskej činnosti: vymenujem niekoľko, ktoré sa opakovane uvádzajú a to sociálne, environmentálne, hospodárske a kultúrne práva.
<P>
Zneužívaniu ľudských práv vo svete sa nikdy nevenovalo toľko pozornosti ako dnes. Napriek tomu to v mnohých krajinách, kde je zneužívanie najhoršie, paradoxne neviedlo k zmene k lepšiemu. EÚ hrá dôležitú úlohu pri presadzovaní právnych noriem a rešpektovaní ľudských práv, avšak jej zvyk opovrhovať vlastnými zákonmi nijako nepovzbudzuje k zmenám v najhorších režimoch. V tejto súvislosti mi napadá najmä Zimbabwe a Mjanmarsko, vo vzťahu ku ktorým zákaz vycestovania a cielené sankcie zo strany EÚ boli pri niekoľkých príležitostiach z neopodstatnených dôvodov ignorované. A potom sa čudujeme, prečo sú naše opatrenia neúčinné a tyrani sa nám vysmievajú!
<P>
Veľa afrických krajín neodpovedalo na svoju povinnosť nastoliť dobrú vládu. Nikoho to asi neprekvapí, ak sa nevyšle jasný signál zo strany účastníkov dialógu EÚ týkajúci sa tejto veci.
<P>
Celé roky sme sa pokúšali, aby sa ostatné africké krajiny s nami spojili a pokúsili sa zlepšiť situáciu v Zimbabwe, ale zbytočne. Krajina sa medzitým ponorila do hospodárskeho chaosu a milióny obyvateľov je za Mugabeho arogantnej diktatúry ponechaných hladovaniu a chudobe.
<P>
Ako sa zdá, EÚ možno opäť poruší svoje vlastné pravidlá a v decembri pozve Mugabeho alebo iných zakázaných ministrov Zimbabwe na samit EÚ - Afrika v Lisabone.
<P>
Portugalskému predsedovi vlády som o tomto napísal 3. júla. Doteraz som nedostal odpoveď. Keďže tu Rada práve teraz nie je, mohlo by predsedníctvo zistiť, čo zamýšľa urobiť? Zo včerajšej správy sa dozvedám, že komisárka pre vonkajšie vzťahy, pani Ferrerová-Waldnerová, uviedla, že namiesto Mugabeho možno pozvú ministra zahraničných vecí! Nuž, on má tiež zákaz, na zakázanom zozname má číslo 83. Mohli by ste nám teda povedať, čo sa v tejto súvislosti stane?
<SPEAKER ID="353" NAME="Gabriela Creţu" AFFILIATION="PSE">
(SK) Pani predsedajúca, vážení kolegovia, tvrdenie, že práva žien sú neoddeliteľnou súčasťou ľudských práv by bolo možné považovať za tautológiu, pretože sú v nich inherentne obsiahnuté. Realita len dokazuje, že sú vyslovene ignorované. Nedávno sme vypočítavali oneskorenia pri dosahovaní rozvojových cieľov milénia, v rámci ktorých sú ženy cieľovou skupinou, ale zároveň aj základným faktorom procesu urýchlenia.
<P>
Vo vynikajúcej správe Eleny Valencianovej sa Rada a Komisia vyzývajú, aby uvažovali o rodovom rozmere v dialógu so svojimi partnerskými krajinami. Avšak na dialógu sa zúčastňujú minimálne dve strany a my sme jednou z nich. Domnievame sa, že účinnosť opatrení zameraných na presadzovanie a ochranu práv žien, ako aj kontrola ich vykonávania tiež závisí od citlivosti európskych strán, inštitúcií a našich vlád na rodové otázky. To je podmienené dosiahnutím ich vlastných cieľov, stanovených v pláne pre rodovú rovnosť.
<P>
Nepotrebujeme stanovovať sofistikované ukazovatele, aby sme zistili, že v Európskej únii existujú vlády, v ktorých nie je žiadna žena a iné, ktoré nekriticky bránia tradície a praktiky porušujúce práva žien. Všetci vieme, že rozhodnutie začať dialóg o ľudských právach sa prijíma na základe viacerých kritérií stanovených Radou, v prípade, keď sa určité situácie v partnerskej krajine považujú za znepokojujúce.
<P>
Dokonca aj v ideálnom prípade, keby všetci členovia Rady podporovali práva žien, rozmýšľam, akým príkladom ideme krajine, od ktorej sa požaduje, aby prijala opatrenia na rovnosť zastúpenia v politických štruktúrach. Žiaľ táto poznámka platí aj pre Európsky parlament, kde existujú veľké rezervy v oblasti reformy našich vlastných štruktúr z hľadiska rodovej rovnováhy.
<P>
Od európskych inštitúcií a členských štátov požadujeme koherentnosť vyhlásení a činov. Je potrebné zachovať koherentnosť politík Spoločenstva a nástrojov, aby sa negatívnym spôsobom neovplyvňovali s potenciálnymi opatreniami zameranými na ženské práva v partnerských krajinách. Hovoriť o ženách je dôležité, avšak nechať ich rozprávať je ešte významnejšie, s cieľom skvalitniť politickú klímu, mierové procesy a znížiť mieru korupcie všade na svete.
<SPEAKER ID="354" NAME="Bogusław Sonik" AFFILIATION="PPE-DE">
(SK) Pani predsedajúca. predkladaná správa má moju plnú podporu, najmä preto, že sa týka jedného z najpálčivejších problémov, ktorému nečelí len Únia, ale celý svet. Kvalita dialógu a konzultácií v oblasti ľudských práv s tretími krajinami závisí v prvom rade od koherentnosti a transparentnosti činov. Chcel by som zdôrazniť, že spôsob, akým maximalizovať výsledky dialógu, spočíva v utužovaní spolupráce, najmä pokiaľ ide o trojuholník Únie, v rámci ktorého sa prijímajú rozhodnutia. Musíme presne určiť ciele, ktoré hodláme dosiahnuť.
<P>
Navrhované zvýšenie koherentnosti by tiež malo rozšíriť spoločný postup oddeľovania dialógu o ľudských právach od iných dvojstranných vzťahov. Nepochybne sa v správe zdôrazňuje, že pokrytectvo tohto druhu by malo byť odstránené v prípade Číny. Táto požiadavka však nie je dostatočne prísne formulovaná, pokiaľ ide o vzťahy s Ruskom. Kritéria, ktoré uplatňujeme v prípade ľudských práv by mali byť jasne stanovené pre všetky krajiny, a predovšetkým by mali byť rovnaké.
<P>
Je mi ľúto, že to musím povedať, ale toto pravidlo sa dosť často porušuje. Štandardy, ktoré sú univerzálne prijaté, sa uplatňujú selektívne v závislosti od odplaty, ktorú možno dosiahnuť takýmto spôsobom. Takto vyzerá situácia v prípade Ruska, ako som už spomínal, keďže Európska únia je hlavným obchodným partnerom Ruska. Nepochybne z tejto skutočnosti vyplývajú výhody pre obe strany. Nemôžeme však dopustiť, aby cenou za dobré obchodné vzťahy bola relativizácia ľudských práv. Dúfam, že vám nemusím pripomínať, že v Ruskej federácii je rozšírené využívanie mučenia a prenasledovania na základe rasy, ako v Čečensku, pričom organizácia Reportéri bez hraníc umiestnila túto krajinu na 147. miesto na svete, pokiaľ ide o hodnotenie slobody tlače, pričom toto umiestnenie nie je vzdialené od miesta Číny a Severnej Kórey.
<P>
Následky, o ktorých hovorím, sa tiež vťahujú na Kubu, ktorá sa v tejto správe neuvádza. Ako v prípade Ruska, Európska únia ako hlavný obchodný partner zatvára oči pred záležitosťami, ku ktorým v tejto krajine dochádza. Okrem júnového rozhodnutia nebolo prijaté žiadne osobitné opatrenie. Z času na čas sa dočítame, že Európsky parlament požaduje to, či ono alebo niečo odsudzuje, avšak, aké výsledky si od tohto sľubujeme? Stále nebola udelená Sacharovova cena havanskému hnutiu "Ženy v bielom".
<P>
Ďalším a veľmi významným prvkom v oblasti ľudských práv je potreba sprísnenia nástroja, ktorým sa upravuje získanie a rozdeľovanie finančnej pomoci pre opozíciu v krajinách s nedostatočnou úrovňou demokracie. Osobitne by som chcel zdôrazniť, aké dôležité je správne určenie potrieb. Pre opozičné skupiny je často charakteristická nízka úroveň formalizácie. Musíme urobiť všetko, čo je v našich silách, aby sme zabezpečili, že peniaze sa dostanú k správnym ľuďom a nie k tým, ktorí držia moc. Prosím, skúste to pochopiť, poznám túto situáciu z vlastnej osobnej skúsenosti a viem, že pre týchto ľudí sú konkrétne opatrenia oveľa hodnotnejšie než uznesenia a záruky.
<P>
Chcel by som využiť túto diskusiu o ľudských právach, aby som vašu pozornosť upriamil na situáciu kresťanov v krajinách Stredného východu. O tejto situácii dostávame znepokojujúce správy. V auguste boli dvaja kresťanskí aktivisti z Kresťanského združenia pre Stredný východ zatknutí a obvinení z vyjadrovania agresívnych antiislamských názorov. V Alžírsku vláda obmedzila náboženskú slobodu nemoslimského obyvateľstva, čo má priamy vplyv na kresťanov žijúcich v tejto krajine. Represia zo strany neustále radikálnejších moslimov tiež ovplyvňuje život kresťanov takých krajinách, akými sú Irak, Egypt a Libanon.
<SPEAKER ID="355" NAME="Joe Borg">
člen Komisie. - (EN) Vážená pani predsedajúca, ocenil som výmenu názorov o tejto správe, ktorá dokazuje odhodlanie Parlamentu hájiť ľudské práva.
<P>
Inšpirovaný diskusiou by som sa chcel vyjadriť k poznámkam Komisie o odporúčaniach na zvýšenú transparentnosť dialógov a zapojenie sa Európskeho parlamentu a organizácií občianskej spoločnosti do všetkých aspektov dialógu a diskusií; bod, ku ktorému smerovalo niekoľko intervencií.
<P>
Zatiaľ čo sa niektoré odporúčania správy stávajú súčasťou bežných postupov, ako tie týkajúce sa tlačových konferencií a podávania informácií, tri inštitúcie by mali dôkladne zvážiť rôzne návrhy a nájsť riešenia, pričom by mali zvážiť právny rámec EÚ a dohody medzi Parlamentom a Komisiou, ktoré predpokladá rámcová dohoda z mája 2005.
<P>
Mali by sme byť pritom pragmatickí. Na jednej strane to znamená neukrývať sa za nariadenia a výhovorky typu "všetko funguje tak, ako má" a na strane druhej dôsledne prehodnotiť politické príležitosti a následky zvýšenej transparentnosti v oblasti účinnosti dialógu a predovšetkým pripravenosť tretích krajín zúčastniť sa na dialógu.
<P>
Starostlivo by sa mal zvážiť vplyv na súčasný dialóg a vzťahy s tretími krajinami, aby sa EÚ vyhla možnosti pripraviť sa o účinný nástroj.
<P>
V každom prípade som presvedčený, že dokážeme nájsť vhodné opatrenia na uspokojenie potreby informácií a rovnako chrániť a zvýšiť účinnosť nástroja.
<P>
Čo sa týka predloženého problému zahrnúť ľudské práva do obchodných a sektorových dohôd, Komisia sa domnieva, že nie je treba opakovať doložku o ľudských právach obsiahnutú v asociačných dohodách, v dohode o partnerstve a spolupráci alebo v sektorových dohodách.
<P>
Absencia takej doložky v sektorových dohodách nám nebráni uskutočniť diskusie o ľudských právach s dotyčnými krajinami, alebo použiť iný nástroj zo sady nástrojov Európskej únie v oblasti ľudských práv.
<P>
Komisia by v súvislosti s otázkou programov spolupráce v oblasti demokracie a ľudských práv chcela Parlamentu pripomenúť, že nový nástroj s názvom Európska iniciatíva pre demokraciu a ľudské práva predpokladá špeciálne fondy na projekty v problematických krajinách, ako sú Kuba a Barma/Mjanmarsko, ktoré boli v tejto rozprave spomenuté.
<P>
Dovoľte mi zdôrazniť, že v otázke univerzálnosti ľudských práv Európska únia súhlasí s princípom univerzálnosti, nedeliteľnosti, vzájomnej závislosti a vzájomných vzťahov všetkých ľudských práv.
<P>
Podľa tejto zásady vyhlásenej na Svetovej konferencii o ľudských právach vo Viedni sa o ľudských právach diskutuje celkovo spravodlivým a rovnocenným spôsobom na rovnakom základe a s rovnakým dôrazom. Nie je samozrejme vylúčené, že sa na schôdzi určitému súboru práv dostane viac pozornosti pre aktuálne udalosti alebo pre pripravenosť našich partnerov v dialógu zdôrazniť určité otázky namiesto iných.
<P>
Komisia potešilo najmä to, že sa správa venuje niekoľkým odporúčaniam v oblasti práv žien a ich začleneniu do rozhovorov. Nemali by sme zabudnúť ani na ostatné súbory práv a skupiny zasluhujúce si pozornosť.
<P>
Komisia v súvislosti s volebnými pozorovateľskými misiami súhlasí, že politický dialóg, a najmä dialóg o ľudských právach, ponúka príležitosť žiadať partnerské krajiny, aby prijali odporúčania týchto misií. Komisia v tejto súvislosti obhajovala aj pokračujúcu angažovanosť vedúceho misie Európskej únie.
<P>
Ďalší postup by sa mal zamerať na činnosti príslušných politických a volebných úradov a na aktívnu úlohu občianskej spoločnosti a podporu demokracie, vrátane volebnej reformy.
<P>
Komisia nie je presvedčená o potrebe zaviesť na tento účel špeciálny a osobitný povolebný protokolový mechanizmus. Jej stanovisko je, že podpora, nástroje dialógu a monitorovacie mechanizmy existujú s cieľom zabezpečiť povolebné stratégie a podporu demokracie a tieto mechanizmy by sa mali naďalej používať.
<P>
Pokiaľ ide o konkrétnu otázku pána Van Ordena, postúpim jeho záujem a jeho otázku komisárke Ferrerovej-Waldnerovej, ktorá vám určite poskytne odpoveď.
<P>
Na záver mi dovoľte vyhlásiť, že som si poznamenal veľa ďalších poznámok týkajúcich sa jednotlivých situácií. Ubezpečujem vás, že tieto poznámky pošlem ďalej komisárke Ferrerovej-Waldnerovej, ktorá ich určite posúdi.
<SPEAKER ID="356" NAME="Predsedajúca">
Rozprava sa skončila.
<P>
Hlasovanie sa uskutoční vo štvrtok, 6. septembra 2007.
<P>
Písomné vyhlásenia (článok 142)
<SPEAKER ID="995" NAME="Alessandro Battilocchio  " AFFILIATION="NI">
písomne. - (SK) Chcel by som úprimne poďakovať spravodajkyni za jej prácu, pretože sa domnievam, že je neskutočne dôležité, aby sa prijala konzistentná európska politika v oblasti ľudských práv a demokracie pri vedení medzinárodného dialógu. V skutočnosti príliš často prevažujú argumenty založené na hospodárskych a strategických záujmoch nad dobrými úmyslami a európskymi hodnotami vyhlásenými v tomto Parlamente. S osobitným ohľadom na hospodárske a obchodné dohody s tretími krajinami alebo rokovania WTO, EÚ niekedy nekladie dostatočnú pozornosť právam pracovníkov, menšín, žien a detí mimo EÚ, čím sa z nej stáva tichý spolupáchateľ brutálnych násilných činov a netolerovateľných praktík. Európska sociálna, hospodárska a energetická politika, ktoré EÚ urobili nezávislejšou, pokiaľ ide o ľudské zdroje a zdroje energií, by Európe mohli pomôcť zbaviť sa istých geopolitických pút, ktoré ju v niektorých prípadoch nútia mlčať, keď ide o ľudské práva. A na záver, mnoho uznesení a vyhlásení EP týkajúcich sa konkrétnych situácií zostáva nevypočutých. Pre Radu a Komisiu je dôležité venovať viac pozornosti výzvam poslancov EP, ktorí tlmočia požiadavky osôb alebo etnických skupín, ktoré sú inak vylúčené z akejkoľvek formy komunikácie.
<SPEAKER ID="357" NAME="Hanna Foltyn-Kubicka  " LANGUAGE="SK">
Spomedzi mnohých kvalitných návrhov uvedených v tejto správe si skutočnosť, že sa v nej vyzýva Rada a Komisia k zapojeniu Parlamentu vo väčšej miere do prípravy a vedenie dialógov s tretími krajinami, zaslúži osobitné ocenenie. Európsky parlament je koniec koncov inštitúciou, ktorej stanovisko k záležitostiam ľudských práv je na celom svete veľmi považované.
<P>
Nemali by sme však zabúdať, že dialóg s krajinami mimo Únie sa nesmie stať samoúčelným. Malo by sa kategoricky zdôrazniť, že ľudské práva nemôžu zohrávať úlohu v žiadnych rokovaniach alebo rozhovoroch s diplomatickým alebo hospodárskym základom. Porušenia týchto práv nesmú byť tolerované a Európska únia spolu s jej agentúrami musí presadzovať túto zásadu v absolútnej miere vzhľadom na historické, kultúrne a morálne hodnoty, ktoré vedú jej činnosť.
<P>
V zásade musíme vyvíjať stály a konzistentný nátlak na také krajiny, ako je Rusko alebo Čína, s ktorými už istý čas prebieha inštitucionalizovaný dialóg. Je dôležité monitorovať výsledky zmierení a záväzkov, na ktorých sa dohodlo v rámci jednotlivých kôl konzultácií, keďže je to jediný spôsob, akým je možné dosiahnuť skutočný pokrok. V tejto súvislosti je potešujúce, že v správe sa uvádzajú oblasti, v ktorých tieto krajiny musia pokročiť. Bohužiaľ ešte existuje veľmi mnoho podobných problémov.
