<CHAPTER ID="016">
Hodina otázok (Komisia) 
<SPEAKER ID="310" NAME="Predsedajúca">
Ďalším bodom programu je hodina otázok (B6-0462/2008).
<P>
Nasledujúce otázky sú určené Komisii.
<P>
Prvá časť
<P>

<P>
Vec: Hranice deficitu rozpočtu eurozóny
<P>
Krajiny eurozóny nesmú v zmysle nariadení Paktu stability a rastu Európskej únie prekročiť hranicu deficitu rozpočtu 3 % HDP.
<P>
Môže Komisia poskytnúť aktuálne zhodnotenie dodržiavania nariadení?
<P>
Považuje Komisia súčasné finančné pravidlá za dostatočne flexibilné, aby vlády mohli reagovať na hospodárske problémy, ale dostatočne prísne, aby zabezpečili udržateľnosť verejných financií?
<P>
Za akých okolností, ak nejaké existujú, môžu krajiny eurozóny prekročiť hranicu deficitu rozpočtu vo výške 3 %?
<SPEAKER ID="312" NAME="Andris Piebalgs">
člen Komisie. - Predmetom prvej otázky sa podrobne zaoberá správa Komisie o verejných financiách v Európskej menovej únii z roku 2008. Jediný významný rozpočtový vývoj, ktorý v nej nie je zahrnutý, je súčasné zavedenie postupu pri nadmernom deficite voči Spojenému kráľovstvu.
<P>
Pokiaľ vezmeme do úvahy, že Komisia očakáva v obidvoch fiškálnych rokoch 2008 - 2009 a 2009 - 2010 prekročenie referenčnej hodnoty 3 % v Spojenom kráľovstve, Rada tento rok rozhodla v súlade s článkom 104 ods. 6 Zmluvy, že Spojené kráľovstvo má nadmerný deficit. Pri tej istej príležitosti Rada v súlade s článkom 104 ods. 7 Zmluvy stanovila lehotu v dĺžke jedného roka na nápravu tohto nadmerného rozpočtu.
<P>
Komisia zároveň so svojím mandátom na základe Zmluvy a Paktu stability a rastu neustále sleduje hospodársky a rozpočtový vývoj v členských štátoch a je pripravená uviesť do činnosti nástroje na rozpočtový dozor tam, kde je to potrebné.
<P>
Odpoveď na druhú otázku je kladná, najmä čo sa týka korekčného mechanizmu. Od reformy z roku 2005 došlo k náprave nadmerných deficitov, z ktorých len Spojené kráľovstvo a Maďarsko podliehali postupu pri nadmernom rozpočte. Eurozóna zaznamenala v roku 2007 celkovo najnižší štrukturálny fiškálny deficit od roku 1973. Okrem toho bolo použitie preventívnych opatrení niekedy nerovnomerné. Ministri financií eurozóny sa v Berlínskej deklarácii z apríla 2007 zaviazali dosiahnuť strednodobé rozpočtové ciele najneskôr do roku 2010. Tento záväzok sa tento rok v podstate zopakoval. Reforma z roku 2005 zároveň zaviedla do paktu dostatok hospodárskej racionality, aby bol schopný pružne reagovať na vážne narušenia tam, kde je to nevyhnutné, najmä prostredníctvom prepracovanej doložky flexibility a zavedením implicitných záväzkov do strednodobých cieľov.
<P>
Fungovanie prepracovaného paktu je riadne zdokumentované v správe Komisie o verejných financiách v Európskej menovej únii v rokoch 2006, 2007 a 2008 a priloženej dokumentácii. V tohtoročnej správe je tiež predstavená metodológia navrhnutá na zavedenie implicitných záväzkov do strednodobých cieľov ako preventívneho opatrenia.
<P>
Čo sa týka tretej otázky, podľa prepracovaného Paktu stability a rastu môžu rozpočtové deficity v členských štátoch EÚ prekročiť referenčnú hodnotu vo výške 3 % len v rámci prísne obmedzených okolností bez toho, aby bol výsledkom vznik nadmerného deficitu. Tieto deficity musia byť vždy najmä nízke a tiež dočasné. Okrem toho musí byť rozpočet, ktorý prekročil referenčnú hodnotu, buď výnimočný, alebo musí zahŕňať deficit, ktorý vznikol v dôsledku vážneho hospodárskeho poklesu definovaného ako záporná miera rastu alebo kumulovaný pokles produkcie.
<P>
Ak je deficit nízky a dočasný, je potrebné vždy brať do úvahy aj ďalšie rôzne faktory, treba to však urobiť objektívne. Iné dôležité faktory zahŕňajú napríklad výdavky na výskum a vývoj podporujúce rast. Priame odpočítanie akýchkoľvek výdavkov z deficitu je však vylúčené. Napokon je v každom prípade potrebné dodržať ako referenčnú hodnotu zlepšenie ročného štrukturálneho deficitu rádovo o 0,5 % HDP.
<SPEAKER ID="313" NAME="Mairead McGuinness" AFFILIATION="PPE-DE">
Budem potrebovať dlhší čas na preskúmanie detailov vašej odpovede. Spomínali ste najmä Spojené kráľovstvo. Zaujíma ma samozrejme hlavne situácia v Írsku. O niekoľko týždňov v Írsku očakávame náročný rozpočet. Chcela by som, aby ste sa, ak môžete, vyjadrili k vašim rozhovorom s írskym ministrom o našom deficite a samozrejme, či ho prekročíme a aký to bude mať dosah z pohľadu EÚ.
<SPEAKER ID="314" NAME="Andris Piebalgs">
člen Komisie. - No, vždy sa držíme faktov. Každý rozhovor medzi mojím kolegom Joaquínom Almuniom a írskymi kolegami má za cieľ získať viac informácií, ale fakty a čísla analyzujeme na konci roka. To je dôvod, prečo, bohužiaľ, nemôžem na túto otázku odpovedať, ale je to veľmi pochopiteľné. Ako som už dnes povedal, o postupoch v prípade nadmerného deficitu sa hovorí v súvislosti so Spojeným kráľovstvom a Maďarskom.
<SPEAKER ID="315" NAME="Richard Corbett" AFFILIATION="PSE">
Uznáva Komisia, že podľa zmluvy, v protiklade s Paktom stability, 3 % nie sú limit, ale je to referenčná hodnota? Správa Komisie o ktoromkoľvek členskom štáte, ktorý prekračuje túto referenčnú hodnotu, má zohľadniť "všetky ostatné závažné faktory vrátane stavu hospodárskeho a rozpočtového výhľadu členského štátu na stredne dlhé obdobie", ako sa hovorí v článku 104 ods. 3 zmluvy.
<P>
Nemyslí si Komisia, že za posledných niekoľko dní a týždňov sa hospodárske pozície členských štátov nevyhnutne zmenili, a možno oprávňujú uplatniť mimoriadny stupeň flexibility?
<SPEAKER ID="316" NAME="Andris Piebalgs">
člen Komisie. - Myslím, že keď začíname s týmito postupmi, máme dosť dobrý spätný prehľad. Tri percentá sú prahovou hodnotou, na ktorú sa naozaj pozeráme. Ak sa prekročí, tak len vo veľmi výnimočnej situácii nezačneme s týmito postupmi. V podstate sú teda 3 % prahová hodnota, na ktorú sa pozeráme, a myslím, že sa budeme držať postupov, ktorých sme sa vždy držali. Nebudeme meniť pravidlá, ani v súčasnej situácii.
<P>
Vec: Kríza v oblasti hypotekárnych úverov a rozpočtové pravidlá
<P>
Na jar pokračovali hospodárske problémy a napätie na globálnych finančných trhoch, spôsobené hlavne rozširujúcou sa krízou hypotekárnych úverov. Fannie Mae a Freddy Mac teraz dostávajú kapitálové injekcie od štátu a hypotekárny trh sa trasie v základoch. V júli som bol vo Washingtone a stretol som sa tam s viacerými senátormi, ktorí sa domnievajú, že hypotekárna kríza ešte nedosiahla svoje dno a ani ho nedosiahne pred rokom 2010.
<P>
Ako dlho bude podľa názoru Komisie pokračovať finančná kríza? Ako Komisia posudzuje signál, ktorý Spojené štáty vysielajú pre trh zachraňovaním spoločností vo finančných ťažkostiach pred bankrotom napriek tomu, že tieto spoločnosti zvyčajne nie sú chránené štátom - najskôr Bear Stearns a teraz Fannie May a Freddy Mac?
<P>
A nakoniec, ako Komisia pristupuje v rámci súčasných a nadchádzajúcich preskúmaní existujúcich právnych predpisov ako Lamfalussyho smernica a smernica o kapitálových požiadavkách k veľkému nebezpečenstvu, že sa zmeny v týchto dňoch vymknú spod kontroly a poškodia konkurencieschopnosť európskeho finančného trhu?
<SPEAKER ID="318" NAME="Andris Piebalgs">
člen Komisie. - Už asi rok zaznamenávame otrasy na medzinárodných finančných trhoch a interakcia medzi akumulovaním strát vo finančnom systéme a zhoršovaním globálnej hospodárskej perspektívy veľmi sťažuje možnosť predpovedať koniec týchto otrasov. Aktuálna situácia na finančných trhoch ilustruje, ako môže problém, ktorý sa spočiatku zdal byť obmedzený na určitý segment trhu, teda na USA a rizikové hypotéky, rýchlo ovplyvniť celý medzinárodný finančný systém.
<P>
Straty spojené s americkými rizikovými hypotékami sa rozšírili prostredníctvom prepojených trhov a komplexných finančných produktov, čo spôsobilo rozvrat viacerých kľúčových úverových trhov. Problémy vo fungovaní týchto trhov však najsilnejšie pocítil bankový sektor, kde vznikli značné straty a nedostatok likvidity na trhu si vyžiadal podporu centrálnych bánk.
<P>
Množstvo finančných inštitúcií v USA a v Európe sa predsa len zachránilo pred platobnou neschopnosťou potom, čo zažili vážne ťažkosti v prístupe k likvidite. Tieto zásahy verejného sektora odzrkadlili obavy o ohrozenie finančnej stability a stretli sa väčšinou s pozitívnou reakciou finančných trhov.
<P>
V USA sa ako následok nesprávneho predaja rizikových hypoték v minulosti očakáva, že anulovanie hypotekárnych zmlúv bude pokračovať až do polovice roku 2009. Problémy na medzinárodnom finančnom trhu sú naďalej kritické - už ste dnes o týchto otázkach hovorili - čo súvisí sčasti s vývojom vo finančnom sektore a sčasti s dôsledkami zhoršenia hospodárskeho prostredia.
<P>
Neistota, čo sa týka konečného rozsahu a miesta vzniku úverových strát, stále podkopáva dôveru investorov a celkové straty, ktoré banky doteraz zverejnili, sú o dosť nižšie ako odhady celkových strát vo finančnom systéme založené na rôznych projekciách budúcich hypotekárnych strát.
<P>
Banky sú čoraz viac nútené k rekapitalizácii, často s vysokými nákladmi a v ťažkých trhových podmienkach. Okrem toho sa problémy v bankovom sektore čoraz viac odzrkadľujú v sprísňovaní úverových štandardov a v zníženej úverovej činnosti bánk.
<P>
Vyplývajúce vyššie finančné náklady a obmedzený prístup k úverom pravdepodobne spolu s inými nepriaznivými skutočnosťami, ako sú vysoké ceny ropy a rastúca inflácia, pôsobia na globálne hospodárstvo.
<P>
Z tohto dôvodu sa hospodárska perspektíva Európskej únie a hospodárstva eurozóny od prognózy Komisie z jari 2008 ďalej zhoršovali. Hospodárske vyhliadky sa u jednotlivých členských štátov líšia. So zhoršovaním hospodárskych podmienok pokračuje tlak na bilancie bánk.
<P>
Nestabilné trhové podmienky vyžadujú neustálu pozornosť verejných orgánov, najmä centrálnych bánk, orgánov dohľadu a ministrov financií, a potrebu sledovať vývoj trhu. Nie je možné vylúčiť potrebu ďalších zásahov v prípade systémovej krízy.
<P>
V širšom kontexte sa riešia konkrétne akcie na určenie slabých miest v rámci pre finančné trhy. Po diskusii Rady pre hospodárske a finančné záležitosti v októbri 2007 bol prijatý plán regulačných opatrení.
<P>
Aj keď sa tento plán týka len EÚ, je v súlade s príslušnými iniciatívami na globálnej úrovni. Cieľom tohto plánu je zvýšiť transparentnosť, zaoberať sa otázkami oceňovania, posilniť dohľad nad bankami a skúmať štrukturálne trhové otázky analýzou hlavných slabých miest v regulačnom rámci a formulovaním vhodných politických protiopatrení. Komisia v súčasnosti pracuje na zabezpečení včasného dodania tohto plánu vrátane konkrétnych iniciatív týkajúcich sa zvýšenia transparentnosti pre investorov, trhy a regulátorov, revidovaných kapitálových požiadaviek pre banky a regulácie úverových ratingových agentúr.
<P>
V tomto ohľade Komisia dokončila externé konzultácie o navrhovaných zmenách v smernici o kapitálovom zabezpečení a má v úmysle predložiť návrh v priebehu nasledujúcich mesiacov.
<P>
Taktiež zvažuje právne predpisy v oblasti úverových ratingových agentúr. V tejto súvislosti sa začala verejná konzultácia na konci júla 2008.
<P>
Dosiahol sa pokrok aj pokiaľ ide o spoluprácu v oblasti dohľadu medzi jednotlivými krajinami v rámci EÚ tým, že na začiatku júla 2008 nadobudlo účinnosť nové Memorandum o porozumení.
<P>
V širšom zmysle jedným z cieľov preskúmania Lamfalussyho postupu je zlepšenie novej organizácie dohľadu, kde Komisia plánuje napríklad revidovať rozhodnutia o výboroch orgánov dohľadu EÚ.
<P>
Vo všetkých svojich snahách si je Komisia vedomá globálneho rozmeru požadovanej reakcie a v tomto ohľade koordinujeme svoje odpovede s našimi partnermi.
<SPEAKER ID="319" NAME="Olle Schmidt" AFFILIATION="ALDE">
Niekedy otázka unikne a musím pripustiť, že toto je možno trochu zastarané, ale ďakujem Komisii za takú férovú odpoveď. Obraciam sa na Komisiu znepokojený tým, že naša reakcia je prehnaná, a dúfam, že nad tým bude uvažovať. Súhlasím, že musíme konať a reagovať, ale nemali by sme to preháňať, pretože potrebujeme vyvážený prístup. Inak by sme mohli narušiť rast v Európe a myslím, že to by sme z dlhodobého hľadiska mali brať do úvahy. Takže vyvážený prístup. A spolieham na Komisiu, že dohliadne na to, aby sa tieto opatrenia uplatňovali primeraným spôsobom.
<SPEAKER ID="320" NAME="Andris Piebalgs">
člen Komisie. - Myslím, že Komisia je naozaj vyvážená. Mali sme hodinovú rozpravu, kde veľa poslancov Parlamentu žiadalo o veľmi unáhlené konanie, ale Komisia skutočne používa vyvážený prístup.
<SPEAKER ID="321" NAME="DanutBudreikait" AFFILIATION="ALDE">
(LT) Dnes sme mali diskusiu o svetovej finančnej kríze a jej dosahu na naše hospodárstvo. Jedna poslankyňa poukázala na skutočnosť, že v jej krajine už jedna banka zbankrotovala. Ste si vedomí hroziaceho nebezpečenstva bankrotu bánk v našich krajinách, krajinách Európskej únie?
<SPEAKER ID="322" NAME="Paul Rübig" AFFILIATION="PPE-DE">
(DE) Zaujímalo by ma, aká je aktuálna situácia, čo sa týka skutočných nákupov v porovnaní s finančnými transakciami v sektore energetiky. Zamýšľa Komisia jasne pomocou štatistiky ukázať, čo sú skutočné nákupy energie a čo sa len obchoduje na finančných trhoch, a plánuje Komisia prijať pravidlá na riadenie krátkych predajov?
<SPEAKER ID="323" NAME="Andris Piebalgs">
člen Komisie. - Moja krajina, Lotyšsko, má množstvo bánk a k platobnej neschopnosti samozrejme môže dôjsť. Domnievam sa, že máme dosť vyspelý trh. Ale deje sa to pod dohľadom centrálnej banky a aspoň na lotyšských finančných trhoch sa nevyskytli žiadne otrasy akéhokoľvek druhu. Preto vás môžem uistiť, že lotyšský finančný trh je veľmi stabilný a jeho stabilita nebola ničím narušená. Ale je veľmi dôležité vyzdvihnúť úlohu, ktorú hrá bankový dohľad, a to, že všetky podmienky pre tento dohľad spĺňajú komerčné banky.
<P>
Čo sa týka nákupov energie, ak pán poslanec súhlasí, budem odpovedať písomne, pretože túto otázku pokladám za veľmi špecifickú a netrúfam si poskytnúť konkrétne čísla.
<P>
Vec: Bezpečnosť leteckej dopravy
<P>
Nedávna havária lietadla leteckej spoločnosti Spanair v Madride, pri ktorej zahynulo veľa ľudí, a vynútené pristátie lietadla Boeing 737 spoločnosti Ryanair v Limoges vo Francúzsku, kde bolo zranených 26 ľudí, znovu vyvoláva otázky, či sa arzenál právnych predpisov a kontrol, ktoré sa v Spoločenstve používajú pri riadení bezpečnosti leteckej dopravy, adekvátne a účinne uplatňuje. Nariadenie (ES) č. 1899/2006/ výslovne stanovuje povinnosť leteckých spoločností vykonávať programy prevencie nehôd a bezpečnosti letov a požiadavky, ktoré sa uplatňujú na prevádzku akéhokoľvek civilného lietadla (certifikácia, dohľad, údržba, nástroje a vybavenie, bezpečnosť atď.).
<P>
Považuje Komisia tieto ustanovenia za dostačujúce a primerané alebo sa domnieva, že by sa mal pre letecké spoločnosti stanoviť prísnejší rámec kontroly? Ako Komisia posudzuje aktuálny stav implementácie smernice 2003/42/ES o hlásení udalostí v civilnom letectve (prijatie systému hlásenia nehôd a vážnych incidentov)? Pokladá za dostatočnú doposiaľ poskytovanú pomoc pre kontrolné mechanizmy a systémy včasného varovania, čo sa týka leteckých spoločností s pochybnou úrovňou bezpečnosti, a pre kontroly zhody vykonávané Európskou agentúrou pre bezpečnosť letectva, čo sa týka leteckých úradov členských štátov a údajov uvoľňovaných za účelom vytvorenia čiernej listiny?
<SPEAKER ID="325" NAME="Andris Piebalgs">
člen Komisie. - Čo sa týka uplatňovania pravidiel Spoločenstva týkajúcich sa prevádzky leteckých spoločností, Komisii nie sú známe žiadne slabé stránky alebo medzery súvisiace s bezpečnosťou v príslušnej legislatíve bezpečnosti leteckej dopravy, ktorá v Spoločenstve nadobudla platnosť len nedávno 16. júla 2008. Súbor technických požiadaviek pre prevádzku leteckých spoločností stále prechádza zmenami, ktoré odrážajú stav vedeckých znalostí. Dosahuje sa to neustálym monitorovaním výkonnosti operátorov, a preto v tejto etape Komisia nepovažuje prísnejší rámec kontroly za nutný.
<P>
Čo sa týka uplatňovania pravidiel Spoločenstva týkajúcich sa hlásenia udalostí, Komisia je spokojná s tým, že všetky členské štáty majú zriadený povinný systém hlásenia a že informácie zhromažďujú v národných databázach. Tieto pravidlá obsahujú systém výmeny informácií a zabezpečujú ich šírenie. Výmena informácií ešte nie je plne funkčná, pretože to vyžaduje dohodu o jednotlivých protokoloch medzi každým členským štátom a Komisiou, aby bolo možné aktualizovať centrálny register v súlade s nariadením Komisie. Členské štáty a Komisia na tejto záležitosti aktívne pracujú, ale informácie sú v tejto etape už k dispozícii len na národnej úrovni.
<P>
Šírenie informácií je správne vykonávané na základe nariadenia Komisie z 24. septembra 2007. Implementácia ochrany informácií bola transponovaná do vnútroštátnych právnych predpisov, ale len čas nám umožní posúdiť účinnosť týchto ustanovení, ktoré predstavujú základný kameň dobrej kultúry hlásení tým, že zaisťujú nevyhnutnú dôveru hlásiacich.
<P>
Čo sa týka kontroly leteckých spoločností s pochybnou úrovňou bezpečnosti, Komisia môže pána poslanca ubezpečiť, že starostlivo uplatňuje ustanovenia pravidiel Spoločenstva týkajúce sa uloženia zákazu prevádzky leteckým prepravcom nerešpektujúcim bezpečnostné požiadavky. V súčasnosti sa v Európe 54 % všetkých inšpekcií lietadiel na odbavovacej ploche týka európskych operátorov. Znamená to, že Komisia venuje rovnakú pozornosť úrovni bezpečnosti nielen európskych, ale aj neeurópskych leteckých spoločností. Vďaka neustálej a úzkej spolupráci úrady civilného letectva v členských štátoch zlepšujú dohľad nad svojimi prepravcami. Výsledky inšpekcií na odbavovacej ploche lietadiel boli obzvlášť úspešným preventívnym nástrojom, ktorý zabráni obmedzeniam prevádzky leteckých prepravcov v Spoločenstve.
<P>
Čo sa týka kontroly dodržiavania noriem u vnútroštátnych úradov civilného letectva prostredníctvom agentúry EASA, Komisia by chcela pána poslanca ubezpečiť, že vďaka úzkej spolupráci a vzájomnej dôvere medzi úradmi civilného letectva v členských štátoch a agentúrou EASA je možné medzi agentúrou a kontrolovanými úradmi dohodnúť a vypracovať udržateľné riešenia. Dôkazom dobrej spolupráce je fakt, že agentúra bola schopná zdvojnásobiť počet inšpekcií odvtedy, čo boli v roku 2006 prijaté príslušné pravidlá, a že ochranné opatrenia uložené jednému členskému štátu na konci toho roka boli tento týždeň zrušené.
<SPEAKER ID="326" NAME="Rodi Kratsa-Tsagaropoulou" AFFILIATION="PPE-DE">
(EL) Som Komisii veľmi vďačná za túto odpoveď, ale som, pán komisár, prekvapená. K leteckým nehodám dochádza v porovnaní s počtom letov pomerne zriedkavo, ale predsa len sú to nehody, ktoré spôsobujú veľa úmrtí, vyvolávajú vo verejnej mienke obavy a podlamujú dôveru v našu politiku a naše kontroly.
<P>
Nepočula som vás navrhnúť žiadne opatrenia alebo rozdeliť bezpečnostným organizáciám nové zodpovednosti alebo úlohy. To sa týka nielen leteckých spoločností, ale aj civilných agentúr zodpovedných za inšpekcie v členských štátoch. Týka sa to tiež čiernej listiny: na akých kritériách je založená? Budete ju podporovať? Nedali ste mi odpoveď na porovnanie následkov týchto nehôd a spôsobených problémov okrem tragických dôsledkov na ľudské životy.
<SPEAKER ID="327" NAME="Andris Piebalgs">
člen Komisie. - Môžem vás uistiť, že bezpečnostný systém v Európe je na najvyššej úrovni. Je nepochybné, že sa uplatňuje, a všetky opatrenia máme zavedené.
<P>
Nanešťastie to nezabráni tomu, aby sa stávali nehody. Je mi veľmi ľúto, že zahynuli ľudia, ale nie je to kvôli tomu, že by úroveň bezpečnosti v EÚ nebola dostačujúca.
<P>
Len čo budeme poznať výsledky, čo zapríčinilo nehodu, spravíme analýzy, a ak bude potrebné sprísniť niektoré z opatrení, urobí sa to.
<P>
Ale dnes vás môžem uistiť, že bezpečnosť leteckej dopravy v Európe zodpovedá najvyšším štandardom, aké vo svete existujú.
<SPEAKER ID="328" NAME="Jörg Leichtfried" AFFILIATION="PSE">
(DE) Situácia je takáto: Európska agentúra pre bezpečnosť letectva (EASA) teraz dostáva stále viac právomocí na to, aby zaručila jednotný štandard bezpečnosti v Európe, a to je veľmi vítané. Jej právomoci sa teraz rozširujú druhýkrát. Nedochádza však k zvyšovaniu rozpočtu pre EASA, ani sa nehľadajú iné zdroje financovania. Sú tu dve možnosti. Prvá možnosť je neplatiť všetkým agentúram rovnako. Nešiel by som tak ďaleko ako niektorí kolegovia, ktorí hovoria, že keby niektoré agentúry prestali pracovať, nikto by si to nevšimol. EASA je iná: ak EASA nebude mať peniaze, ľudské životy budú v nebezpečenstve.
<P>
Druhá možnosť je financovanie tretími stranami, čo znamená podpora financovania EASA prostredníctvom istého druhu poplatkov na základe leteniek. Moje otázka teda je: ktorej z týchto dvoch možností by ste dali prednosť?
<P>
Vážená pani predsedajúca, ak smiem, rád by som ešte povedal krátku pripomienku mimo programu: Plne súhlasím s tým, čo povedal náš kolega z Poľska o vedení rokovania.
<SPEAKER ID="329" NAME="Andris Piebalgs">
člen Komisie. - Pre akúkoľvek agentúru je podľa môjho názoru najlepším spôsobom priame financovanie prostredníctvom peňazí daňových poplatníkov, pretože s vlastným príjmom nemôžete nikdy zaručiť, že sa verejná služba dodá. Preto si myslím, že najlepší spôsob je financovanie každej agentúry z rozpočtu, ale ak sa nájde možnosť doplnkových finančných prostriedkov, malo by sa to oceniť. V každom prípade sa o každom rozpočte rokuje podľa presne vymedzených procesných pravidiel predpísaných európskou legislatívou.
<P>
Druhá časť
<P>
Vec: Bezpečná prevádzka atómových elektrární
<P>
Európska únia teraz stojí zoči-voči naliehavému problému pokrytia neustále rastúceho dopytu po energii. Ak zvážime, že dodávky ropy a zemného plynu a obnoviteľných zdrojov energií môžu uspokojiť len časť z tohto dopytu, významná úloha jadrovej energie pri riešení tohto problému je nepopierateľná. Zároveň európski občania prejavujú čoraz väčšie znepokojenie v súvislosti s bezpečnosťou jadrových elektrární a so správnym nakladaním s jadrovým odpadom, najmä v dôsledku nedávnych únikov rádioaktívneho materiálu z jadrovej elektrárne vo Francúzsku a Slovinsku.
<P>
Je preto len prirodzené, že vzniká veľký počet otázok, ktoré sa týkajú bezpečnosti jadrových elektrární vo všetkých krajinách EÚ a jadrových elektrární, ktoré sa majú stavať v Turecku a ostatných balkánskych krajinách, a poskytovaných záruk ich bezpečnej prevádzky. Preskúmala Komisia potrebu výstavby jadrových elektrární? Aké sú jej závery? A nakoniec, zamyslela sa Komisia nad mierou závislosti EÚ od jadrovej energie v blízkej budúcnosti?
<SPEAKER ID="332" NAME="Andris Piebalgs">
člen Komisie. - EÚ sa v súčasnosti spolieha na jadrovú energiu pri výrobe 30 % elektrickej energie, čo predstavuje dve tretiny bezuhlíkovej elektrickej energie v EÚ. Do roku 2030 sa očakáva, že dopyt po energii v EÚ vzrastie o 20 % a dopyt po elektrickej energii o 38 %.
<P>
Následkom toho sa podiel elektrickej energie na konečnom dopyte po energii zvýši z 20 % na 23 %. Predpokladá sa, že kapacita výroby elektrickej energie sa zvýši o 31 %, ale na základe počiatočných predpokladov PRIMES, ktoré Komisia preskúmala, sa podiel jadrovej energie na výrobe elektrickej energie zníži z 30 % na 20 %.
<P>
Taktiež Medzinárodná energetická agentúra vo svojom nedávno uverejnenom prehľade energetickej politiky EÚ skonštatovala, že "jadrová výrobná kapacita EÚ bude odteraz klesať, ak sa v blízkej budúcnosti neuskutoční významná investícia s cieľom predĺžiť životnosť elektrární a nahradiť zariadenia, ktoré sa blížia ku koncu svojej prevádzkovej životnosti."
<P>
Každý jednotlivý členský štát sa musí rozhodnúť, či sa bude pri výrobe elektrickej energie spoliehať na jadrovú energiu a začínať nové projekty, alebo bude pokračovať v politike útlmu jadrovej energetiky. Ak sa členské štáty rozhodnú investovať do novej výroby jadrovej energie, Komisia využije dostupné právomoci, aby zabezpečila, že nové projekty v tejto oblasti budú spĺňať najvyššie normy bezpečnosti, ochrany a nešírenia jadrových materiálov, ako to vyžaduje Zmluva o Euratome.
<P>
Zaistenie vysokej úrovne bezpečnosti, ochrany a bezpečnostných záruk počas celej životnosti jadrového zariadenia prostredníctvom nástroja spolupráce v oblasti jadrovej bezpečnosti je prioritou aj v súvislosti s rozširovaním EÚ a vo vzťahoch s tretími krajinami.
<P>
Komisia sleduje celkový obraz pokračujúcich investícií v sektore jadrovej energie v EÚ. V roku 2007 Komisia prijala Jadrový objasňujúci program, ktorý poskytuje prehľad stavu jadrového sektora EÚ. V súčasnosti Komisia aktualizuje toto oznámenie ako súčasť svojho celkového prieskumu energetickej stratégie. Má byť k dispozícii pred koncom roka 2008.
<P>
Okrem toho Komisia začala s dvoma iniciatívami pre ďalšie rozhovory o budúcnosti jadrovej energie a pre identifikovanie požiadaviek na jej rozvoj. Prvou je "Skupina na vysokej úrovni pre jadrovú bezpečnosť a nakladanie s odpadom". Táto sa sústreďuje na identifikovanie problémov v oblasti bezpečnosti, ktoré sa majú prednostne riešiť, a na odporúčanie opatrení, ktoré sa majú prijať na úrovni EÚ.
<P>
Druhou je "Európske fórum jadrovej energie", ktoré má poskytnúť platformu pre širšiu diskusiu zúčastnených strán o možnostiach a rizikách jadrovej energie.
<SPEAKER ID="333" NAME="Emmanouil Angelakas" AFFILIATION="PPE-DE">
(EL) Vážená pani predsedajúca, vážený pán komisár, chápem, že musíme čakať do konca roka, aby sme na základe výsledkov týchto štúdií mohli vyvodiť lepšie závery.
<P>
Chcel by som, aby sa pán komisár vyjadril k informácii, ktorá je známa od minulého roka: Rusko stavia plávajúcu jadrovú elektráreň, ktorá sa má dokončiť v roku 2010 a poslať do odľahlej časti Ruska. Sú plány na postavenie ďalších šiestich, ktoré sa majú distribuovať do krajín, ktoré o ne môžu požiadať a ktoré už vyjadrili záujem.
<P>
Môžete sa k tomu vyjadriť z hľadiska bezpečnosti?
<SPEAKER ID="334" NAME="Andris Piebalgs">
člen Komisie. - Rusko je tiež členom Medzinárodnej agentúry pre atómovú energiu a ruská jadrová technológia zodpovedá medzinárodným štandardom. Preto ak nejaká krajina chce mať ruskú jadrovú technológiu, existujú určité medzinárodné pravidlá, ktorých sa Rusko drží.
<P>
Pre EÚ by bolo možné použiť ruskú technológiu za predpokladu, že Komisia k tomu zaujme kladné stanovisko a ruská technológia bude súťažiť s inými poskytovateľmi technológií.
<P>
To, že je niečo ruské, neznamená, že je to menej bezpečné.
<SPEAKER ID="335" NAME="Justas Vincas Paleckis" AFFILIATION="PSE">
Vážený pán komisár, chcel by som sa vás ešte raz opýtať na našu známu jadrovú elektráreň Ignalina.
<P>
Nedávno sa náš premiér stretol s predsedom Európskej komisie pánom Barrosom a podľa niektorých interpretácií v našej tlači tu existuje medzera a možnosť predĺženia prevádzky tejto elektrárne.
<P>
Aký je váš názor a čo by ste v tejto situácii odporúčali litovskej vláde?
<SPEAKER ID="336" NAME="Zita Pleštinská" AFFILIATION="PPE-DE">
(SK) Atómové elektrárne a jadrové zariadenia patria z bezpečnostného hľadiska k najprísnejšie sledovaným.
<P>
Perspektívy využívania jadrovej energetiky na Slovensku, aktivity, ktoré vyžadujú dostavbu 3. a 4. bloku Mochovce, a záväzok Slovenskej republiky odstaviť bloky v Jaslovských Bohuniciach v roku 2006 a 2008 predstavujú pre Slovensko vážne úlohy.
<P>
Prečo je, pán komisár, politická opatrnosť na strane Komisie v prípade dostavby jadrovej elektrárne v Mochovciach? Má Komisia reálne výhrady voči jej bezpečnosti?
<SPEAKER ID="337" NAME="Andris Piebalgs">
člen Komisie. - Začnem s Ignalinou, pretože som už o tomto probléme mnohokrát hovoril.
<P>
Počas rokovaní o pristúpení sa Litva a rokujúce strany - ostatné členské štáty - dohodli, že z bezpečnostných dôvodov sa má táto elektráreň zatvoriť do konca roka 2009. Táto zmluva je primárnym právom a je ratifikovaná všetkými členskými štátmi. Komisia nie je zapojená do tohto procesu. Komisia je strážkyňou zmluvy a jej úlohou v skutočnosti je dozerať na dodržiavanie tohto práva.
<P>
Preto vám nemôžem oznámiť žiadne kladné správy o zmene stanoviska, nakoľko stanovisko Komisie je určené zmluvou. Čo sa dá urobiť? Som presvedčený, že v zmluve sú aj všeobecné ustanovenia na podporu procesov transformácie v Litve v sektore energetiky - celkový balík, ak sa nemýlim, 1,3 miliardy eur, a je potrebné zamerať sa na oblasti, ktoré môžu zvýšiť dodávky energetických zdrojov do Litvy posilnením prepojení, financovaním opatrení s cieľom dosiahnutia energetickej efektívnosti, financovaním alternatívnych zdrojov zásobovania. Toto je cesta, ktorou sa dá ísť, ale, aspoň podľa môjho názoru, neexistuje žiadny spôsob, ktorým by bolo možné zmeniť zmluvu, pretože primárne právo Európskej únie môže zmeniť len medzivládna konferencia a ratifikácia.
<P>
Čo sa týka Mochoviec, podľa názoru Komisie je to vlastne rovnaká otázka ako u Ignaliny, nie je to odlišný prístup. Ale u Mochoviec sme analyzovali situáciu a v dnešnom svete sú pre problémy, ktorým čelíme, špecifické požiadavky. Posudzovali sme nielen bezpečnostné, ale aj ochranné hľadisko, keďže na zasiahnutie jadrových zariadení by mohli byť použité lietadlá. Technológia navrhovaná pre nové reaktory tento problém dostatočne nerieši. Preto sme spolu so slovenskými dozornými orgánmi pre jadrovú bezpečnosť požiadali technológa, aby urobil doplnkové opatrenia, ktoré by zaručili, že aj keby bola jadrová elektráreň zasiahnutá týmto spôsobom, neutrpí trvalé poškodenia.
<P>
Vec: Investície do technológií prvej generácie: priorita pre druhú generáciu
<P>
Návrh správy pána Turmesa (2008/0016/COD) o návrhu smernice o podpore využívania energie z obnoviteľných zdrojov, ktorý práve prechádza cez parlamentné výbory, prehodnocuje záväzný cieľ Rady a Komisie týkajúci sa použitia biopalív a obnoviteľných zdrojov energie v oblasti dopravy, pretože výskum a vývoj druhej generácie nepriniesol žiadny prelom.
<P>
Nie je to však tak, že by sme mali vytýčiť jasnú regulačnú politiku pre investorov v oblasti biopalív prvej generácie? Prečo? Sú to tí istí investori do výskumu a vývoja druhej a tretej generácie, ktorí budú budovať technologické zariadenia, ktoré je možné ľahko prestavať pre potreby technológie druhej a tretej generácie. Nemôžu si dovoliť neinvestovať do výskumu a vývoja pre zariadenia ďalšej generácie, pretože ich zariadenia zastarajú.
<SPEAKER ID="339" NAME="Andris Piebalgs">
člen Komisie. - Komisia súhlasí s názorom pána poslanca, že je potrebná jasná regulačná politika pre investorov do biopalív prvej generácie, aby bolo možné získať biopalivá druhej generácie.
<P>
Komisia pokladá biopalivá prvej generácie za most k biopalivám druhej generácie s použitím lignocelulózových materiálov ako východiskových surovín.
<P>
Bez dobrej domácej výrobnej základne pre biopalivá prvej generácie si budú inovačné a účelné produkty ťažko hľadať cestu na trh. Z tohto vyplýva, že jasná regulačná politika je rozhodujúca nielen pre povzbudenie vývoja odvetvia biopalív, ale aj pre zamedzenie nežiaducim účinkom na životné prostredie. Vývoj biopalív by tiež nemal byť na ujmu bezpečnosti potravín a nemal by ani ovplyvniť ceny potravín.
<P>
Zároveň by nemali byť žiadne pochybnosti o tom, že Komisia chce urýchliť vývoj biopalív druhej generácie.
<P>
Navrhovaná smernica o podpore využívania energie z obnoviteľných zdrojov jasne špecifikuje, že prínos vytvorený biopalivami vyrobenými z odpadu, rezíduí a nepotravinárskeho celulózového materiálu by sa mal považovať za dvojnásobný, než je prínos vytvorený inými biopalivami, lebo sa započíta do povinného zásobovania biopalivami podľa vnútroštátnych právnych predpisov.
<P>
V nadväznosti na to sa budú aj od členských štátov požadovať správy o tom, akú štruktúru majú ich programy podpory v prospech biopalív druhej generácie.
<P>
EÚ poskytuje aj významnú podporu pokračujúcemu výskumu pre vývoj výrobných technológií druhej generácie. Aktivity, ktoré sú súčasťou siedmeho rámcového programu EÚ pre výskum, sa vo zvýšenej miere zameriavajú na biopalivá druhej generácie a obzvlášť na procesy "premeny biomasy na tekuté palivo".
<P>
Výskum by mal zahŕňať technicky a hospodársky založené pilotné štúdie, aby sa zabezpečil nielen veľmi dobrý pomer medzi nákladmi a hospodárskym prínosom, ale aby to malo prínos aj pre cieľ Spoločenstva obmedziť klimatické zmeny a zabezpečiť prístupné ceny potravín pre všetkých obyvateľov sveta.
<P>
Politika Komisie i návrh Komisie sú teda naozaj prispôsobené potrebe vývoja biopalív druhej generácie a nutnosti využívania v prípade potreby aj biopalív prvej generácie, ale udržateľným spôsobom.
<SPEAKER ID="340" NAME="Liam Aylward" AFFILIATION="UEN">
Vážený pán komisár, môžem sa spýtať, prečo podľa vášho názoru Európska únia prehráva informačný boj o výhodách silných a jednotných cieľov pre biopalivá, zvlášť vo svete s obmedzenejšími zásobami? Chcem sa to opýtať vo vzťahu k bionafte, ktorá má potenciál významne prispieť k zvýšeniu bezpečnosti dodávok energie v Európskej únii. Bionaftu je možné vyrábať v súlade so zásadami trvalo udržateľného rozvoja bez ohrozenia zásobovania potravinami, ktoré ste spomenuli, a bionafta je jediná obnoviteľná energia, kde si Európa drží silné vedúce postavenie.
<SPEAKER ID="341" NAME="Andris Piebalgs">
člen Komisie. - Návrh Komisie neodrádza od vývoja odvetvia bionafty a jej použitia v sektore dopravy, najmä keď rafinérsky sektor v Európskej únii výslovne trpí nedostatočnou výrobou nafty. My od toho teda neodrádzame, ale som presvedčený, že ak nebude existovať jednoznačná požiadavka udržateľnosti, škoda spôsobená jedným neúspešným projektom bude na ujmu celého odvetvia, pretože sústredenie na biopalivá je teraz také silné, že si nemôžeme dovoliť mať žiadne neúspešné projekty, lebo by to znamenalo koniec celého odvetvia.
<P>
Vysvetlím vám dôvody, prečo tak veľmi skúmam našu politiku biopalív v doprave: po prvé sú to výkonnejšie autá - a v Parlamente bolo niekoľko veľmi tvrdých rozpráv o autách; po druhé dochádza k prechodu na iný druh dopravy, ale ľudia stále v mnohých prípadoch uprednostňujú používanie auta, a po tretie je to nahradzovanie alternatívnymi palivami - jedným z alternatívnych palív je biopalivo, ale mali by sme vziať do úvahy, že to sa vyrába na pôde, kde by sa mohli tiež pestovať potravinové produkty, a toto sú dôvody, prečo sa domnievam, že aj keď je toto opatrenie pozitívne - a ono je nepochybne pozitívne - musí sa postupovať s maximálnou opatrnosťou.
<SPEAKER ID="342" NAME="Teresa Riera Madurell" AFFILIATION="PSE">
(ES) Vážený pán komisár, čo sa týka biopalív, často sa miešajú fakty s fikciou spôsobom, ktorý ľahko mätie obyvateľstvo, čo spôsobuje škody na výskume, zavádzaní inovácií a priemyselných investíciách v tejto oblasti.
<P>
Uvažovala Komisia o spustení celoeurópskej informačnej kampane, ktorá musí byť dôsledná a objektívna, aby sa táto situácia objasnila?
<SPEAKER ID="343" NAME="Avril Doyle" AFFILIATION="PPE-DE">
Na tieto dve otázky by sa vlastne takmer dalo odpovedať súčasne, ale myslím, že otázka môjho írskeho kolegu naznačuje, ak tomu dobre rozumiem, že by rád videl - alebo že legislatíva by mohla podporiť - investovanie do prvej generácie, alebo aby sme sa aspoň neospravedlňovali za legislatívu podporujúcu investovanie do prvej generácie, keďže táto ukazuje cestu k druhej a tretej generácii.
<P>
Ja by som k tomu pristupovala trochu inak a chcela by som sa vás, vážený pán komisár, prostredníctvom pani predsedajúcej opýtať: nemali by byť všetky právne predpisy v tejto oblasti v zásade technologicky neutrálne?
<SPEAKER ID="344" NAME="Andris Piebalgs">
člen Komisie. - Začnem asi druhým bodom. Myslím, že na základe rozpravy o rope si musíme byť vedomí toho, že by sme mohli čeliť podobnej situácii s nepredvídateľným nárastom dopytu v iných sektoroch, a potravinový sektor je pre ľudí skutočne základnou potrebou. Preto potrebujeme technológiu, ktorá nám dá širšie možnosti. Širšie možnosti rozhodne prichádzajú, keď využívate veci, ktoré väčšinou idú do odpadu. Z tohto dôvodu som presvedčený, že nepochybne musíme podporovať druhú generáciu. Povedal by som, že možno ani toto nie je dostatočné, pretože tu nemáme riziká. Potrebujeme nové technológie. Nejde len o to, že by sme chceli nahradiť ropu biopalivami, ale aby sme mali aj technológiu, ktorá naozaj zaručí, že nebudeme mať túto rivalitu, ani v obmedzenej miere. A preto - aj keď teoreticky by všetky technológie mali byť rovnocenné - som stále presvedčený, že druhá generácia si zaslúži osobitnú pozornosť.
<P>
Čo sa týka vzdelávania, myslím, že toto je široká časť vzdelávania. Existujú vzdelávacie programy, pretože toto nie je vzdelávanie o biopalivách, ale o udržateľnosti, energetickej účinnosti a o celkom odlišnom postoji k životnému prostrediu a o znalosti toho, že všetko, čo používame, sa odniekiaľ berie a vždy spôsobuje škodu. V rozpravách o rope občas zabúdame, že ropa sa tiež vyrába a niekedy sa vyrába z dechtových pieskov. Nedávno boli uverejnené obrázky z miest, kde sa vyrába. Nie je to farma a je to tiež naozaj náročná úloha. A tak si myslím, že každý z nás by mal používať energiu čo najhospodárnejšie a nasledovať trend používania zelenej energie a podporovať ju, aj keby stála trochu viac.
<P>
Vec: Biopalivá
<P>
Nemala by sa pri stanovení cieľov pre biopalivá uprednostňovať bionafta pred bioetanolom?
<SPEAKER ID="346" NAME="Andris Piebalgs">
člen Komisie. - Komisia pripúšťa, že v Európskej únii je väčší dopyt po bionafte ako náhrade za motorovú naftu, než po bioetanole, ktorý by mohol znížiť spotrebu benzínu.
<P>
Z tohto dôvodu sa dá očakávať, že v nasledujúcich rokoch spotreba bionafty v EÚ zostane vyššia ako spotreba bioetanolu. Pri tom všetkom si Komisia myslí, že nie je nutné mať technologicky špecifické ciele, keďže aj bionafta aj bioetanol môžu hrať dôležitú úlohu v znižovaní závislosti európskeho sektora dopravy od ropy.
<P>
Podľa toho druhá generácia nezávisle pomáha bionafte alebo bioetanolu, na trhu EÚ je však stále rozhodne väčší dopyt po nafte. Nemyslím si, že by sme mali uprednostňovať etanol alebo naftu, ale mali by sme podporovať druhú generáciu namiesto prvej.
<SPEAKER ID="347" NAME="Avril Doyle" AFFILIATION="PPE-DE">
Mohli by ste vyjadriť svoj názor na celú problematiku udržateľnosti životného cyklu biopalív, alebo motorových palív všeobecne, vo vzťahu k správe pána Turmesa? Inými slovami: na celkové znižovanie CO2 od začiatku do konca vrátane produkcie plodín, výrobných metód, prepravy, spracovania a použitia. Akú hranicu obhajujete v diskusiách týkajúcich sa percentuálneho zníženia CO2? Presadzujete 40 - 45 % alebo 35 %?
<SPEAKER ID="348" NAME="Andris Piebalgs">
člen Komisie. - Obhajujem úroveň 35 %, pretože je dôležité, že ak stanovíme požiadavky, ktoré úplne odstránia z trhu biopalivá, a existuje príliš vysoké riziko vyplývajúcich dôsledkov, prejdeme na ropu - a ďalej - a možno na technológie uhlia a tekutých palív.
<P>
Podľa môjho názoru je to horšie než naozaj udržať 35 % ako prahovú hodnotu a prahová hodnota 35 % nepochybne ušetrí CO2.
<P>
Ostanem preto na 35 %. Teraz to záleží na rokovaniach s Parlamentom a Radou: ak to bude iné číslo, dobre, budem žiť s týmto číslom, ale myslím, že 35 % je dosť prísnych, pretože keď sme v kolégiu diskutovali o tomto čísle, tiež sme zastávali rôzne stanoviská, a toto je už výsledok kompromisu dvoch skupín: jednej, ktorá verí v biopalivá, a jednej, ktorá sa biopalív obáva. Takže 35 % bol vlastne kompromis.
<SPEAKER ID="349" NAME="Zita Pleštinská" AFFILIATION="PPE-DE">
(SK) Pani predsedníčka, dnešný deň sa nesie v duchu hľadania ciest v oblasti alternatívnych zdrojov energie. Spolu s kolegom Rackom sme sa zúčastnili v júli na Novom Zélande: Upútalo ma využívanie geotermálnej energie. V mojom regióne, na Slovensku v Starej Ľubovni, sú takéto geotermálne zdroje, ich využívanie si vyžaduje veľa finančných prostriedkov.
<P>
Aký je postoj Komisie k využívaniu geotermálnych zdrojov pre výrobu energie?
<SPEAKER ID="350" NAME="Reinhard Rack" AFFILIATION="PPE-DE">
(DE) Chcel by som prediskutovať otázku, ktorá ešte v tejto rozprave nedostala veľký priestor. Biopalivá, bionafta a bioetanol majú odlišné hodnoty účinnosti a rozdielne klasifikácie, aj v súvislosti s emisiami CO2. Nehovorilo sa ešte o otázke skutočných vstupov energie do výroby týchto jednotlivých palív. Mohol by sa, pán komisár, k tomu vyjadriť?
<SPEAKER ID="351" NAME="Andris Piebalgs">
člen Komisie. - Máme veľmi kladný postoj k rozvoju využívania geotermálnej energie a verím, že návrh smernice, o ktorom sa teraz rokuje, a klimaticko-energetický balík umožnia využívanie obnoviteľných zdrojov energie vrátane energie geotermálnej.
<P>
Prečo sa už teraz nevyužíva? No, čiastočne preto, lebo nestačí sa len sústrediť na obnoviteľné zdroje. Je oveľa ľahšie preniesť náklady pri výrobe z fosílnych palív na spotrebiteľov, pretože na využívanie obnoviteľnej energie, ako napríklad geotermálnej, potrebujete kapitálové investície, a potrebujete na to mať špecifické prostredie pre obnoviteľné zdroje a zamerať sa na ne. Verím, že obnoviteľné zdroje energie, ako je geotermálna, budú mať v EÚ oveľa lepší vývoj, a to nielen kvôli výrobe elektrickej energie. V Kodani sa napríklad využívajú na diaľkové vykurovanie. Existujú teda rôzne aplikácie tejto technológie a v Európskej únii budú pribúdať.
<P>
Čo sa týka energetického obsahu palív: je pravda, že biopalivá majú nízky energetický obsah a sú potrebné väčšie množstvá, a myslím, že by sme nemali urobiť chybu, že nahradíme ropu biopalivami. Ale aspoň tu jazdím autom, ktoré je poháňané biopalivom, a jeho jedinou nevýhodou je, že musím ísť oveľa častejšie na čerpaciu stanicu, ale to mi neprekáža. V tomto je to iné, ale nie až také iné, aby som sa správal ináč.
<P>
Problematické budú elektrické automobily. Zatiaľ sú oveľa pomalšie, aspoň v tejto etape, keď sa používajú ako mestské autá. Možno by bol potrebný nejaký hybrid, pretože ak cestujete na veľké vzdialenosti, elektrické vozidlá by nemuseli byť prijateľné, ale pre vozidlá poháňané biopalivom to nie je problém.
<SPEAKER ID="352" NAME="Predsedajúca">
Otázka č. 41 bola vyhlásená za neprípustnú a otázky č. 42 až 45 budú zodpovedané písomne. Na otázky č. 46, 47, 48 a 49 sa bude odpovedať súčasne, keďže sa zaoberajú tou istou témou:
<P>

<P>
Vec: Politika určovania cien v odvetví telekomunikácií
<P>
Na základe regulačného opatrenia prijatého Komisiou, ktorá sa usiluje o racionalizáciu poplatkov za roaming, komisárka zodpovedná za informačnú spoločnosť oznámila plány znížiť od leta 2009 poplatky za mobilné roamingové dátové služby. Tieto plány sú zamerané hlavne na rozdielnosti medzi poplatkami za službu posielania a prijímania SMS správ.
<P>
Ako pani komisárka odpovie odvetviu telekomunikácií, ktoré vznáša obvinenia z populizmu a pokusov o manipuláciu s trhom prostredníctvom "určovania cien" namiesto opatrení na vytvorenie prostredia pre zdravú hospodársku súťaž v telekomunikačnom odvetví? Ako odpovie na otvorenú nevraživosť tohto sektora k spomínaným plánom? Domnieva sa, že by sa politika určovania cien mala prijať aj v iných odvetviach európskeho vnútorného trhu?
<P>
Vec: Znižovanie cien za SMS posielané medzi členskými štátmi (roaming)
<P>
Skupina európskych regulačných orgánov (ERG), ktorá zahŕňa 27 európskych regulačných orgánov, vyzvala Komisiu, aby na jeden rok obmedzila ceny za SMS správy odosielané alebo prijaté v inom členskom štáte, než je domovský štát užívateľa. Komisia dala operátorom čas do júla 2008 na zníženie cien SMS správ a internetu v prípade posielania alebo prijímania SMS správ prostredníctvom roamingu v Európskej únii. Operátori nereagovali a penalizujú spotrebiteľov.
<P>
Môže Komisia špecifikovať, aké opatrenia má v úmysle urobiť, aby operátorov donútila znížiť nadmerne vysoké ceny účtované spotrebiteľom za SMS správy a internet prostredníctvom roamingu v rámci EÚ a či plánuje obmedzenie cien mobilnej komunikácie zavedené v roku 2007 predĺžiť aj po roku 2010?
<P>
Vec: Nariadenie Spoločenstva o roamingu
<P>
Aký pokrok sa do dnešného dňa dosiahol so zreteľom na nariadenie EÚ o roamingu a vyskytli sa v mobilnom odvetví nejaké úspechy v dobrovoľnom znižovaní roamingových cien za textové správy a mobilné dátové služby?
<P>
Vec: Poplatky za roaming
<P>
Z hľadiska záväzku Komisie stanoviť regulačné obmedzenia na poplatky za cezhraničný textový a dátový roaming, aké kroky Komisia podnikla na zabezpečenie toho, aby sa u ľudí, ktorí žijú v pohraničných oblastiach jednotlivých krajín alebo do nich cestujú, nevyskytovali poplatky za neúmyselný roaming?
<SPEAKER ID="354" NAME="Viviane Reding">
členka Komisie. - Viete, že Komisia včera rozhodovala o návrhu druhého roamingového balíka - tentoraz textového a dátového roamingu. Parlament si určite veľmi dobre pamätá, že táto analýza trhu bola vykonaná na jeho žiadosť a že v období balíka hlasového roamingu v júni minulého roka vložil do článku 11 tohto nariadenia, že Komisia by sa mala k textovému a dátovému roamingu náležite vrátiť v roku 2008. To Komisia urobila a vy viete, že sme navrhli cenové obmedzenia.
<P>
To ma privádza k otázke určovania cien. Nie, my neurčujeme ceny. Určujeme stropy, pod ktorými majú operátori flexibilitu na súťaženie a inovovanie, buď s roamingovými ponukami nižšími ako stropy maximálnych taríf hovorného, alebo s inými balíkmi, ktoré by si zákazníci mohli potom vyberať. Flexibilita je teda poskytnutá.
<P>
Čo sa týka SMS správ, podľa dostupných údajov boli ceny v poslednom roku viac-menej nemenné a zostávajú na úrovniach, ktoré nie je možné odôvodniť odvolávaním sa na relevantné náklady. Trh SMS správ má približne tie isté problémy ako trh hlasového roamingu.
<P>
Vo februári tohto roku som sa zúčastnila na svetovom kongrese združenia GSM v Barcelone a napomenula som toto odvetvie. Osobne som hovorila s jeho predstaviteľmi a povedala som im, že mali dosť času na to, aby sami znížili ceny, a že konečný termín bol 1. júl. Ako sme videli, ceny za roaming textových správ sa medzi minulým a týmto rokom vôbec nezmenili. Preto navrhujeme znížiť maloobchodný poplatok na maximálne 11 centov a veľkoobchodný poplatok na maximálne 4 centy.
<P>
Pri dátovom roamingu sme začlenili činnosti, ktoré sa zaoberajú veľmi známymi prípadmi šokov z faktúr, kde zákazníci po návrate z jedno- alebo dvojtýždňového pobytu v zahraničí musia zaplatiť niekoľko tisíc eur, pretože používali svoj mobilný telefón na sťahovanie dát takým istým spôsobom ako doma, kde sťahovanie dát môže stáť 5 až 15 centov za megabajt. V zahraničí to môže vzrásť až na 16 EUR za megabajt, takže si viete predstaviť, čo za faktúry môžete dostať, keď si teraz uvedomíte, čo sa deje.
<P>
To je dôvod, prečo sme navrhli niekoľko opatrení. Prvým je opatrenie na zvýšenie transparentnosti, aby boli občania pri prekročení hraníc informovaní, koľko bude stáť dátový roaming. Druhým je opatrenie, kde si spotrebiteľ môže spolu so svojím operátorom určiť strop, nad ktorý už nechce platiť, aby sa vtedy komunikácia prerušila. A tretie vyplýva z toho, že sme videli, že celý problém vyplýva z vysoko predražených veľkoobchodných nákladov, ktoré jeden operátor účtuje druhému. Preto navrhujeme obmedzenie veľkoobchodných cien na jedno euro za megabajt v nádeji, že sa potom môžu vyvinúť normálne cenové štruktúry, ktoré sa ponúknu spotrebiteľom.
<SPEAKER ID="355" NAME="Georgios Papastamkos" AFFILIATION="PPE-DE">
(EL) Vážená pani predsedajúca, skôr než predložím svoju doplňujúcu otázku, dovoľte mi zablahoželať pani komisárke Redingovej k dnešnému hlasovaniu v Európskom parlamente v prospech balíka o elektronickej komunikácii. Toto je ďalšia iniciatíva, ktorá nesie vašu pečať, pani komisárka, rovnako ako politika roamingových poplatkov, ktorú podporujete.
<P>
Nemá však táto roamingová politika riziko, že podnieti mobilných operátorov zavádzať praktiky používané v neeurópskych tretích krajinách, kde spotrebitelia platia nielen, keď volajú, ale aj keď volania prijímajú?
<SPEAKER ID="356" NAME="Marian Harkin" AFFILIATION="ALDE">
Predovšetkým chcem pani komisárke zablahoželať k roamingovému balíku. Myslím si, že to bude pozitívna správa pre mnohých užívateľov telefónu v EÚ. Moja otázka sa vzťahovala na poplatky za neúmyselný roaming, keď ľudia cestujú blízko k hraniciam - a ja sám mám s tým naozaj množstvo skúseností. Počul som, čo ste povedali o iniciatíve transparentnosti, totiž že užívatelia prekračujúci hranice budú informovaní o cenách. Netýkalo sa to telefonických hovorov, predsa však sa chcem opýtať, či máte nejaké iniciatívy v tejto oblasti a, ak nemáte, či uvažujete o iniciatíve transparentnosti, ktorú ste pred chvíľou spomínali vo vašej odpovedi.
<SPEAKER ID="357" NAME="Viviane Reding">
členka Komisie. - Vážená pani predsedajúca, najskôr by som sa chcela pánovi poslancovi poďakovať za blahoželanie, ale rada by som jeho blahoželanie odovzdala Parlamentu, pretože Parlament vo veľmi ťažkej situácii s piatimi smernicami o veľmi komplikovaných záležitostiach na stole urobil obdivuhodnú prácu. Nesúhlasím stopercentne so všetkým, čo Parlament odhlasoval, no Parlament dnes otvoril diskusiu o jednotnom telekomunikačnom trhu. Teraz sa Rada musí pozrieť na návrhy Parlamentu a musí nájsť spoločnú cestu k tomu, aby sa tento telekomunikačný balík stal realitou pre odvetvie a pre spotrebiteľov.
<P>
Čo sa týka otázky o roamingu, neexistuje riziko, že keď znížime ceny roamingu, operátori sa pokúsia zvýšiť ceny iným spôsobom? Už minulý rok, keď sme zaviedli balík hlasového roamingu, sme počúvali, že operátori budú nútení zvýšiť vnútroštátne ceny za hlasové mobilné služby, videli sme však pravý opak. Čo sa teda stalo? Po prvé: občania namiesto vypínania svojich telefónov v zahraničí ich teraz používajú. Preto objem hlasových volaní len za jeden rok výrazne vzrástol o 34 %.
<P>
Po druhé: kvôli súťaži na národnej úrovni vnútroštátne ceny nestúpli, ale klesli o 10 - 12 %. Pán poslanec pripomína polemiky, ktoré v istom čase prebiehali, o tzv. metóde "bill and keep", čo je vzájomné neúčtovanie si poplatkov za prepojenie do inej siete. Je na operátoroch, aký druh systému platenia chcú zaviesť. Náš európsky spôsob nepoužíva metódu "bill and keep". To je americký spôsob. Videla som len, že ceny v Spojených štátoch sú nižšie ako tu, a jasne som povedala operátorom, že by si mali zvoliť ich obchodný model. Mali by mať dobré vzťahy so svojimi zákazníkmi, ale to už nie je úlohou komisárky. Ide mi o jedinú vec: aby existovala transparentnosť, aby ceny nešli nad neprijateľné cenové limity a aby sa všetci európski spotrebitelia mohli cítiť doma, keď cestujú v Európe a keď v Európe komunikujú.
<P>
Čo sa týka otázky neúmyselného roamingu: áno, sme si toho vedomí. Pochádzam z Luxemburska a viete si predstaviť, koľko sťažností od spotrebiteľov dostávam v tejto súvislosti, pretože niektorí Luxemburčania žijúci v pohraničnej oblasti majú jedného operátora v obývačke, ďalšieho v kuchyni a tretieho v spálni, takže si tento problém plne uvedomujem. Preto sme nastolili túto otázku na stretnutiach s národnými regulačnými orgánmi a sledujeme tento problém s Európskou skupinou regulačných orgánov. V tom budeme pokračovať aj s národnými regulačnými orgánmi. Svoje iniciatívy v transparentnosti pre dáta a SMS správy sme rozšírili na balík, o ktorom sa má teraz rokovať v Európskom parlamente. V otázke neúmyselného roamingu sa už objavili určité pozitívne trendy, napríklad v Írsku, kde sa na oboch stranách hranice vykonala dobrá práca. Považujem to za pozitívny pokrok a myslím si, že aj operátori by si mali dobre uvedomovať skutočnosť neúmyselného roamingu. Aj keď dôsledkami tohto problému trpí len veľmi malé percento obyvateľstva, je povinnosťou operátora pokúsiť sa ho riešiť.
<SPEAKER ID="358" NAME="Paul Rübig" AFFILIATION="PPE-DE">
(DE) Takisto by som rád vyslovil blahoželanie k výsledku dnešného hlasovania. Zaujímalo by ma, či máte v pláne navrhnúť pracovný program pre orgán európskych telekomunikačných regulátorov (OETR) s dohodnutými cieľmi a s dohodnutým harmonogramom, aby sme mohli urobiť zreteľný pokrok aj v medzištátnej spolupráci. Koniec koncov nedávno sme čítali v týždenníku New Europe, zdroji správ pre Európu, že roaming údajne stál európskych spotrebiteľov 30 miliárd eur.
<P>
Chcel by som sa vám poďakovať za aktívne hľadanie riešenia problému roamingu. Je podľa vášho názoru tiež nutné vypracovať akčný plán pre členské štáty, aby sa zaoberali niektorými z úloh identifikovaných Európskym parlamentom? Je tu potrebná nová inštitúcia?
<SPEAKER ID="359" NAME="Reinhard Rack" AFFILIATION="PPE-DE">
(DE) Vážená pani komisárka, ako ste počuli, plným právom ste boli pochválená a občania vám tlieskajú za to, že sa telekomunikácie v Európe stali lacnejšími a že ceny budú v budúcnosti pravdepodobne dokonca ešte viac klesať.
<P>
V tejto súvislosti by som vám chcel, ak smiem, postúpiť otázku, ktorú mi často pokladajú. Nie som si istý, či ste za túto oblasť zodpovedná, v opačnom prípade ju prosím postúpte ďalej. Vo sfére telekomunikácií dokážu Komisia a komisárka zabezpečiť, že hospodárska súťaž funguje účinne a že služby sa stávajú prostredníctvom obmedzení a iných opatrení lacnejšími. Ak to zoberieme do úvahy, prečo nie je toto možné, keď ide o ropu a súvisiace produkty? Prečo máme stav, v ktorom sa ceny zvyčajne pohybujú len jedným smerom, a to nahor?
<SPEAKER ID="360" NAME="Viviane Reding">
členka Komisie. - (DE) Vážená pani predsedajúca, na túto otázku by mal v skutočnosti odpovedať pán komisár Piebalgs a aj mu ju postúpim. Roamingový systém pre ropné produkty: to by bolo niečo!
<P>
Čo sa týka harmonogramu, na ktorý sa pýtal pán Rübig: na stole teraz máme, myslím, druhý roamingový balík. Viem si predstaviť, že Parlament bude konať veľmi pohotovo, aby predložil svoje stanovisko k tomuto roamingovému balíku, aby to bolo možné rýchlo uzavrieť pred koncom francúzskeho predsedníctva.
<P>
Dnes popoludní som hovorila aj s francúzskym predsedníctvom Rady. Predsedníctvo Rady sa bude touto otázkou zaoberať a zabezpečí, aby Rada čo najrýchlejšie vyhotovila analýzu návrhov Komisie, aby nové ustanovenia mohli nadobudnúť účinnosť podľa plánu 1. júla 2009. To od Parlamentu a Rady očakávajú občania - spotrebitelia.
<SPEAKER ID="361" NAME="Brian Crowley" AFFILIATION="UEN">
Vážená pani predsedajúca, chcem sa ospravedlniť, že som nebol prítomný, keď pani komisárka odpovedala na moju otázku. Bol som na inej schôdzi. Je mi to veľmi ľúto.
<SPEAKER ID="362" NAME="Predsedajúca">
Ďakujem, pán Crowley, a ďakujem tiež za to, že netrváte na doplňujúcich otázkach.
<P>

<P>
Vec: Zastavenie vysielania televíznych programov čínskeho televízneho kanála NTDTV
<P>
Prevádzkujúca firma Eutelsat náhle 16. júna zastavila vysielanie televízneho kanála New Tang Dynasty Television (NTDTV) do pevninskej Číny. Ako dôvod uviedla "nepravidelnosť prívodu energie" do satelitu. Odvtedy Eutelsat neposkytol uspokojivé vysvetlenie príčin. Televízia NTDTV nebola informovaná o žiadnych snahách odstrániť technické poruchy. NTDTV je najväčšia nezávislá televízia, ktorá vysiela v čínštine, a do 16. júna bola jediná, ktorá mohla byť v Číne prijímaná v necenzurovanej forme. NTDTV vysiela programy v čínštine a angličtine. Už v roku 2005 nechcela spoločnosť Eutelsat obnoviť zmluvu s NTDTV o vysielaní do Ázie, ale zrušeniu zmluvy zabránila medzinárodná intervencia.
<P>
Aké opatrenia Komisia prijme, aby zabezpečila pokračovanie vysielania nezávislých televíznych kanálov v Číne?
<SPEAKER ID="364" NAME="Viviane Reding">
členka Komisie. - Keby chcel pán poslanec Crowley neskôr so mnou hovoriť a mal doplňujúcu otázku, som mu k dispozícii.
<P>
Čo sa týka otázky o zastavení vysielania čínskeho televízneho kanála NTDTV, Komisia si bola veľmi vedomá tohto problému, a preto požiadala Eutelsat o objasnenie situácie.
<P>
Dostali sme od Eutelsatu list s odpoveďou, že nezvratnú stratu jedného z dvoch solárnych panelov W5 potvrdil Eutelsat, aj výrobca satelitov Thales Space.
<P>
Aby Eutelsat zaistil prevádzku satelitu, vypol štyri transpondéry poskytujúce služby televízneho vysielania priamo do domácností, kým zvyšných 20 transpondérov ponechal pre telekomunikačné služby.
<P>
Keďže Eutelsat neprevádzkuje už žiadny iný satelit s pokrytím Ázie, poskytli svojim zákazníkom vrátane poskytovateľa služby NTDTV zoznam konkurenčných satelitov s vhodným pokrytím a dostupnou kapacitou.
<P>
Eutelsat takisto zdôraznil, že ich satelity prenášajú kanály reprezentujúce všetky informačné kanály, kultúry a politické hľadiská. Zdržiavajú sa akýchkoľvek úsudkov o ideologickom a politickom postavení kanálov. Eutelsat opätovne Komisii potvrdil, že nepodnikli žiadnu akciu proti NTDTV na príkaz čínskej vlády, ani nikoho iného. NTDTV dokonca stále prenáša jeden z ich európskych satelitov.
<P>
Eutelsat poskytol aj technické informácie, ktoré dokazujú, že na príjem signálu NTDTV sú potrebné dosť veľké paraboly, z dôvodu čoho je nepravdepodobné, že značná časť obyvateľstva Čínskej ľudovej republiky ho mohla prijímať.
<SPEAKER ID="365" NAME="Paul Rübig" AFFILIATION="PPE-DE">
(DE) Vedeli by ste odhadnúť, kedy sa obnoví poskytovanie služby a vysielacia kapacita? Moja druhá otázka sa týka tohto: myslíte si, že dokážeme vytvoriť "Európu bez hraníc" aj pre televíziu s príjmom všetkých národných vysielacích služieb v celej Európe?
<SPEAKER ID="366" NAME="Viviane Reding">
členka Komisie. - Čo sa týka prvej otázky, Eutelsat nám povedal, že porucha je nezvratná a že služby televízneho vysielania nie je možné obnoviť. Je to teda čisto technická otázka. Kapacita je, bohužiaľ, len 50 %, preto aj energia, ktorá sa dá prijať, je 50 %. Je to technický problém, ktorý sa nanešťastie nedá vyriešiť.
<P>
Teraz k zásadnejšej otázke pána poslanca, či niekedy budeme mať "Európu bez hraníc" pre televíziu. Ešte nie sme tak ďaleko. Máme smernicu o televízii bez hraníc, ktorá sa teraz implementuje do smernice o audiovizuálnych mediálnych službách bez hraníc, kde sa, ako veľmi dúfam, služby "video on Demand" (video na požiadanie) môžu stať celoeurópskymi službami. Snom, samozrejme, je, aby jedného dňa už neexistovali žiadne hranice a aby občania, nech sú kdekoľvek, mohli prijímať televízne kanály, aké chcú. Ešte nie sme tak ďaleko, pretože predaj práv sa stále uskutočňuje vo vnútroštátnom systéme. Jedného dňa Európa dospeje do stavu, keď bude možné vykonávať predaj práv na európskej úrovni. Toto podporujem. Nemôžem to nariadiť, ale podporujem to, a verím, že pomaly, ale isto sa budeme posúvať od vnútroštátneho predaja práv k európskemu predaju práv.
<SPEAKER ID="367" NAME="Predsedajúca">
Autorom otázok č. 51 a 52 sa za pani komisárku Redingovú ospravedlňujem, ale tieto otázky budú zodpovedané písomne.
<P>

<P>
Vec: Írsky jazyk ako oficiálny pracovný jazyk Európskej únie
<P>
Ako zamýšľa Komisia implementovať svoju novú stratégiu pre viacjazyčnosť, najmä vzhľadom na posilnenie írskeho jazyka ako oficiálneho pracovného jazyka Európskej únie?
<SPEAKER ID="369" NAME="Leonard Orban">
člen komisie. - (RO) Nová stratégia Európskej komisie pre viacjazyčnosť s názvom "Viacjazyčnosť - devíza pre Európu - spoločný záväzok", bola prijatá 18. septembra 2008. Hlavnou témou tejto stratégie je jazyková rozmanitosť a najlepší spôsob jej použitia a rozvoja za účelom podpory medzikultúrneho dialógu, stimulovania konkurencieschopnosti európskych podnikov a zlepšenia zručností a schopností európskych občanov nájsť si prácu.
<P>
Stratégia sa zameriava na podporovanie výučby a uplatňovania cudzích jazykov v členských štátoch, nie na vnútornú jazykovú situáciu európskych inštitúcií. Opätovne zdôrazňujeme náš záväzok rozvíjať schopnosť občanov komunikovať v dvoch jazykoch iných ako ich materinský jazyk; zároveň vyzdvihujeme potrebu sprístupnenia širšieho rozsahu jazykov, z ktorých si občania môžu vybrať podľa svojho záujmu. Komisia sa pri podpore členských štátov v propagácii cudzích jazykov presadzovaním tejto stratégie bude spoliehať na existujúce programy Spoločenstva, najmä na program celoživotného vzdelávania.
<P>
Nariadením č. 1 Rady z 15. apríla 1958 zmeneným a doplneným článkom 1 nariadenia č. 920/2005(ES) Rady z 13. júna 2005 sa írsky jazyk od 1. januára 2007 stal oficiálnym pracovným jazykom inštitúcií Európskej únie. Články 2 a 3 povoľujú čiastočnú výnimku obnoviteľnú každých 5 rokov týkajúcu sa použitia írskeho jazyka inštitúciami Európskej únie. Táto výnimka v podstate znamená, že zatiaľ sa z alebo do írskeho jazyka prekladajú len návrhy nariadení v rámci spolurozhodovacieho postupu a určité súvisiace dokumenty, ako aj priama komunikácia s verejnosťou.
<P>
Podľa menovaných ustanovení teda Komisia vykonávala všetky preklady írskeho jazyka požadované pre legislatívny postup a úspešne ich načas odovzdávala. Okrem toho boli v írčine aj odpovede na otázky adresované Komisii občanmi alebo právnymi subjektmi. Komisia tiež začala írskym rečníkom sprístupňovať írske verzie svojich najdôležitejších webových stránok, prioritne s obsahom osobitného významu.
<P>
Čo sa týka tlmočenia, Generálne riaditeľstvo Komisie pre tlmočenie je schopné vyhovieť všetkým požiadavkám na tlmočenie z a do írskeho jazyka prichádzajúcim z Rady, Komisie alebo výborov a bude sa o to snažiť aj v budúcnosti zabezpečením potrebných zdrojov.
<SPEAKER ID="370" NAME="Seán Ó Neachtain   -" AFFILIATION="UEN">
(GA) Vážená pani predsedajúca, som Komisii veľmi vďačný za podporu a za pokrok, ktorý dosiahla, čo sa týka írskeho jazyka. Jedno írske príslovie hovorí, že keď sa niečo nepoužíva, začne to upadať. Zostáva mi už len tridsať sekúnd, a tak nemôžem plytvať časom. Jedna minúta je v Parlamente spravidla maximálny povolený čas na vyjadrenie vo svojom vlastnom jazyku.
<P>
Chcel by som sa pána komisára spýtať, či by Komisia rada videla rozvíjanie írskeho jazyka a či by ho bolo možné tu v Parlamente a v iných inštitúciách používať vo väčšej miere, hlavne na úrovni výborov, kde by sa mohlo týmto jazykom hovoriť dlhší čas. Jazyk nevyžije iba z pár sekúnd.
<SPEAKER ID="371" NAME="Leonard Orban">
člen Komisie. - (RO) Pri pohľade na požiadavky, ktorým čelí Európska komisia, môžeme s potešením povedať, že boli nielen splnené, ale aj prekročené. Európska komisia sa dostala oveľa ďalej. Na druhej strane je potrebné ďalšie spoločné úsilie, aby sa írsky jazyk podporil v širšom meradle. Toto úsilie by malo vychádzať z inštitúcií Spoločenstva a z írskych úradov a írskej spoločnosti všeobecne. Napríklad potrebujeme viac írskych tlmočníkov, viac prekladateľov a tento cieľ je ťažké dosiahnuť, kým sa nepridelia značné zdroje na úrovni štátu, teda v Írsku.
<P>
Preto úzko spolupracujem s írskymi úradmi na podporovaní a stimulovaní tých, ktorí sa chcú vzdelávať a získavať potrebné zručnosti, ktoré im umožnia vykonávať lingvistickú prácu pre inštitúcie Spoločenstva.
<P>
Chcel by som tiež zdôrazniť, že s írskymi úradmi úzko spolupracujeme nielen čo sa týka inštitucionálnych aspektov, ale aj rôznych vývojových trendov írskeho jazyka. Chceme čo najlepšie pomôcť írskej terminológii a ako som povedal, úzko spolupracujeme so všetkými zainteresovanými stranami.
<SPEAKER ID="372" NAME="Predsedajúca">
Otázka č. 54, ktorú predložil pán Higgins, bola stiahnutá.
<P>

<P>
Vec: Mnohojazyčnosť v inštitúciách EÚ
<P>
Komisia organizuje programy stáží, ktoré zverejňuje len v angličtine, francúzštine a nemčine. Takisto oznámenia Európskeho nástroja pre demokraciu a ľudské práva zverejňuje len v angličtine, francúzštine a španielčine a vyhlasuje, že projekty od európskych organizácií bude akceptovať len v týchto jazykoch bez ohľadu na ich národný pôvod. Webová stránka vlastnej antidiskriminačnej kampane Komisie je, ako mnohé iné, registrovaná len v angličtine a jej domovská stránka zobrazuje logá len v tomto jazyku.
<P>
Aké politiky zamýšľa Komisia zaviesť, aby vo svojich každodenných činnostiach zabezpečila skutočné uplatňovanie mnohojazyčnosti, ktorá je vždy obhajovaná na verejnosti a propagovaná vo všetkých jej vlastných dokumentoch?
<SPEAKER ID="374" NAME="Leonard Orban">
člen Komisie. - (RO) Program stáží Európskej komisie je zameraný na absolventov univerzít, ktorí sa ešte takej európskej stáže nezúčastnili a ktorí dokonale ovládajú aspoň jeden z pracovných jazykov Európskej komisie: nemčinu, angličtinu alebo francúzštinu. To je praktická nevyhnutnosť, ktorá stážistovi umožní zúčastňovať sa aktivít uskutočňovaných našimi službami a plne využiť svoju stáž. Všetky praktické informácie a vysvetlenia pre uchádzačov sú k dispozícii len v týchto troch jazykoch. Na druhej strane pravidlá, ktorými sa riadi program stáží, sú dostupné vo všetkých úradných jazykoch Únie platných v deň prijatia rozhodnutia Komisie.
<P>
Aby sa splnila úloha popísaná v článku 177 zmluvy, počet prípustných jazykov pre návrhy Európskeho nástroja pre demokraciu a ľudské práva musí byť obmedzený na tie jazyky, ktoré sa aktuálne používajú a sú zrozumiteľné v príslušných tretích krajinách. Dokumenty odosielané mimovládnymi organizáciami na podporu ich žiadostí o externú pomoc sú teraz prijímané vo všetkých úradných jazykoch Európskej únie prostredníctvom online systému pre MVO PADOR.
<P>
Čo sa týka zvyšovania povedomia alebo uskutočňovania koordinačných akcií len v rámci EÚ, ktoré sú zamerané len na európskych občanov, budeme posudzovať žiadosti predložené v jazyku/jazykoch príslušného členského štátu/štátov. Prvá strana online kampane proti diskriminácii naozaj používa logo napísané v angličtine, ale poskytuje prístup na webové stránky v takmer všetkých úradných jazykoch EÚ.
<P>
Podľa akčného plánu na zlepšenú komunikáciu s občanmi zriadila Komisia v roku 2006 v rámci Generálneho riaditeľstva pre preklad internetovú prekladovú službu, a tým zvýšila svoju kapacitu pre multilingválnu komunikáciu. Ale pri rýchlom rozvoji internetu a pri nutnosti zabezpečovania v prvom rade právnych prekladov sa musí Komisia podľa nariadenia č. 1 vždy snažiť o správnu rovnováhu medzi poskytovaním relevantných a aktuálnych informácií zainteresovaným stranám v rámci EÚ a zabezpečovaním plne mnohojazyčného charakteru všetkých webových stránok Komisie.
<P>
Všeobecná zásada upravujúca používanie jazykov na webových stránkach je prispôsobiť jazyk každej stránky cieľovej skupine. Preto Komisia zabezpečí preklad do čo najväčšieho počtu jazykov u tých webových stránok alebo ich častí, ktoré sú zaujímavé pre všetkých občanov, zatiaľ čo odbornejšie témy, ktoré zaujímajú špecialistov, sú dostupné buď v obmedzenom počte jazykov, alebo len v pôvodnom jazyku. Takisto informácie, u ktorých sa očakáva dlhšia platnosť, sú k dispozícii vo viacerých jazykoch než krátkodobo platný obsah.
<P>
Záväzky Komisie podľa nariadenia č. 1 zahŕňajú preklad všetkých nariadení, smerníc, legislatívnych návrhov a úradne schválených oznámení odoslaných Komisiou inštitúciám do všetkých úradných jazykov; naproti tomu odpovede na listy od občanov sa poskytujú v jazyku adresáta/adresátov. Okrem plnenia týchto povinností a v súlade so zásadou mnohojazyčnosti a mnohokultúrnosti sa Komisia zaväzuje, že sa bude snažiť o zaistenie rovnakého zaobchádzania s občanmi, kultúrami a jazykmi.
<SPEAKER ID="375" NAME="Marco Cappato" AFFILIATION="ALDE">
(IT) Vážená pani predsedajúca, dámy a páni, predovšetkým chcem povedať, že rozdiel, ako ste ho formulovali, medzi dokumentmi odborného charakteru a - ak som správne porozumel tlmočeniu - dokumentmi verejného záujmu mi pripadá obzvlášť neistý a nejasný, keďže dokumenty odborného charakteru môžu byť pre verejnosť značne zaujímavé.
<P>
Problém je úplne jasný: texty, ktoré sú čisto pracovnými dokumentmi, podliehajú jazykovému obmedzeniu, ale všetky dokumenty, ktoré by potenciálne mohli byť určené verejnosti, aj keby boli odborného, sa musia spracovať na plne mnohojazyčnej báze: musia sa preložiť do všetkých jazykov. Obzvlášť nepochopiteľná sa mi zdá byť skutočnosť, že len v angličtine, francúzštine a španielčine by mali byť dostupné výzvy na predloženie návrhov k projektom na podporu demokracie a ľudských práv. Webové stránky musia byť nielen viacjazyčné, ale aj registrované vo všetkých jazykoch. A nakoniec som nepochopil, prečo by mal interný informačný bulletin Commission en direct vychádzať takmer výlučne v angličtine.
<SPEAKER ID="376" NAME="Leonard Orban">
člen Komisie. - (RO) Ako som už povedal, Európska komisia je viazaná na jednej strane právnymi záväzkami vyplývajúcimi z nariadenia č. 1 z roku 1958, ktoré musí bez akéhokoľvek váhania plniť; na druhej strane existujú určité záležitosti, ako tie, ktoré ste spomínali, týkajúce sa prekladov dostupných na webových stránkach Európskej komisie, v prípade ktorých Komisia a iné inštitúcie Spoločenstva čelia veľkej dileme.
<P>
Na jednej strane nie je možné poskytnúť plne mnohojazyčný obsah týchto webových stránok; je jednoducho nemožné zabezpečiť plnú mnohojazyčnosť pre všetky dokumenty nájdené na webových stránkach Komisie kvôli obmedzeniam Komisie z hľadiska finančných a ľudských zdrojov.
<P>
Na druhej strane teraz zvyšujeme počet dokumentov, ktoré je možné preložiť do čo najväčšieho počtu úradných jazykov EÚ, bez toho, aby boli dotknuté naše právne záväzky, a v rámci obmedzení zdrojov, ktoré som spomínal. Pri rôznych požiadavkách kladených na Komisiu sme si dokázali, že sme flexibilní, a pokiaľ dokážeme tieto požiadavky fyzicky zvládnuť, sme pripravení znovu ukázať rovnakú flexibilitu.
<SPEAKER ID="377" NAME="Predsedajúca">
Je mi veľmi ľúto, že musím sklamať ďalších diskutujúcich, ale obávam sa, že kvôli času to musíme nechať tak.
<P>
Otázky, ktoré neboli zodpovedané pre nedostatok času, budú zodpovedané písomne (pozri prílohu).
<SPEAKER ID="379" NAME="Robert Evans" AFFILIATION="PSE">
Je to faktická otázka položená okľukou. Pán Orban a ja sa poznáme už dlho, preto dúfam, že toto pochopí tak, ako je to myslené, pretože jedna z jeho odpovedí trvala dokonca šesť minút a myslím si, že keď chceme v budúcnosti predkladať veľa otázok, mohol by sa azda v prospech všetkých poslancov pokúsiť, aby jeho odpovede boli v budúcnosti užšie zamerané a výstižné.
<SPEAKER ID="380" NAME="Predsedajúca">
Pán Evans, diskutovali sme o veci s pani podpredsedníčkou Wallströmovou. Na jednej strane vieme, že Komisia sa snaží dať nám odpovede, ktoré sú také úplné, aké by sme chceli, ale to potom očividne znižuje počet poslancov schopných účasti. Ďakujem vám všetkým a som si istá, že dostanete úplné odpovede písomne.
<P>
(Rokovanie bolo prerušené o 19.15 hod. a pokračovalo o 21.00 hod.)
