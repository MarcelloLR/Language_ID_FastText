<CHAPTER ID="006">
Zmena a doplnenie smernice 2003/87/ES s cieľom začleniť činnosti leteckej dopravy do systému obchodovania s emisnými kvótami skleníkových plynov v rámci Spoločenstva (rozprava)
<SPEAKER ID="094" NAME="Predsedajúca">
Ďalším bodom je odporúčanie do druhého čítania, v mene Výboru pre životné prostredie, verejné zdravie a bezpečnosť potravín, o spoločnej pozícii prijatej Radou na účely prijatia smernice Európskeho parlamentu a Rady, ktorou sa mení a dopĺňa smernica 2003/87/ES s cieľom začleniť činnosti leteckej dopravy do systému obchodovania s emisnými kvótami skleníkových plynov v rámci Spoločenstva (05058/3/2008 - C6-0177/2008 - (Spravodajca: Peter Liese
<SPEAKER ID="095" NAME="Nathalie Kosciusko-Morizet">
úradujúca predsedníčka Rady. - (FR) Vážená pani predsedajúca, v prvom rade by som chcela vyjadriť svoju vďačnosť slovinskému predsedníctvu, spravodajcovi Parlamentu a Komisii, ktorí spojili svoje úsilie, aby dosiahli dohodu o začlenení leteckej dopravy do európskeho systému obchodovania s emisnými kvótami, a uvedomujem si, že to bolo náročné.
<P>
Táto dohoda je veľmi dôležitým politickým signálom a nástrojom na dosiahnutie ambicióznych cieľov, ktoré sme si stanovili pre boj s klimatickými zmenami. Je to taktiež ambiciózny záväzok, ktorý je súčasťou širokého politického kontextu, a to súčasných rokovaní o energetickom/klimatickom balíku v Európe a súčasných rokovaní o boji proti klimatickým zmenám, ktoré sa konajú po celom svete.
<P>
Medzinárodný ekonomický a politický kontext je náročný a spôsobuje, že rokovania o tomto texte sú obzvlášť chúlostivé. Do úvahy treba vziať niekoľko faktorov: po prvé a predovšetkým, rastúce ceny ropy, ako aj potreba zachovať globálnu konkurencieschopnosť európskych leteckých spoločností, požiadavka a záväzok Únie bojovať proti klimatickým zmenám a uzavretie medzinárodnej dohody v Kodani v roku 2009. Bolo dôležité vziať do úvahy záujmy všetkých strán, vrátane záujmov regiónov, ktoré sú z dôvodu ich zemepisnej polohy veľmi závislé od leteckej dopravy pre ich rozvoj alebo spojenie s územiami na kontinente.
<P>
Počítame taktiež s dopravnými spoločnosťami v nových členských štátoch, kde je miera mobility v súčasnosti nízka, ale rýchlo rastie. A nakoniec, špecifická situácia malých a stredných podnikov sa tiež berie do úvahy, čo má za výsledok, že z kompromisu je dnes vyvážený avšak ambiciózny balík opatrení. Tento kompromis uznáva, že letecký priemysel musí prispievať k snahám o zníženie emisií CO2 a súčasne umožní tomuto odvetviu, ktoré je samozrejme veľmi dôležité, pripraviť sa na nové environmentálne požiadavky a prijať ich.
<P>
Podiel kvót, ktoré sa smú dražiť, je nízky, veľmi nízky, a limit použitý na výpočet kvót pridelených rozličným prevádzkovateľom je realistický. Táto dohoda má globálny rozsah: týka sa európskych spoločností, ale aj spoločností z tretích krajín. Na jednej strane musí vziať do úvahy rovnocenné opatrenia, ktoré by tieto tretie krajiny mohli zaviesť, a na druhej strane musí byť považovaná najmä za predchodcu budúcej globálnej dohody o účasti medzinárodnej leteckej dopravy na uhlíkovom trhu. Toto je naše úsilie.
<P>
Členské štáty a Komisia si preto želajú pokračovať v diskusiách s rozličnými medzinárodnými orgánmi, aby vytvorili podmienky pre takúto globálnu dohodu alebo bilaterálne dohody s cieľom vytvoriť v budúcnosti prepojenia medzi európskym systémom a inými národnými alebo regionálnymi systémami.
<P>
A nakoniec, zaslali sme špecifickú správu rozvojovým krajinám, v ktorých by mnohé dopravné spoločnosti mohli byť vyňaté zo systému z dôvodu klauzuly de minimis začlenenej do textu dohody.
<P>
Na záver, v tom istom duchu text naznačuje, že zisky z dražieb by sa mali použiť na riešenie účinkov klimatických zmien v rámci Európy a mimo Európy prostredníctvom celého radu opatrení, ktoré sú uvedené v texte. Osobitný dôraz sa kládol na opatrenia, ktoré sa zameriavajú na pomoc pri prispôsobovaní klimatickým zmenám v rozvojových krajinách, na letecký výskum a nízko emisné formy dopravy.
<SPEAKER ID="096" NAME="Stavros Dimas">
člen Komisie. - (EL) Vážená pani predsedajúca, predovšetkým by som chcel poďakovať a zablahoželať pánovi spravodajcovi, doktorovi Liesemu, za jeho vynikajúcu prácu na návrhu o začlenení leteckej dopravy do európskeho systému obchodovania s emisnými kvótami, ako aj Európskemu parlamentu za jeho kladný a konštruktívny príspevok.
<P>
Som spokojný, že sa podarilo dosiahnuť dohodu pri druhom čítaní. Poslanci Európskeho parlamentu hrali rozhodujúcu úlohu pri zabezpečení integrity návrhu Komisie a pri stanovení vyšších cieľov pre životné prostredie v určitých dôležitých bodoch.
<P>
Dosiahnutím dohody o smernici inštitúcie Komisie ukázali, že Európska únia je schopná prijať špecifické opatrenia na splnenie svojich ambicióznych cieľov týkajúcich sa klimatických zmien.
<P>
Táto smernica je prvým z radu opatrení, ktoré sa snažia dosiahnuť cieľ EÚ týkajúci sa skleníkových plynov v roku 2020. Jej prijatie vysiela pozitívnu správu pre nastávajúce rokovania o balíku klimatických a energetických opatrení.
<P>
Všetky odvetvia ekonomiky majú povinnosť prispievať k dosiahnutiu cieľov EÚ spojených s klimatickými zmenami. Začlenenie odvetvia leteckej dopravy do systému obchodovania s kvótami je nevyhnutnou súčasťou celkového prístupu Európskej únie k riešeniu vplyvu leteckej dopravy na klimatické zmeny.
<P>
Množstvo emisií leteckej dopravy sa rýchlo zvyšuje; od roku 1990 sa dokonca zdvojnásobilo a očakáva sa opätovné zdvojnásobenie do roku 2020. Z tohto dôvodu je nevyhnutné urobiť rozhodný čin, ktorý sa dá uskutočniť len na úrovni Európskej únie, nie na úrovni členských štátov.
<P>
Dosiahnutie dohody pri druhom čítaní taktiež potvrdzuje silu európskeho systému obchodovania s emisnými kvótami, ktorý je najväčší na svete. Prostredníctvom medzinárodných rokovaní, ktoré mali za cieľ vytvorenie medzinárodnej dohody o klíme po roku 2012, systém obchodovania s emisnými kvótami môže tvoriť základ, na ktorom sa bude budovať globálny trh s CO2.
<P>
Účasť na systéme obchodovania s emisnými kvótami EÚ umožní leteckým spoločnostiam získať skúsenosti, ktoré sa budú požadovať pre budúce obmedzenia emisií oxidu uhličitého na globálnej úrovni.
<P>
Okrem prijatia a implementácie smernice bude Komisia pokračovať vo svojom úsilí na základe Rámcového dohovoru o klimatických zmenách a s Medzinárodnou organizáciou civilného letectva, aby dosiahla efektívnu globálnu dohodu, ktorá má riešiť emisie leteckej dopravy.
<P>
Ďalej budeme naliehať na začlenení leteckej dopravy do medzinárodného kontrolného režimu klimatických zmien po roku 2012, keď prestanú platiť Kjótske ciele.
<P>
Globálna dohoda sa však nedá dosiahnuť, ak nikto nie je ochotný stáť na čele celosvetového úsilia. Pri začlenení leteckej dopravy do systému obchodovania s emisnými kvótami prevezmeme túto vedúcu úlohu, ale súčasne zdôrazňujeme, že sme otvorení diskusiám s našimi partnermi, čo, dúfajme, bude viesť k celosvetovému systému.
<P>
V určitých rozhodujúcich bodoch bol Európsky parlament úspešný pri rokovaniach a z tohto dôvodu konečný legislatívny akt presahuje prvotný návrh Komisie, najmä vzhľadom na maximálny limit a podiel dražených kvót.
<P>
Predovšetkým som rád, že Európsky parlament trval prostredníctvom rokovaní na potrebe vypracovať ambicióznu smernicu, ktorá by riešila vplyv leteckej dopravy na klimatické zmeny. Dohoda o tejto smernici je dôležitým krokom smerom k boju proti klimatickým zmenám. Z tohto dôvodu je Európska komisia schopná prijať kompromisný balík, aby bola dohoda prijatá už pri druhom čítaní.
<SPEAKER ID="097" NAME="Peter Liese" LANGUAGE="DE">
Vážená pani predsedajúca, pán komisár, pani predsedníčka Rady, emisie skleníkových plynov sa zdvojnásobili od roku 1990 a dokonca zrejme viac než zdvojnásobili, keďže najnovšie čísla ešte nie sú k dispozícii. Toto vôbec nezodpovedá cieľom Európskej únie znížiť množstvo skleníkových plynov o 20 % do roku 2020, ba aj o 30 %, ak sa pripoja aj iní. Rozhodnutie začleniť leteckú dopravu do obchodovania s emisnými kvótami bolo z tohto dôvodu už dávno potrebné a je dobre, že sme teraz dosiahli kompromis pri druhom čítaní.
<P>
Táto dohoda je dôležitým signálom pre všeobecný klimatický a energetický balík, ktorý dúfajme dokončíme tento rok. Rád by som poďakoval všetkým, ktorí prispeli k tomuto úspešnému výsledku, a to tieňovým spravodajcom, zástupcom iných výborov, ako napr. pánovi Jarzembowskému z Výboru pre dopravu a cestovný ruch, spolupracovníkom, zástupcom Komisie a Rady a najmä slovinskému predsedníctvu, ktorému sa podľa mňa podaril majstrovský kúsok vzhľadom na náročné diskusie, ktoré sa uskutočnili na úrovni Rady.
<P>
Museli sme sa škriepiť a prieť kvôli mnohým dôležitým otázkam, ale na záver dňa sme pristúpili na prijateľný kompromis, ktorý obsahuje mnoho prvkov, ktoré možno vo všeobecnosti považovať za pozitívne. Obchodovanie s emisnými kvótami pre odvetvie leteckej dopravy bude teraz môcť hladko fungovať už od začiatku, čo nebol prípad výroby elektrickej energie a energeticky náročných druhov priemyslu. Nebudú tu žiadne alokačné plány a teda žiadne súvisiace problémy ako napr. prerozdelenia, deformácia konkurencie a pod. Poskytneme štandardizovaný európsky distribučný systém založený na orientačnom testovaní a dražení, čo znamená, že podniky, ktoré už investovali do čistej technológie, budú odmenené a nie, ako v minulosti, v niektorých prípadoch penalizované.
<P>
Je dôležité, že sme presvedčili Radu ministrov, aby súhlasila s formuláciou, ktorá zahŕňa vyčlenenie príjmov a presahuje všetko, čo už Rada pripravila na prijatie. Týka sa to ochrany klímy: nechceme zaviesť nové dane, ale skôr zabezpečiť, aby sa vyčlenili príjmy. Osobne mi leží na srdci, aby sme sa zamerali na podporu tých, ktorí využívajú ekologicky prijateľné dopravné prostriedky ako napr. vlaky a autobusy, keďže taktiež musia znášať vysoké ceny za ropu a v porovnaní s leteckými spoločnosťami si musia niekedy poradiť s rozličnými druhmi daní, čo v našej krajine znamená taktiež platenie ekologickej dane. Teraz máme príležitosť vážne porozmýšľať o realizácii zmien.
<P>
Revolučným aspektom je, že sú začlenené lety a letecké spoločnosti tretích krajín. Je to potrebné z environmentálnych dôvodov, keďže dve tretiny emisií kryté naším systémom nepochádzajú z vnútornej európskej leteckej dopravy, ale z medzinárodných letov. Chceme taktiež začleniť tretie krajiny z konkurenčných dôvodov. Sme presvedčení, že naše nariadenia sú porovnateľné s medzinárodným právom, napr. s Chicagským dohovorom, a existuje tu značný právny názor, ktorý to potvrdzuje.
<P>
Musíme žiť so skutočnosťou, že súčasná administratíva v Spojených štátoch sa na to pozerá inak. Nie som ten, kto kritizuje prezidenta Busha vo všetkom, čo robí - mám sklon byť viac kritický - ale v tomto prípade pokladám skutočne za neúnosné, aby vláda Spojených štátov vravela, že by sme mali rokovať na medzinárodnej úrovni, čo znamená na úrovni ICAO (Medzinárodná organizácia civilného letectva). ICAO má na starosti zníženie emisií leteckej dopravy od roku 1997, inými slovami od Kjóta, a doteraz nedosiahla nič, absolútne nič, a jedným z hlavných dôvodov je odpor, ktorý kladie súčasná americká administratíva.
<P>
Z tohto dôvodu by som chcel ešte raz zdôrazniť: chceme medzinárodnú dohodu, ale realisticky treba povedať, že ju dosiahneme len vtedy, ak do Bieleho domu príde niekto, kto vezme ochranu klímy vážne, či už to bude John McCain alebo Barack Obama, . Potom budeme môcť urobiť nejaký pokrok. Celkovo si myslím, že všetci musíme urobiť ústupky, ale toto je dobrý kompromis a bol by som rád, keby zaň teraz Parlament hlasoval veľkou väčšinou.
<SPEAKER ID="098" NAME="Georg Jarzembowski" LANGUAGE="DE">
Vážená pani predsedajúca, pani úradujúca predsedníčka Rady, pán komisár, v mene skupiny Európskej ľudovej strany a európskych demokratov by som rád čo najúprimnejšie poďakoval pánovi spravodajcovi Liesemu za to, čo dosiahol. Existujú tu dve hľadiská: po prvé, existuje tu dobre vyvážený a úspešný výsledok rokovaní medzi Parlamentom a Radou, a po druhé, máme taktiež vyvážený výsledok pokiaľ ide o záujmy životného prostredia a záujmy dopravného priemyslu a obchodného odvetvia, a vidíme, že je to veľmi zložitý súbor otázok.
<P>
Predovšetkým som rád, že sme sa dohodli na roku 2012 ako na dátume zavedenia systému. Toto nám dáva príležitosť urobiť pokrok v rokovaniach s tretími krajinami. V tomto bode by som rád apeloval na vás pán komisár: nemôžeme jednoducho zaujať postoj, že máme pravdu a každý by nás mal nasledovať, keďže potom ostatné krajiny príjmu odvetné opatrenia proti našim leteckým spoločnostiam. Takto sa to nedá. Nemali by sme obetovať letecké spoločnosti ani európske letiská jednostrannej environmentálnej politike z dôvodu translokačného efektu.
<P>
Apelujem taktiež na vás, aby ste vážne zobrali úlohu, ktorú stanovila Rada a Parlament, a v najbližších rokoch urýchlene viedli rokovania. Pripúšťam, že s Amerikou môžete riešiť veci do roku 2010, ale s ostatnými krajinami - ako napr. Rusko a Čína - musíme riešiť veci ihneď, aby naše neintegrované riešenie neohrozilo naše letecké spoločnosti a naše letiská s tisíckami a miliónmi zamestnancov.
<P>
Som rád aj tomu, že sa udržuje rovnováha, keďže v skutočnosti sa vraciame do rokov 2004 až 2006 ako referenčných dátumov pre udelenie certifikátov, ale veľmi rozumne sme stanovili limit na 97 % a 95 %, spočiatku sa bezplatne pridelí 85 % certifikátov a 15 % sa dá do dražby. Dúfame, že týmto dosiahneme zamýšľaný efekt zníženia zaťaženia životného prostredia spôsobeného leteckým priemyslom. Súčasne sme schopní udržať náklady leteckej spoločnosti a poplatky cestujúcich v rámci rozumných hraníc.
<P>
Vzhľadom na dramatický nárast ceny leteckého benzínu musíme zabezpečiť rovnováhu záujmov našich obyvateľov medzi životným prostredím na jednej strane a ich potrebami dopravy a mobility na strane druhej. Z tohto dôvodu by som ešte raz chcel zablahoželať spravodajcovi k jeho úspechu.
<SPEAKER ID="099" NAME="Matthias Groote" LANGUAGE="DE">
Vážená pani predsedajúca, pani predsedníčka Rady, pán komisár, dámy a páni, v prvom rade by som chcel poďakovať pánovi spravodajcovi Liesemu za jeho užitočnú a dobrú spoluprácu. Dáva mi to veľké nádeje pre budúci energetický balík, ktorý vytvoríme tu, v tomto Parlamente, a potom spolu s Radou, a všetko ešte v tomto legislatívnom období.
<P>
Súčasný kompromis ukazuje, že Európa teraz berie klimatické zmeny vážne. Tento kompromis, ktorý presahuje národné hranice, je taktiež znakom, že v medzinárodnom meradle robíme pokrok nielen pri ochrane klímy, ale aj pri energetickej účinnosti. Som rád najmä tomu, že všetky lietadlá nad 5,7 ton sú začlenené do opatrení, a že určité lietadlá ako napr. podnikové lietadlá nie sú vylúčené. Verejnosť by nepochopila, ak by sme poskytli výnimky privilegovaným skupinám.
<P>
V posledných týždňoch a mesiacoch sme počuli v tomto Parlamente mnoho prejavov o klimatických zmenách. Každý odborník povedal, že musíme zastaviť rast emisií a musíme to urobiť v nadchádzajúcom desaťročí. S týmto kompromisom sme boli úspešní pri zastavení rastu v odvetví leteckej dopravy. V roku 2012 zavedieme horný limit 97 % pri udeľovaní certifikátov, ktorý sa od roku 2013 zníži na 95 %. Toto zastaví rast v tomto špecifickom odvetví, kde rapídne narastajú úrovne emisií, od roku 1990 do roku 2003 o 73 %. Tým možno dosiahnuť obrat v raste.
<P>
Niektorí z mojich kolegov to už spomenuli: 85 % certifikátov sa pridelí bezplatne, kým 15 % sa bude dražiť. Dal by som tu prednosť ambicióznejšiemu prístupu. Je to však kompromis, s ktorým sa dá žiť, a kompromis je lepší než ďalšie, tretie čítanie.
<P>
Príjmy by sa mali použiť na boj proti klimatickým zmenám a na financovanie adaptačných opatrení. Toto je jasne uvedené v smernici. Ešte raz by som chcel vyzvať členské štáty, aby použili peniaze na tento účel a nie na zalátanie dier v rozpočte atď. Tieto príjmy musia byť primerane pridelené, v opačnom prípade budú považované za dodatočnú daň.
<P>
Vítam predovšetkým skutočnosť, že smernica sa zhodnotí v roku 2014, čo nám umožní zistiť, či ju musíme niekde prepracovať alebo môžeme prijať ambicióznejší prístup.
<P>
Počas legislatívneho procesu týkajúceho sa emisií NOx som podporoval zavedenie systému násobenia. Obraciam sa na pána komisára s otázkou: kedy Komisia v tejto súvislosti predloží legislatívny návrh?
<SPEAKER ID="100" NAME="Holger Krahmer" LANGUAGE="DE">
Vážená pani predsedajúca, som prekvapený, potešený a súčasne znepokojený. Prekvapený som z rýchlosti, akou parlamentný spravodajca v zákulisí na stretnutí s predsedníctvom Rady dokázal zmiesť zo stola prakticky všetko, čo Parlament považoval posledné dva roky za dôležité k týmto podkladom. Toto by sa nemalo stať pravidlom pre našu rozpravu o energetickom balíku, ktorý je pred nami, lebo to predstavuje zákulisnú politiku a nie transparentnú demokraciu.
<P>
Som však rád, že stojíme nohami na zemi. Pri začlenení leteckých spoločností je obzvlášť dôležité udržať náklady systému na spodnej úrovni, keďže akákoľvek letecká spoločnosť, ktorá nemá efektívny režim riadenia paliva, platí za to svojím zánikom.
<P>
Na záver, znepokojuje ma zbožné želanie, ktoré, zdá sa, ovplyvňuje mnohých z nás vzhľadom na medzinárodnú situáciu. Vážený pán Liese, obchodovanie s emisiami v USA prezident neodmietol, ale bolo odmietnuté v Senáte, v ktorom zo strany, ktorá je vo väčšine, možno po druhý raz vzíde prezident. Skutočne musíme byť realistický pri posudzovaní situácie, keďže aj keby sme uspeli a presvedčili Američanov, aby sa pripojili do systému obchodovania s emisiami, stále budeme musieť čeliť zoznamu iných krajín vo svete a osobne nie som si istý, ako s nimi začneme rozhovory. Mám napríklad na mysli dubajského emira.
<P>
Z komerčného hľadiska je tento región pre nás oveľa väčšia výzva a konkurencia z tohto zdroja je dôležitejšia než tá zo strany niekoľkých - prepáčte ten výraz - skrachovaných amerických leteckých spoločností. Úplne sme to ignorovali. Je veľmi dôležité zachovať zmysel pre mieru, zmysel pre perspektívu, ak hovoríme o tom, že by sme mali pokročiť ďalej, ale nie veľmi ďaleko, lebo ostatní by nám nestačili. Vyvolávame tu obchodnú vojnu. To je niečo, pán Liese, čoho si osobne musíte byť vedomý pri vašich prejavoch v americkom Kongrese, hoci otvorene to tu nikdy nepoviete.
<P>
Z tohto dôvodu tu máme kompromis, ktorý je celkom realistický, ale, treba dúfať, čo sa týka postupu nie je...
<P>
(predsedajúca prerušila rečníka)
<SPEAKER ID="101" NAME="Roberts Zīle">
v mene skupiny UEN. - (LV) Vážená pani predsedajúca, pani predsedníčka Rady, pán komisár, na začiatok by som chcel poďakovať pánovi spravodajcovi Liesemu za jeho dobrú spoluprácu s Radou s cieľom dosiahnuť tento jemný kompromis. Spomeniem len dva body. Jedným je samozrejme úspech - skutočnosť, že od roku 2012 začne obchodovanie s kvótami v celom odvetví a taktiež v troch štátnych spoločnostiach, ktoré prevádzkujú lety v rámci Európskej únie. Po druhé, rád by som zdôraznil 3 % kvótu, ktorá ponúka ďalšie príležitosti novým a rýchlo rastúcim spoločnostiam EÚ, s priemerným rastom viac než 18 % za štyri roky. Myslím si, že im to poskytne príležitosť konkurovať na trhoch a súčasne to taktiež vytvorí kvótový strop jeden milión pre takéto spoločnosti. Z tohto dôvodu je to vynikajúci úspech a vynikajúci kompromis. Ďakujem.
<SPEAKER ID="102" NAME="Caroline Lucas">
v mene skupiny Verts/ALE. -Vážená pani predsedajúca, na začiatok by som rada poďakovala pánovi Liesemu za jeho vynikajúcu prácu v tejto oblasti. Je mi len ľúto, že napriek jeho úsiliu dohoda, ktorú máme dnes pred sebou, je dohodou, ktorú moja skupina podporí len veľmi neochotne. Je to priamy výsledok hlbokého sklamania nad nedostatkom úsilia, ktorý prejavila Rada.
<P>
Niekoľko rokov hovoria vlády s takým nadšením o ETS (systéme obchodovania s emisiami) ako o dôležitom riešení, ktorým letecká doprava reálne prispeje k zníženiu emisií. Obchodovanie má vskutku potenciál hrať užitočnú úlohu, všetko však závisí od návrhu systému. Vzhľadom na nekompromisnosť Rady máme dnes dohodu, ktorá sa vzďaľuje tomu, čo je skutočne potrebné a predstavuje obrovskú medzeru medzi rétorikou našich vlád o klimatických zmenách a intenzite politickej vôle, ktorú sú naozaj ochotní zaujať.
<P>
Tejto dohode chýbajú rozhodujúce aspekty, napríklad ako limitovať stupeň, po aký môže letecká doprava vykonávať obvyklú činnosť nákupom emisných povolení z iných odvetví. Chýba jej úplná dražba emisných povolení napriek skutočnosti, že spĺňa kritérium Komisie o schopnosti úplne previesť náklady a chýba jej limit, ktorý má byť aspoň taký, ako sa požaduje v prípade iných odvetví.
<P>
Parlament sa snažil zo všetkých síl a predložená dohoda aspoň predstavuje niekoľko zlepšení spoločného postoja. Je to malý krok správnym smerom, ale je to aj skutočne zmeškaná príležitosť toho, čo mohla dohoda obsahovať. Aby sa stala zmysluplnou a skutočne riešila emisie leteckej dopravy, musíme sa ubezpečiť, že snahy rýchlo narastajú a týkajú sa environmentálnej integrity.
<SPEAKER ID="103" NAME="Jens Holm">
v mene skupiny GUE/NGL. - (SV) Vážená pani predsedajúca, toto leto môže byť prvým letom bez ľadu v Arktíde. Niektoré z najväčších svetových ľadovcov miznú z vnútrozemia Grónska v Severnom Atlantiku. Nikdy predtým sa neroztápalo také množstvo ľadu ako posledné roky. Videl som to na vlastné oči, keď som minulý rok navštívil Grónsko. Každý, vrátane odborníkov z Medzivládneho panela pre klimatické zmeny OSN, bol ohromený z tohto javu.
<P>
Tento desivý vývoj je samozrejme priamo spojený s emisiami a globálnym oteplením. Práve my z bohatého sveta - USA, Austrália, Japonsko a samozrejme EÚ - sme tí, ktorých treba za to viniť. Z tohto dôvodu musíme podrobiť dôkladnej kontrole všetky odvetvia, ktoré prispievajú emisiami oxidu uhličitého a skleníkových plynov.
<P>
Priemysel leteckej dopravy zvýšil svoje emisie od roku 1990 približne o 100 %. Priemysel leteckej dopravy sa doteraz z toho dostal vždy lacno. Letecké palivo je oslobodené od dane a miestne a regionálne orgány často dotujú letiská v Európe. V EÚ sa ešte nikdy tak nelietalo.
<P>
Kompromis, na ktorom sa dnes musíme dohodnúť, sa, bohužiaľ, vzďaľuje od potrebného činu, ktorý sme požadovali v skupine GUE/NGL. Redukčné ciele pre leteckú dopravu by mali byť vyššie, mali by sa začleniť aj iné emisie než len emisie CO2; práva na emisie by sa nemali rozdeľovať bezplatne. V každom prípade je to dohoda, ktorá je malým krokom správnym smerom. Letecká doprava bude prinútená znížiť svoje emisie a malý podiel emisných práv sa musí dať do dražby. Dražba bude taktiež produkovať príjmy, ktoré sa použijú na klimatické opatrenia v Európe a v rozvojových krajinách.
<P>
Nakoniec by som rád položil otázku Komisii: môžete prisľúbiť, že krajiny, ktoré chcú prijať podobné opatrenia na zníženie emisií z letectva, ako napr. Air Passenger Duty (poplatok cestujúcich leteckou dopravou) v Spojenom kráľovstve, to môžu robiť naďalej?
<SPEAKER ID="104" NAME="Johannes Blokland" LANGUAGE="NL">
Pred nami je pre druhé čítanie dohoda o začlenení odvetvia leteckej dopravy do systému obchodovania s emisiami. Chcel by som srdečne poďakovať pánovi spravodajcovi Petrovi Liesemu za spôsob, akým viedol rokovania s Radou a za jeho snahu dosiahnuť tento výsledok.
<P>
To, čo je teraz pred nami, naozaj nie je také ambiciózne ako navrhol Parlament. Napríklad emisný limit je vyšší než navrhol Parlament, kým dražobné percentá sú nižšie. Napriek tomu ukazuje táto dohoda viac ambície než originálny návrh Komisie a verím, že je to dobrá vec.
<P>
Odvetvie leteckej dopravy sa taktiež musí stať čistejším odvetvím a musí znížiť emisie skleníkových plynov. Táto dohoda je dôležitým krokom správnym smerom v našom boji proti znečisteniu životného prostredia a klimatickým zmenám, určite vo svetle energetického balíka, ktorým sa teraz Parlament aktívne zaoberá.
<SPEAKER ID="105" NAME="Françoise Grossetête" AFFILIATION="PPE-DE">
(FR) Vážená pani predsedajúca, pani úradujúca predsedníčka Rady, pán komisár, dámy a páni, dnes diskutujeme o dohodnutom kompromise, ktorý umožňuje začleniť činnosti leteckej dopravy do systému obchodovania s emisiami. Toto je pozitívny krok, keďže všetci podporujeme európsky záväzok týkajúci sa klimatických zmien a všetci súhlasíme, že musíme znížiť emisie CO2, nie však za každú cenu. Z tohto dôvodu potrebujeme medzinárodnú dohodu a nepochybne v tom musí ICAO zohrať svoju úlohu. Európska únia musí hrať rozhodujúcu úlohu v rozhovoroch vedených v rámci ICAO, aby zabezpečila realistický prístup.
<P>
Stále chceme mať konkurencieschopnejšiu Európu; nechceme si píliť pod sebou konár a začleniť letecké spoločnosti z tretích krajín. Musíme byť opatrní, aby sme nezničili naše nízko nákladové letecké spoločnosti alebo dokonca naše veľké letecké spoločnosti, ktoré by sa mohli rozhodnúť zastaviť služby určitým trhom, ktoré sú príliš nákladné. Nakoniec to bude spotrebiteľ na konci reťazca, ktorý bude trpieť a považovať leteckú dopravu za luxus. Z tohto dôvodu máme kompromis, ktorý je základom pre rozhovory v Poznani koncom roka 2009 a samozrejme pre náš kodanský záväzok v roku 2009.
<P>
Je tu však jeden veľmi dôležitý bod: zisky vytvorené pri dražbách. Európsky parlament bude veľmi opatrný pri využití ziskov, ktoré sa musia použiť pre čistú dopravu, musia sa použiť pre výskum a vývoj v odvetví leteckej dopravy, ale ktoré sa predovšetkým nesmú použiť na iné účely; inak bude efekt obzvlášť zničujúci a mohol by zabrániť uzavretiu medzinárodnej dohody. Bude preto dôležité urýchliť boj proti emisiám CO2 zabezpečením súčasnej implementácie iných prvkov politiky: technologický prvok a prvok "jednotného neba".
<SPEAKER ID="106" NAME="Linda McAvan" AFFILIATION="PSE">
Vážená pani predsedajúca, ďakujem pánovi Petrovi Liesemu, Matthiasovi Grootemu a ostatným tieňovým spravodajcom za predloženie toho, čo považujem za dobrú dohodu. Mohla by byť lepšia, ale stanovuje niekoľko veľmi dôležitých zásad dražby a využitia zdrojov. Vážená pani ministerka, povedali ste, že chceme ukázať svetu, že dokážeme riešiť klimatické zmeny, že len nerozprávame na európskych samitoch, ale že kráčame ruka v ruke s legislatívou Európskej únie. Myslím, že táto dohoda je teraz dobrým znakom, že môžeme mať, ak chceme, dohodu o balíku klimatických zmien ešte pred koncom roka.
<P>
Vypočujete si však, ako aj pán komisár, ľudí v tomto Parlamente, ktorí poznamenajú, že nie sú spokojní s dohodou, ktorú pripravil pán Liese. Chcela by som sa ich opýtať na alternatívu. Čo namiesto nej navrhujú, ak si nemyslia, že Európa by mala ukázať cestu leteckej doprave? Akou cestou sa máme uberať? Čo budeme robiť so systémom obchodovania s emisiami? Budeme čakať, pokiaľ sa niečo v Bielom dome zmení? Vážená pani ministerka a pán komisár, dúfam, že obaja uhájite svoje miesto, a že budeme spolupracovať s pani Doylovou na systéme obchodovania s emisiami. Je to dohoda o leteckej doprave. Chceme taktiež pracovať na lodnej doprave. Ak žiadame občanov, aby sa zúčastnili riešenia klimatických zmien, musíme urobiť kus práce tu v Európskej únii na legislatíve. Žiadam teda tých, na druhej strane Parlamentu, ktorí tu teraz nie sú, ale ktorí vyjadrovali pochybnosti, aby predniesli alternatívy, ak chcú niečo lepšie.
<SPEAKER ID="107" NAME="Urszula Krupa" AFFILIATION="IND/DEM">
(PL) Vážená pani predsedajúca, množstvo výskumných štúdií ukázalo, že súčasné letectvo má malý vplyv na klímu pre nízke hodnoty antropologického oxidu uhličitého a oxidov dusíka vo svojich emisiách a len 0,1 % vplyv na tvorenie mrakov alebo cirov z kondenzačných stôp. Zvyšujúce sa ceny ropy výrazne znížili rozsah, po ktorý sú leteckí dopravcovia schopní zvýšiť ceny dopravy, ktorá spolu s dodatočnou požiadavkou pokrytia nákladov nákupu v systéme obchodovania s emisiami zabrzdí rast v tomto odvetví, ako aj oneskorenie alebo dokonca znemožnenie zavedenia ekologických riešení. Z tohto dôvodu by bolo rozumné zabrániť náhlym a riskantným opatreniam v odvetví leteckej dopravy, najmä v nových členských štátoch, ktoré len začínajú dobiehať náskok. Letecká doprava sa nedá obmedziť bez poskytnutia praktickej alternatívy alebo poskytnutia potrebného času pre systematickú adaptáciu.
<SPEAKER ID="108" NAME="Aldis Kušķis" AFFILIATION="PPE-DE">
(LV) Vážená pani predsedajúca, ďakujem. Začlenenie leteckej dopravy do systému obchodovania s emisiami skleníkových plynov EÚ je logický krok. Bude to bezplatné prideľovanie 85% povolení, ale nakoniec to bude znečisťovateľ, ktorý bude platiť. Toto nám dáva príležitosť kontrolovať klimatické zmeny. Budeme mať taktiež väčšie príležitosti zachovať kvalitu života v Európe. Som povďačný pánovi spravodajcovi Liesemu, s ktorým sme spolu našli výborné riešenie pre špecifickú rezervu, ktorá bola poskytnutá rýchlo rastúcim leteckým spoločnostiam. Prístup Lotyšska do Európskej únie urobil z neho jeden z najrýchlejšie sa vyvíjajúcich štátov a taktiež som hrdý na našu národnú leteckú spoločnosť airBaltic, ktorej rast v posledných rokoch dosahoval 50 %. Európsky parlament vytvoril kvalitnú environmentálnu politiku v spojení so zodpovednou dopravnou politikou. Samozrejme to bude mať vplyv na európsku politiku cestovného ruchu. Som presvedčený, že zodpovedný cestovný ruch povedie k lepšej kvalite života. Zodpovedný, kvalitný cestovný ruch formuje základ európskeho cestovného ruchu a je hnacou silou ekonomiky a spôsobuje veľmi málo škôd na životnom prostredí, infraštruktúre a kultúre. Prijatie smernice o začlenení leteckých činností do ETS určite nepoškodí postavenie leteckého priemyslu a postavenia "posvätnej kravy" národných leteckých spoločností. Zrejme bol už najvyšší čas na jej prijatie. Ešte raz by som chcel poďakovať pánovi Liesemu a vyzývam vás na podporu tejto správy, prvej skupiny pozmeňujúcich a doplňujúcich návrhov a osobitnej 3 % rezervy pre novovzniknuté a rýchlo rastúce spoločnosti. V mene rýchlo rastúcich spoločností ďakujem.
<SPEAKER ID="109" NAME="Paulo Casaca" AFFILIATION="PSE">
(PT) Vážená pani predsedajúca, rozprávame o záležitosti, ktorá je veľmi dôležitá pre odľahlé regióny. V týchto regiónoch, vzdialených ostrovoch, je cena za letenku cenou za vzdialenosť k slobode a toto musíme pochopiť.
<P>
Chcem poďakovať nášmu spravodajcovi Petrovi Liesemu za jeho hlboké pochopenie postavenia odľahlých regiónov. Je mi však ľúto, že je Komisia necitlivá k situácii našich regiónov a musím povedať, že napriek dosiahnutiu kompromisu, ktorý je pozitívny a znamená zopár krokov správnym smerom, cítime, že táto záležitosť nie je vyriešená. Chcem preto apelovať, najmä na Avril Doylovú, ktorá je zodpovedná za správu, ktorú budeme zakrátko posudzovať, že berieme do úvahy postavenie odľahlých regiónov a uvedomujeme si, že žiť v regióne úplne odrezanom od sveta je úplne odlišné, ako žiť tu v strede Európy. Ak to nepochopíme, nepodarí sa nám dosiahnuť dobrú legislatívu, a tak vyzývam pani Doylovú, aby sa inšpirovala duchom správy Petra Lieseho, aby sme mohli týmto regiónom zaslať pozitívnu správu.
<SPEAKER ID="110" NAME="Eija-Riitta Korhola" AFFILIATION="PPE-DE">
(FI) Vážená pani predsedajúca, je pravidlom etikety poďakovať spravodajcovi za jeho prácu. Taktiež mu ďakujem, nie pre dobré spôsoby, ale pre jeho zásluhy. Pán Liese je kolega, ktorý pochopil svoje povinnosti spravodajcu. Nejde o to prinútiť skupinu počúvať svoje vlastné myšlienky, ale prinútiť ľudí chcieť počúvať, porozmýšľať o myšlienkach skupiny a zhodnotiť ich. Pán Liese to urobil veľmi dobre, takže ďakujem.
<P>
Spolupracovali sme v oblasti leteckej dopravy niekoľko rokov. Relatívne nás môže tešiť konečný výsledok, ak vezmeme do úvahy skutočnosť, že obchodovanie s emisiami nemôže byť nikdy vhodný spôsob práce. Jednostranné rozhodnutie môže spôsobiť obchodné spory a taktiež, v najhoršom prípade, spory vo vzdušnom priestore. Unikanie uhlíka je nebezpečné, keďže má priamy vplyv na životné prostredie, ale najmä na európsku ekonomiku a zamestnanosť.
<P>
Hrozba je skutočná, keďže letecké spoločnosti sú v súčasnosti trestané vyššími cenami za ropu. Bolo tu mnoho bankrotov a pozastavených činnosti. Chceme, aby sa toto rozhodnutie vykonalo rýchlo a nechceme čakať na výsledky z Kodane, chceme dosiahnuť medzinárodnú dohodu v tomto odvetví. Namiesto toho Jednotné európske nebo, v ktorom by okamžite vznikli úspory oxidu uhličitého - 12 % za rok - čaká na ratifikáciu viac než desať rokov. Toto poukazuje na skutočnosť, že obchodovanie s emisiami nie je vždy len o ochrane životného prostredia, ale viac o politike.
<P>
Dúfam, že nás budú čoskoro akceptovať pri obchodovaní so svetovými emisiami z leteckej dopravy, a že to nespôsobí unikanie oxidu uhličitého, ale skutočne odmení redukciu emisií a racionalizáciu všetkých druhov činností spolu s environmentálnymi cieľmi na mysli. V súčasnosti trestá obchodovanie s emisiami hlavne európske spoločnosti, ktoré lietajú s úplne novými strojmi. V tomto prípade bolo múdre vzdať sa použitia násobiteľa v tejto fáze, keďže by viedol k podvádzaniu a znížil by sa prínos životnému prostrediu.
<P>
Som predovšetkým rada, že môj názor na použitie príjmov z emisného obchodovania vo výskume zníženia emisií z leteckej dopravy bol prijatý v záverečnom kompromise. Bolo by vážnou chybou vynechať z toho leteckú dopravu a investovať finančné prostriedky do konkurenčných spôsobov dopravy, ako bolo spočiatku navrhované. Ak skutočne...
<P>
(Predsedajúca prerušila rečníčku.)
<SPEAKER ID="111" NAME="Avril Doyle" AFFILIATION="PPE-DE">
Vážená pani predsedajúca, v prvom rade by som chcela poďakovať môjmu kolegovi Petrovi Liesemu za jeho úžasnú prácu na tomto dokumente. Úspešne dosiahol kompromis s členskými štátmi v Rade, a hoci nie je taký ambiciózny, akoby niektorí mohli dúfať (zrejme je to znakom dobrého kompromisu), poskytuje rámec pre začlenenie najrýchlejšie rastúceho dopravného odvetvia do systému obchodovania s emisiami EÚ (ETS) od roku 2012. Ako spravodajkyňa pre posúdenie návrhu ETS viem, aké náročné je dosiahnuť dobrý a vyvážený kompromis z dôvodu komplikovanosti tejto záležitosti a ťažkostí pri rokovaní. Peter ukázal, že sa dá dosiahnuť a mojou výzvou bude opakovať jeho úspech v mojej správe.
<P>
Od deregulácie odvetvia, ktorú sponzorovala EÚ, minuli občania EÚ okolo 80 miliárd eur za rok na letenky a toto číslo dokonca nezahŕňa nízko nákladových dopravcov. Nemôžme pochybovať, že prístup k nižšiemu cestovnému, v posledných rokoch dokonca k nulovému cestovnému, oveľa viac sprístupnilo cestovanie.
<P>
Keď sa však pozrieme na problém vo svetle globálnych klimatických zmien a cieľa 2°C, bolo by nezodpovedné vylúčiť odvetvie leteckej dopravy, a samozrejme odvetvie námornej dopravy, z prispievania k urýchlenému riešeniu rýchlo rastúceho globálneho problému.
<P>
Musíme sa pohybovať smerom k úspešnej ekonomike s nízkym podielom uhlíka a podporovať inovácie a nové technológie, a obchodovanie s emisiami je nákladovo najefektívnejší spôsob dosiahnutia týchto cieľov.
<P>
Keďže odvetvie leteckej dopravy je schopné previesť náklady na spotrebiteľa, je rozumné, aby boli kvóty pridelené prostredníctvom dražby, dokonca aj pri súčasných cenách paliva, čím sa však akýkoľvek rozhovor o prevádzaní nákladov stáva chúlostivým.
<P>
Nový systém sa bude týkať letov v rámci EÚ aj medzinárodných letov, vrátane leteckých spoločností tretích krajín a zabezpečí, aby bola zaručená konkurencieschopnosť leteckých spoločností v EÚ. Riadenie letísk, riadenie letovej prevádzky a jednotné európske nebo majú obrovský prínos pre zníženie spotreby paliva a tým pre zníženie nákladov na palivo a uhlíkové kredity pre letecké spoločnosti.
<SPEAKER ID="112" NAME="John Purvis" AFFILIATION="PPE-DE">
Vážená pani predsedajúca, ETS s limitom a dražbou by mal nahradiť všetky dane leteckej dopravy, dane cestujúcich a každú prípadnú daň, ktorá hrozí na letecké palivo. ETS je oveľa efektívnejší pre skutočné dosiahnutie našich emisných cieľov než dane. Náklady cestujúcich, dopravcov a leteckých spoločností sa budú týkať priamo emisií, ktoré spôsobujú a vlády nebudú môcť ospravedlniť doplnenie svojich prázdnych pokladníc predstieranými zelenými daňami z leteckej dopravy a cestujúcich.
<P>
ETS je spravodlivý spôsob dosiahnutia našich emisných cieľov a ETS je spravodlivý spôsob pre leteckú dopravu a jej zákazníkov, ktorí budú mať v tomto dôležitom zámere len a len svoju zodpovedajúcu úlohu.
<SPEAKER ID="113" NAME="Saïd El Khadraoui" AFFILIATION="PSE">
(NL) Je to dokonalá dohoda? Nie. Je to krok správnym smerom? Nepochybne. Rád by som za to poďakoval sprostredkovateľom. Skutočnosť je taká, že chceme, aby letecký priemysel prispieval k dosiahnutiu našich ambicióznych klimatických cieľov. Systém obchodovania s emisiami poskytne leteckým spoločnostiam stimuly na zlepšenie ich organizácie a používanie ekonomickejších lietadiel a nových lietadiel, aby zabránili nadbytočným nákladom.
<P>
Projekt samozrejme nesmie ostať osamote. Musí byť kombinovaný s množstvom ďalších opatrení, ako boli napríklad návrhy z minulého mesiaca na efektívnejšiu organizáciu európskeho vzdušného priestoru a podobne.
<P>
Na záver by som rád povedal, že odteraz sa musíme snažiť zaangažovať tretie krajiny a dať im priestor predstaviť podobné systémy, aby sme sa oboznámili so svetovým systémom obchodovania s emisiami pre leteckú dopravu. Len vtedy dosiahneme skutočné výsledky.
<SPEAKER ID="114" NAME="Mieczysław Edmund Janowski" AFFILIATION="UEN">
(PL) Vážená pani predsedajúca, ďakujem za túto správu a za rokovania, ktoré sa uskutočnili, hoci musím povedať, že som trochu nespokojný. Prijaté opatrenia treba starostlivo zvážiť a do úvahy treba vziať ochranu životného prostredia aj náklady leteckej dopravy. Nebolo by preto správne diskriminovať európskych dopravcov a európskych cestujúcich, najmä v nových členských štátoch. Musíme si uvedomiť, že vzdušný priestor pokrýva celú zemeguľu, takže naša činnosť musí byť koordinovaná s činnosťou iných krajín. V opačnom prípade utrpíme straty a ostatní dopravcovia sa nám budú smiať. Dúfajme, že to povzbudí aktivitu, ktorá bude viesť ku konštrukcii nových leteckých motorov, novej generácie motorov, ako aj k hľadaniu iných zdrojov pohonu lietadiel. V tejto záležitosti by sme mali konať rozvážne.
<SPEAKER ID="115" NAME="Ilda Figueiredo" AFFILIATION="GUE/NGL">
(PT) Vážená pani predsedajúca, nemali by sme zabudnúť, že začlenenie leteckej činnosti do európskeho obchodovania s emisnými kvótami spôsobí problémy v tých krajinách, ktoré majú ekonomické ťažkosti, najmä tam, kde sú odľahlé regióny ako napríklad Portugalsko, ktoré má Azory a Madeiru. Nesmieme zabudnúť na dôležitosť leteckej dopravy pri poskytovaní spojenia medzi kontinentom a týmito dvoma ostrovmi, aby sa ich obyvatelia necítili ako uväznení. Z tohto dôvodu je dôležité prinajmenšom zaručiť výnimku pre odľahlé regióny. Z tohto dôvodu trváme na tom, aby letecké spojenia odľahlých regiónov, nielen medzi sebou, ale aj s kontinentom, boli vylúčené z uplatnenia tohto systému.
<SPEAKER ID="116" NAME="Marian-Jean Marinescu" AFFILIATION="PPE-DE">
(RO) Kompromisný text, ktorý vypracoval Peter Liese, predstavuje krok vpred pre dosiahnutie programu Európskej únie o klimatických zmenách.
<P>
V prvom rade zdôrazňujem dohodu o zriadení rezervy bezplatných kvót pre rýchlo rastúce letecké spoločnosti. Toto opatrenie má upevniť odvetvie v nových členských štátoch presne tam, kde je najviac potrebná expanzia a rozvoj.
<P>
Zdôrazňujem taktiež možnosť používať časť príjmov získaných prostredníctvom dražieb na rozvoj odvetvia leteckej dopravy. Pre jednotné, čisté a bezpečné nebo musíme vyvinúť a zaviesť kooperatívne technické a prevádzkové opatrenia, ktoré by zefektívnili náklady.
<P>
Rýchle, opätovné zjednotenie európskeho vzdušného priestoru rozhodne o skrátení trás, samozrejme o znížení spotreby paliva a následne znížení emisií, čo bude znamenať nižšie náklady v ETS a následne nižšie ceny.
<SPEAKER ID="117" NAME="Nathalie Kosciusko-Morizet">
predsedníčka Rady. - (FR) Vážená pani predsedajúca, dámy a páni, ako ste niektorí zdôraznili, žiaden kompromis nie je dokonalý. Tento kompromis však predstavuje rovnováhu medzi požiadavkami životného prostredia a ekonomickými obmedzeniami, ktoré sa týkajú kvality. Ak schválite tento kompromis, urobíte dôležitý krok pre Európsku úniu. Po prvé ukážete, že Európa je schopná vývoja svojej vlastnej legislatívy, aby mohla bojovať proti klimatickým zmenám, čo je samozrejme dobrým znamením pre diskusie o klimatickom/energetickom balíku.
<P>
Posilníte úlohu Európy ako vodcu v globálnej politike proti antropogénnym emisiám uhlíka, čo je taktiež dobrým znamením pre medzinárodné rokovania v Poznani v decembri 2008 a v Kodani v decembri 2009. V neposlednom rade povzbudíte osobnosti a politické sily medzi našimi zahraničnými partnermi, ktorí si želajú dať nový podnet k snahám o zníženie emisií skleníkových plynov. Mám na mysli samozrejme bilaterálne rozhovory, ktoré by sme mohli viesť s krajinami, ktoré chcú zaviesť rovnaký typ systému, ale aj na multilaterálne diskusie v rámci ICAO. Z týchto dôvodov vás žiadam o podporu tejto dohody.
<P>
(potlesk)
<SPEAKER ID="118" NAME="Stavros Dimas">
člen Komisie. - Vážená pani predsedajúca, rád by som poďakoval všetkým prispievateľom za ich veľmi pozitívne postoje. Dosiahnutím dohody o tejto smernici demonštrujú inštitúcie Spoločenstva svoje odhodlanie prijať konkrétne opatrenia, ktoré sú potrebné pre implementáciu ambicióznych cieľov Európskej únie týkajúcich sa klimatických zmien.
<P>
Táto smernica je prvým z radu opatrení, ktoré sú vytvorené pre splnenie cieľu Európskej únie týkajúceho sa skleníkových plynov do roku 2020. Jej prijatie je pozitívnym signálom pre nadchádzajúce rokovania o klimatickom a energetickom balíku a pre medzinárodné rokovania v Poznani a Kodani. Bol som práve informovaný, že G8 súhlasila s dlhodobým cieľom zníženia o 50 % do roku 2050. Hoci to vítame, je to len čiastočný krok vpred, keďže sa nedohodli na strednodobom cieli napriek skutočnosti, že členské štáty Európskej únie aj Komisia trvali na nevyhnutnosti strednodobého cieľa.
<P>
V súčasnosti, na základe dohodnutého textu, všetky lety z letísk a na letiská Európskej únie budú úplne začlenené do systému obchodovania s emisiami Európskej únie od roku 2012. To znamená, že od roku 2012 budú všetci leteckí prevádzkovatelia potrebovať emisné kvóty, aby pokryli svoje lety do Európskej únie a z Európskej únie. V roku 2012 bude množstvo emisných kvót pridelených do odvetvia leteckej dopravy 3 % pod priemernými ročnými emisiami odvetvia z rokov 2003-2006. Od roku 2013 bude množstvo kvót o 5 % nižšie. Ako aj ostatné odvetvia priemyslu v systéme, budú môcť predať kvóty, ktoré na trhu nepotrebujú, ale ak budú ich emisie vyššie, musia si zakúpiť viac kvót alebo emisných kreditov z projektov čistej energie v tretích krajinách.
<P>
Toto je spôsob, akým systém obchodovania s emisiami vytvára stimul pre účastníkov na minimalizovanie svojich emisií. Väčšina kvót do leteckých spoločností bude bezplatných, ale 15 % kvót bude dražených. Príjmy z tejto dražby by sa mali použiť na riešenie klimatických zmien v Európskej únii a tretích krajinách, najmä v rozvojových krajinách. Táto hladina sa môže zvýšiť od roku 2013 ako súčasť pokračujúcich diskusií o prepracovaní smernice o obchodovaní s emisiami.
<P>
V januári tohto roku Komisia navrhla, že 20 % kvót pre leteckú dopravu bude dražených v roku 2013 so zvýšením na 100 % v roku 2020. Pri podpore tejto dohody postoj Komisie v súvislosti s revidovanou smernicou o obchodovaní s emisiami ostáva taký, že dražobná hladina v odvetví leteckej dopravy má byť 20 % v roku 2013 a zvýši sa v súlade s odvetviami inými než energetické odvetvie. Pre tieto odvetvia je navrhnuté dražiť 20 % kvót v roku 2013 so zvýšením na 100 % v roku 2020.
<P>
Pokiaľ ide o záležitosť emisií oxidov dusíka, Komisia naznačila vo svojom pôvodnom návrhu, že bude navrhnuté osobitné opatrenie týkajúce sa emisií oxidu dusíka a vydáva nasledujúce vyhlásenie:
<P>
"Komisia prehlasuje, že zamýšľa vydať do decembra 2008 legislatívny návrh na zavedenie opatrení, aby sa obmedzili emisie oxidu dusíka z leteckej dopravy, efektívne sa zaoberať vplyvom na klimatické zmeny a zabrániť negatívnym stimulom, aby sa znížili emisie oxidu uhličitého na náklady oxidov dusíka."
<P>
Na záver, Komisia je veľmi potešená. Osobitne by som chcel poďakovať pánovi doktorovi Liesemu za jeho vynikajúcu prácu a výsledky. Nás všetkých veľmi teší výsledok rokovaní. Komisia môže prijať navrhované kompromisné pozmeňujúce a doplňujúce návrhy v plnom rozsahu.
<P>
(potlesk)
<SPEAKER ID="119" NAME="Peter Liese" LANGUAGE="DE">
Vážená pani predsedajúca, pán komisár, pani predsedníčka Rady, dámy a páni, rád by som vám poďakoval za vaše prejavy uznania a rád by som ich venoval všetkým tým, ktorí pomáhali na tomto projekte. Chcel by som vám taktiež poďakovať za vaše kritické slová, ktoré zazneli na niektorých miestach.
<P>
Dovoľte mi opäť objasniť niektoré záležitosti: jeden z rečníkov povedal, že sme robili zákulisnú politiku. Viem, že to nie je pravda. Celý proces bol veľmi otvorený a samotný rečník bol prítomný v každom štádiu, tieňový spravodajca bol informovaný o všetkých podrobnostiach a v mojej skupine sme taktiež medzi sebou prediskutovali niektoré záležitosti. Neviem, či to tak bolo aj v skupine rečníka, ale v každom prípade to bolo u nás veľmi úprimné a otvorené, dokonca aj na vnútornej úrovni.
<P>
Dokázali sme, že Rada ministrov akceptovala množstvo našich návrhov. Pán komisár povedal, že boli oveľa ambicióznejšie než pôvodný návrh Komisie a samotný počet pozmeňujúcich a doplňujúcich návrhov, ktorý sme úspešne presadili - asi 30 - ukazuje, že sme boli schopní zmeniť spoločný postoj a v niektorých prípadoch dosť zásadne.
<P>
Pán Lucas, pán Holm a ostatní povedali, že to neuspokojuje očakávania environmentálnych skupín. Je to pravda, ale nebol by to dobrý kompromis, ak by sme začlenili všetko, čo požadujú environmentalisti a Zelení.
<P>
V dvoch oblastiach - a pán komisár ich taktiež spomenul - ešte stále existuje priestor na úpravu. So správou, ktorú predložila Avril Doylová máme opäť príležitosť upraviť limit a dražobnú hladinu tak, aby boli spravodlivé k ostatným účastníkom systému obchodovania s emisiami. Musíme sa na to dôkladne pozrieť v druhej polovici roka.
<P>
Na záver by som rád zdôraznil, že to, čo chceme, sú rovnaké konkurenčné podmienky. Chceme celosvetovú dohodu a chceme do nej taktiež začleniť lety z tretích krajín. Je však načase, aby nám pomohli aj letecké spoločnosti. Čítal som list z AEE - Asociácie európskych leteckých spoločností - v ktorom sa uvádza, že aj po dosiahnutí kompromisu ho ostatné vlády pochopiteľne odmietnu. Musíme zvážiť, či stále máme zamestnávať takýchto ľudí, keďže sú veľmi slabými lobistami.
<P>
Teraz veľkou väčšinou prijmeme túto dohodu a spojíme naše sily, aby sme ju obhájili pred tretími krajinami. Potom budeme všetci pracovať spolu. Ak však nebude prijaté demokratické rozhodnutie Parlamentu, budeme musieť leteckým spoločnostiam povedať, že škodia sami sebe. Žiadam vás, aby ste schválili odporúčanie a rád by som vyjadril svoju vďaku za širokú podporu, ktorú som dostal.
<SPEAKER ID="120" NAME="Predsedajúca">
Rozprava sa skončila.
<P>
Hlasovanie sa uskutoční dnes.
<P>
Písomné vyhlásenia (článok 142)
<SPEAKER ID="121" NAME="Bairbre de Brún" AFFILIATION="GUE/NGL">
písomne - (GA) Od roku 1990 sa emisie skleníkových plynov z medzinárodnej leteckej dopravy EÚ viac než zdvojnásobili a v súčasnosti tvoria 5 % - 12 % celkových emisií CO2 v EÚ. Hoci sa kompromisné opatrenie vzďaľuje od dokonalosti, umožňuje nám stanoviť limity emisií leteckého priemyslu od roku 2012.
<P>
Začlenením leteckej dopravy do systému obchodovania s emisiami (ETS) vysielame správu, že berieme vážne príčiny klimatických zmien. Budúcich desať rokov bude rozhodujúcich v boji proti klimatickým zmenám a v odvrátení nenapraviteľných škôd. Je dôležité, že všeobecný posudok zahŕňa prísnejšiu požiadavku na odvetvie leteckej dopravy spolu s prísnejšími cieľmi na redukciu od roku 2013.
<P>
Na základe nových nariadení smú členské štáty využívať príjmy z dražby kvót na zmiernenie a adaptáciu klimatických zmien v rámci EÚ a rozvojových krajín a na podporu výskumu a vývoja klimaticky priaznivej dopravy. Táto investícia je potrebná, ak chceme mař prospech zo začlenenia leteckej dopravy do ETS.
<SPEAKER ID="122" NAME="Zita Gurmai" AFFILIATION="PSE">
, písomne. - (HU) Riešenie hlavných problémov spojených s klimatickými zmenami, vytváranie dôraznejších opatrení v tejto oblasti a urýchlenie ich tvorby sú zásadnými úlohami. Znižovanie emisií plynu z leteckej dopravy, ktoré spôsobujú skleníkový efekt a stanovenie presného horného limitu pre emisie po roku 2012 je veľmi dôležité. Viditeľný výsledok možno dosiahnuť znížením plynov, ktoré spôsobujú skleníkový efekt, ale aj prísnosťou systému obchodovania s emisiami.
<P>
Príjmy z dražieb treba využiť pragmaticky (napríklad pre rozvoj a používanie technológie prijateľnej pre životné prostredie), primárne v odvetviach, ktoré sú financované Európskou úniou a v súvislosti s tým stojí za to preskúmať vytvorenie osobitného peňažného fondu. Komplexná implementácia programov Galileo, SES a ETS v čo najkratšej lehote by taktiež presadzovala efektívne využitie palív.
<P>
Klimatické zmeny sú celosvetovým javom. Musíme využiť všetky možné politické nástroje a spôsoby rokovania, aby sme zapojili najväčších svetových producentov skleníkových plynov do znižovania hladín znečistenia na celom svete.
<SPEAKER ID="123" NAME="Daciana Octavia Sârbu  " AFFILIATION="PSE">
písomne. - (RO) Táto smernica predstavuje ambicióznu iniciatívu, s ktorou môže odvetvie leteckej dopravy hrať dôležitú úlohu v boji proti klimatickým zmenám.
<P>
Rokovania o tomto kompromise sú náročné, keďže bolo treba vziať do úvahy cenu ropy, konkurencieschopnosť európskych leteckých spoločností, ochranu životného prostredia, a pokúsiť sa vytvoriť modelový systém na medzinárodnej scéne na začlenenie leteckej dopravy do ETS. Napriek tomu by však systém nemal ohroziť európske letecké spoločnosti, ktoré by mohli stratiť svoju konkurencieschopnosť v súvislosti s konkurenčným leteckým odvetvím v USA alebo v Dubaji. Ukladanie pokút pre vnútorné letecké odvetvie spôsobí výskyt javu "úniku uhlíka", a to orientáciu na trhy s menej prísnymi pravidlami než tými, ktoré stanovila EÚ, čo spôsobí spustenie obchodnej vojny. Musíme nájsť rovnováhu medzi ochranou životného prostredia, ochranou spotrebiteľa a leteckým odvetvím, ak chceme, aby bol európsky vzdušný priestor efektívnejší.
<P>
Taktiež príjmy z dražieb kvót sa musia použiť na zníženie emisií skleníkových plynov a na adaptáciu na klimatické zmeny, bez poskytnutia možnosti členským štátom použiť tieto peniaze na iné účely.
<P>
Ak dokážeme správne využiť tieto príjmy z dražieb ako environmentálny nástroj, vyhneme sa pokutám vyplývajúcim z medzinárodných dohôd.
