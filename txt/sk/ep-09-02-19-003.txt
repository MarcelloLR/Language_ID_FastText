<CHAPTER ID="003">
Znížené sadzby dane z pridanej hodnoty (rozprava) 
<SPEAKER ID="007" NAME="Predsedajúca">
Ďalším bodom programu je správa pani van den Burgovej v mene Výboru pre hospodárske a menové veci o návrhu smernice Rady, ktorou sa mení a dopĺňa smernica 2006/112/ES o znížených sadzbách dane z pridanej hodnoty - C6-0299/2008 -.
<SPEAKER ID="008" NAME="Ieke van den Burg">
spravodajkyňa. - (NL) Táto správa o znížených sadzbách dane z pridanej hodnoty prešla dlhým procesom. V skutočnosti nezostala žiadna správa, pretože obe veľké skupiny, skupina Európskej ľudovej strany (kresťanských demokratov) a európskych demokratov a Skupina aliancie liberálov a demokratov za Európu, neprišli hlasovať za moju správu vo Výbore pre hospodárske a menové veci a bez akéhokoľvek varovania hlasovali už vopred proti, pretože sa im nepozdávalo odmietnutie ani prijatie žiadneho pozmeňujúceho a doplňujúceho návrhu.
<P>
Tým vážne ohrozili podporu tohto dôležitého návrhu Komisie. Veľmi ľutujem túto skutočnosť, pretože tým vznikol úplne nesprávny dojem o stanovisku Európskeho parlamentu. Našťastie však ustúpili a v súčasnosti signalizujú, že návrh Komisie môže rátať s ich plnou podporou. Súhlasili sme, že sa už počas plenárnej schôdze nebudeme hašteriť o týchto pozmeňujúcich a doplňujúcich návrhoch, ale že namiesto toho prijmeme návrh komisára Kovácsa zvučným "áno".
<P>
Nanešťastie však pani Lullingová bola obeťou nedorozumenia, že musí znovu predložiť svoje zamietnuté pozmeňujúce a doplňujúce návrhy, hoci to v skutočnosti nie je v súlade s textom legislatívneho uznesenia alebo postupom, ktorými sa riadime. V tomto Parlamente očividne existujú odchýlky v latinskom prísloví Quod licet Iovi, non licet bovi, teda čo je dovolené pani Lullingovej, nie je dovolené bežnému poslancovi Európskeho parlamentu. Bez toho, aby sme sa dotkli jej božského postavenia, by som vás chcela vyzvať, aby ste sa nedali pomýliť a dôrazne hlasovali za legislatívne uznesenie počas hlasovania podľa mien na konci. To je nakoniec to, o čo sa snažíme. Spolu s komisárom rátame s vašou podporou a domnievam sa, že pani Lullingová si uvedomí, že ak odmietne podporiť toto uznesenie, pretože veci sa neudiali tak, ako si to želala, bude na tom oveľa horšie a vytvorí nesprávny dojem, že je proti zníženej sadzbe dane z pridanej hodnoty.
<P>
Tento Parlament, a ja som na to veľmi hrdá, má dlhú tradíciu v podporovaní návrhov na uplatňovanie zníženej dane z pridanej hodnoty na služby s vysokým podielom ľudskej práce. Ba čo viac, tento Parlament prevzal na seba na základe iniciatívy jedného z mojich predchodcov, pána van Velzena, počas samitu o zamestnanosti v Luxemburgu v roku 1997 záväzok predložiť návrh na využívanie tejto nízkej sadzby dane z pridanej hodnoty ako iniciatívu pre zamestnanosť tak, že zlacnie tieto služby, zvýši ich objem a takisto preklenie priepasť medzi nelegálnou a legálnou prácou. Podľa môjho názoru je tento cieľ zamestnanosti v súčasnosti znovu veľmi dôležitý. Som pevne presvedčená, že tento experiment dokázal jeho účinnosť bez akejkoľvek pochybnosti.
<P>
Predchádzajúci komisár, pán Bolkenstein, bol menej presvedčený a, podobne ako množstvo členských štátov, bol skeptický. Nechcel využívať zamestnanosť ako cieľ daňovej politiky. Zastával názor, že daňová politika nie je určená na tento účel. Súčasný komisár si našťastie uvedomuje, že na túto skutočnosť sa treba pozerať v širšom kontexte, a som rada, že v súčasnosti dáva tomuto experimentu štrukturálny rozmer.
<P>
Chcela by som dodať krátku poznámku k súčasnej situácii. Ak mám byť úprimná, neviem si predstaviť, že Rada v súčasnej situácii neposkytne svoju jednohlasnú podporu tomuto návrhu. Vzhľadom na túto vážnu situáciu v oblasti zamestnanosti je potrebné niečo urobiť a obnoviť európske hospodárstvo. Daňové opatrenia vrátane zníženia sadzby dane z pridanej hodnoty, napríklad v odvetví stavebníctva a renovačných prác, pri zabezpečení, aby boli naše domovy a naše kultúrne dedičstvo energeticky účinnejšie, ako aj vo všetkých ostatných odvetviach, by mohli stimulovať trh s bývaním, ktorý sa v súčasnosti nachádza v slepej uličke.
<P>
Vzhľadom na zjavné problémy na pracovnom trhu to nie je pozmeňujúci a doplňujúci návrh, ktorý predložila skupina PPE-DE v rámci Výboru pre vnútorný trh a ochranu spotrebiteľa, ktorý kladie dôraz na energetickú účinnosť. Tá bola začlenená už do návrhu Komisie: Bola vymazaná z pozmeňujúceho a doplňujúceho návrhu 6 a znovu predložená v pozmeňujúcom a doplňujúcom návrhu 7. To môže spôsobiť len zmätok. Je však zrejmé, že Parlament sa veľmi zasadzuje za energetickú účinnosť. Preto dúfame, že Rada privíta návrh komisára Kovácsa a že dnešné dôležité hlasovanie sa nezvrhne na hádku.
<SPEAKER ID="009" NAME="László Kovács">
člen Komisie. - Vážená pani predsedajúca, chcem poďakovať Európskemu parlamentu za jeho rýchle prerokovanie tohto návrhu vzhľadom na žiadosť Európskej rady z posledného decembra v kontexte Plánu hospodárskej obnovy Európy o vyriešenie otázky znížených sadzieb dane z pridanej hodnoty na určité odvetvia do marca 2009.
<P>
Som rád, že Výbor pre hospodárske a menové veci (ECON) prijal návrh uznesenia, ktorým schvaľuje iniciatívu Komisie, a ja dúfam, že ho plénum takisto podporí.
<P>
Chcel by som sa poďakovať výboru ECON a spravodajkyni, pani van den Burgovej, za ich podporu. Rýchle prijatie tohto návrhu je potrebné s cieľom poskytnúť istotu pri uplatňovaní znížených sadzieb na niektoré miestne poskytované služby s vysokým podielom ľudskej práce, ktoré by inak do konca roka 2010 zanikli. Je však dôležité zabezpečiť rovnaké možnosti pre všetky členské štáty v odvetviach, ako je bývanie a stravovanie, pretože v týchto odvetviach nie sú členské štáty v súčasnosti na rovnakej úrovni.
<P>
K dôležitosti prijatia a implementácie tohto návrhu prispieva aj súčasná hospodárska a finančná kríza. Nie je čas na rušenie pracovných miest, čo by sa stalo, ak by sa definitívne neprijali znížené sadzby, ktoré sa v súčasnosti uplatňujú v 18 členských štátoch pre služby s vysokým podielom ľudskej práce. Je dôležité rýchlo sprístupniť tieto znížené sadzby vo všetkých členských štátoch. Podnecovanie spotrebiteľov, aby míňali v oblastiach ako je odvetvie bývania, môže mať pozitívny vplyv na zamestnanosť najmä v kategórii pracovníkov s nízkou kvalifikáciou, ktorí sú v rámci súčasnej krízy prví postihnutí týmto rizikom. V tejto súvislosti som už Rade odporúčal, aby upravila navrhovaný dátum vstupu smernice do platnosti, s cieľom umožniť jej uplatňovanie čo najskôr po tom, ako Rada prijme kladné rozhodnutie.
<P>
České predsedníctvo v Rade v súčasnosti zameriava všetko svoje úsilie na dosiahnutie kompromisu, pokiaľ ide o obmedzený počet odvetví - služby s vysokým podielom ľudskej práce, miestne poskytované služby - v ktorých by sa mali uplatňovať znížené sadzby, ako to požaduje Európska rada.
<P>
Mám však niekoľko pripomienok k pozmeňujúcim a doplňujúcim návrhom, ktoré boli predložené k tomuto špecifickému a limitovanému návrhu.
<P>
K pozmeňujúcemu a doplňujúcemu návrhu č. 3: o vylúčení alkoholických nápojov z reštauračných služieb, Komisia rešpektovala koherenciu politík Spoločenstva, najmä potrebu súdržnosti medzi DPH a spotrebnými daňami, ale aj pokiaľ ide o globálnu politiku EÚ v oblasti zdravia. V protiklade s niektorými obavami, rozlišovanie medzi stravou a nealkoholickými nápojmi na jednej strane a alkoholickými nápojmi na strane druhej pre podniky nevytvára výraznú administratívnu záťaž. V súčasnosti sedem z 11 členských štátov uplatňujúcich znížené sadzby na reštauračné služby vylučuje alkoholické nápoje bez akýchkoľvek problémov.
<P>
K pozmeňujúcemu a doplňujúcemu návrhu č. 2: pokiaľ ide o navrhované rozšírenie účelu znížených sadzieb DPH na zariadenia, ktoré využívajú poľnohospodári, domnievam sa, že to nie je potrebné. Je to z toho dôvodu, že DPH na zariadenia, ktoré slúžia ako vklad do poľnohospodárskeho odvetvia, nie je pre poľnohospodárov nákladom, pretože majú právo na úľavu na dani z pridanej hodnoty rovnako ako ostatné osoby platiace daň.
<P>
K pozmeňujúcim a doplňujúcim návrhom č. 1 a 4: týkajúcim sa pozmeňujúcich a doplňujúcich návrhov súvisiacich s pridaním detského oblečenia a obuvi. Rád by som vám pripomenul, že návrh, ktorý sa zvažuje, sa obmedzuje najmä na miestne poskytované služby s vysokým podielom ľudskej práce. O ďalšom rozšírení účelu tohto návrhu by sa preto v tomto kontexte nemalo uvažovať. Pri zohľadnení postoja a konkrétnych stanovísk niektorých členských štátov by toto rozšírenie určite ohrozilo jednohlasnú podporu, ktorú v Rade veľmi potrebujeme.
<P>
K pozmeňujúcemu a doplňujúcemu návrhu č. 5: pozmeňujúci a doplňujúci návrh týkajúci sa pridania pomníkov a náhrobkov nie je potrebný, keďže súčasné ustanovenia umožňujú zníženie sadzby pre tieto služby, ak ich poskytujú pohrebné služby. Súčasný návrh Komisie, ktorý sa zvažuje, zahŕňa aj obnovu, opravu a údržbu kultúrneho dedičstva a historických pamiatok.
<P>
K pozmeňujúcemu a doplňujúcemu návrhu č. 7: môžem vás ubezpečiť, že Komisia má veľký záujem na konkrétnom vyriešení otázky využívania znížených sadzieb s cieľom podporiť energetickú účinnosť. Uskutoční sa to v rámci "balíka o zelenej dani", ktorý sa v súčasnosti pripravuje a ktorý bude predložený Rade a Parlamentu v apríli.
<P>
Na záver by som chcel povedať, že týmto návrhom sa podporí bývanie, MSP a zachovajú sa pracovné miesta, čo je plne v súlade s Plánom hospodárskej obnovy Európy. Nie je to povinnosť, ale možnosť. Členské štáty sa môžu rozhodnúť, či ho uplatnia alebo nie, čím sa rozšíri aj ich suverenita v daňovej oblasti.
<SPEAKER ID="010" NAME="Olle Schmidt" LANGUAGE="SV">
Táto správa ukazuje, že zdaňovanie je citlivá otázka, a ja to rešpektujem. Zároveň si však myslím, že sme sa ňou mohli zaoberať viac vo Výbore pre hospodárske a menové veci, ktorý bol zodpovedný za túto správu. Teraz predkladáme text uznesenia, čo je dobrá vec.
<P>
Samozrejme je veľmi dôležité, aby vnútorný trh nebol narušený neodôvodnenou a nečestnou hospodárskou súťažou. Existujú dôvody na zdôraznenie tejto skutočnosti v čase, keď sa zdá, že štátnej pomoci je nadbytok.
<P>
EÚ však potrebuje citlivejší pohľad na to, ako možno použiť znížené sadzby dane z pridanej hodnoty na podporu zamestnanosti a rastu najmä na miestnom trhu a pre služby s vysokým podielom ľudskej práce. Tohto sa týka návrh Komisie. Inými slovami, zaoberá sa viac pracovnými miestami, no rieši aj problematiku čierneho hospodárstva. Potrebujeme zníženú DPH na reštauračné služby, služby starostlivosti pre mladých, chorých, postihnutých a starších ľudí, kadernícke služby a nové produkty, ako sú audioknihy, ktoré sú veľmi dôležité v mojej vlastnej krajine, CD, detské autosedačky a detské plienky, rovnako aj domáce služby, ako je renovácia, opravy a upratovanie.
<P>
Vo Výbore pre vnútorný trh a ochranu spotrebiteľa plne podporujeme líniu Komisie a pridané pozmeňujúce a doplňujúce návrhy č. 6 a 7, ktoré predložil pán Harbour. Okrem toho by som rád povedal, že nie je ľahké pochopiť, ako Parlament rieši tieto texty a postup hlasovania. V prvom s pozmeňujúcich a doplňujúcich návrhov zdôrazňujeme význam zníženia "čierneho" alebo "šedého" hospodárstva. V našom druhom pozmeňujúcom a doplňujúcom návrhu sa snažíme umožniť nižšiu sadzbu dane z pridanej hodnoty na renovácie a opravy v snahe šetriť energiu. Počas tejto zložitej hospodárskej situácie musíme použiť rozličné prostriedky na podporu hospodárstva a znížená daň môže byť dôležitou metódou, ako to dosiahnuť.
<P>
Nakoniec sa znova objavuje problematika podpory alkoholu zo strany pani Lullingovej. Ako zvyčajne, zdvorilo, ale dôrazne odmietam jej výzvu.
<SPEAKER ID="011" NAME="Astrid Lulling">
v mene skupiny PPE-DE. - (FR) Vážená pani predsedajúca, dnešná diskusia - a predchádzajúci rečníci to potvrdili - sa koná za veľmi nezvyčajných okolností, keďže v pléne nedisponujeme správou, ako je to bežne zvykom. Chcem, aby boli veci jasné: bola to veľmi zle zostavená väčšina, ktorá hlasovala proti správe Výboru pre hospodárske a menové veci.
<P>
Moja skupina hlasovala proti tejto správe, hoci plne podporujeme zásadu rozšírenia uplatňovania zníženej sadzby dane z pridanej hodnoty aj nad rámec toho, čo navrhuje Európska komisia. Je to z toho dôvodu, že socialisti a liberáli zamietli všetky naše pozmeňujúce a doplňujúce návrhy.
<P>
Na dosiahnutie kompromisu sme vynaložili veľké úsilie. Akceptovali sme všetky návrhy spravodajkyne socialistov. Nedomnievala sa, že má zmysel vynaložiť akékoľvek úsilie na prijatie ktoréhokoľvek z našich návrhov. Poľutovaniahodný, ale zároveň nevyhnutný výsledok hlasovania by preto nemal byť prekvapujúci, pani van den Burgová.
<P>
Rada by som vám priateľsky poradila, aby ste v budúcnosti zmenili svoje správanie, pretože Rimania zvykli hovoriť errare humanum est, perseverare diabolicum (mýliť sa je ľudské, ale zotrvávať v omyle je diabolské).
<P>
Poďme však späť k veci. Pre hlasovanie v pléne sa moja skupina rozhodla znovu predložiť niektoré pozmeňujúce a doplňujúce návrhy od poslancov výboru informovaných o tejto záležitosti. Tieto pozmeňujúce a doplňujúce návrhy sú dôležité a bolo veľmi jasne povedané, pani van den Burgová, že nikto nemôže brániť poslancovi v tom, aby predložil pozmeňujúce a doplňujúce návrhy k dokumentu alebo uzneseniu.
<P>
Najdôležitejšie z našich pozmeňujúcich a doplňujúcich návrhov sa týkajú uplatňovania znížených sadzieb na alkoholické nápoje v reštauráciách. Pán Schmidt, nie je to spôsob, ako podporovať alkoholizmus. To je smiešne. Ak by boli návrhy Komisie schválené, vlastníci reštaurácie by museli uplatňovať dve odlišné sadzby dane z pridanej hodnoty. Je to zložité a nie je to ospravedlniteľné. Neustála byrokracia. Verte mi, že ak nebudete hlasovať za pozmeňujúci a doplňujúci návrh č. 3, viem, ako informovať celé odvetvie stravovacích služieb v Európe - ktoré je rozsiahle - že vaše stanovisko zabránilo uplatneniu zníženej sadzby dane z pridanej hodnoty na všetky tieto služby.
<P>
Navrhla som, aby sa jedlo a nápoje zdaňovali tou istou zníženou sadzbou, ak sa uplatňuje. Pre mňa je to len vyjadrenie zdravého rozumu a myslím si, že by sme všetci mali tento návrh podporiť. Prečo by to mala byť zložitá záležitosť? Prečo by sme mali hľadať problémy v oblasti verejného zdravia, keď neexistuje dôvod, aby tam nejaké boli?
<P>
Vážená pani predsedajúca, moja skupina podporuje rozšírenie znížených sadzieb dane z pridanej hodnoty a vyzývame naše vlády, aby v tejto záležitosti pokročili. Naši spoluobčania už mali v tejto záležitosti v čase hospodárskej krízy a každodenných zlých správ vysoké očakávania. Toto opatrenie na podporu potravinárskeho priemyslu je čoraz potrebnejšie, pani predsedajúca. Chceme, aby bola Európa známa svojou flexibilitou, čo by bolo pozitívnym znamením.
<SPEAKER ID="012" NAME="Pervenche Berès">
v mene skupiny PSE. - (FR) Vážená pani predsedajúca, pán komisár, ako viete, Európsky parlament uznáva, že vaša práca je ťažká. Nie je to ľahké, ale v Rade je to ešte ťažšie, pretože tam musíte pracovať v zhode. Preto dúfam, že každý sa bude správať zodpovedne a hlasovať koherentným spôsobom. Ak si myslíme, že návrh Komisie je dobrý, potom ho musíme podporiť.
<P>
Dohadovanie vo Výbore pre hospodárske a menové veci viedlo k tomu, že sa zdôraznili niektoré pozmeňujúce a doplňujúce návrhy. Socialisti, ktorí sa zase raz správali zodpovedne, sa rozhodli nepredložiť žiadny pozmeňujúci a doplňujúci návrh v pléne, pretože ak chceme v týchto záležitostiach pokročiť, všetko, čo musíme v Európskom parlamente urobiť, je poskytnúť našu úplnú podporu návrhu Komisie, ak ho považujme za dobrý, tak ako v tomto prípade.
<P>
Veľakrát sme diskutovali o dani z pridanej hodnoty, o subsidiarite a o potrebe harmonizácie dane. Daň z pridanej hodnoty je klasickým príkladom toho, že všetci máme spoločné východisko. Snažme sa ho využiť. Obnovenie tohto experimentu so zníženou sadzbou dane z pridanej hodnoty na dočasnom základe, ktorá sa zameriava a prispieva k posilneniu služby s vysokým podielom ľudskej práce - nie však nevyhnutne v prípade alkoholických nápojov v reštauráciách - ukázalo, že tento systém funguje, preto na ňom stavajme. Ukončime právnu neistotu a zharmonizujme základ, na ktorom môžu členské štáty zasahovať. Až potom budeme mať konzistentné ciele, harmonizáciu dane tam, kde to bude možné, a podporu služieb s vysokým podielom ľudskej práce. Kto by tomu dnes mohol povedať nie? Kto by mohol povedať nie používaniu zníženia dane ako stimulu na konzistentné zlepšovanie energetickej účinnosti v našom domovom fonde?
<P>
Dnes, pri zohľadnení toho, čo sa udialo vo Výbore pre hospodárske a menové veci, pri zohľadnení diskusie, ktorá prebieha v Rade, verím, že musíme veľmi dôrazne podporiť návrh Komisie - a dúfam, že to bude veľkou väčšinou. V tomto štádiu diskusie, v ktorej sa snažíme dosiahnuť lepší stav vecí, a domnievam sa, že naši spoluobčania nebudú rozumieť tomu, prečo zostávame v stave právnej neistoty.
<P>
Musíme skonsolidovať tento systém, pretože sa ukázalo, že funguje. To je to, čo navrhuje naša spravodajkyňa, pani van den Burgová, a o čom bude Parlament neskôr prevažnou väčšinou hlasovať. Týmto spôsobom môže Komisia prijať toto silné posolstvo Rade a dosiahnuť konečné rozhodnutie, ktoré umožní skonsolidovať tento systém.
<SPEAKER ID="013" NAME="Alain Lipietz">
v mene skupiny Verts/ALE. - (FR) Vážená pani predsedajúca, pán komisár, dámy a páni, keďže toto je jedna z posledných možností, ktoré budeme mať, v prvom rade by som chcel poďakovať pánovi Kovácsovi za úsilie, tak často marené, ktoré na tomto mieste v priebehu mnohých rokov vynaložil, v situácii, kde je zdaňovanie predmetom pravidla jednomyseľnosti, a tým aj predmetom veta zo strany rôznych členských štátov. Jeho úloha bola veľmi zložitá a môže mať pocit, že sa veľa nedosiahlo. Z celého srdca dúfam, že jeho veľký úspech, táto smernica, získa solídnu podporu Parlamentu.
<P>
Dôkazom dokonalosti jeho práce je to, že keď sme ju chceli vo Výbore pre hospodárske a menové veci zlepšiť, nebolo to možné. Niektorí chceli ísť jedným smerom, iní druhým. Každá strana bola presvedčená, že by to mohla urobiť lepšie. Presadili sme niektoré z lepších pozmeňujúcich a doplňujúcich návrhov, alebo sme si to aspoň mysleli, a keď sme hlasovali o celom texte, uvedomili sme si, že to nebude fungovať.
<P>
Nakoniec koordinátori skupiny dospeli k dohode, že pán Kovács pravdepodobne dosiahol správnu rovnováhu. Preto Skupina zelených/Európska slobodná aliancia, podobne ako ostatné dve skupiny, ktoré práve hovorili, nepredloží žiadne pozmeňujúce a doplňujúce návrhy. Dosiahli ste správnu a rozumnú rovnováhu.
<P>
Niektoré krajiny, ktoré dnes čelia kríze, znižujú všetky svoje sadzby dane z pridanej hodnoty. Som presvedčený, že je to chyba. Členské štáty potrebujú finančné zdroje a teraz nie je vhodný čas na to, aby sme sa týmto spôsobom dostali do deficitu, dokonca aj keď stimulujete hospodárstvo tým, že podporujete míňanie. Ďalším dôvodom je to, že snaha o zníženie cien pohrávaním sa s DPH vedie k veľmi vysokým reálnym sadzbám v čase, keď sa ich Centrálna banka snaží znížiť.
<P>
Navrhujete ďalšiu stratégiu a máte pravdu: využívanie dane z pridanej hodnoty na cielené zníženia alebo cielené zmeny za relatívne ceny. To sú správne voľby v súlade s dvomi kritériami.
<P>
Po prvé, subsidiarita. Inými slovami, zameriavate sa na nehnuteľné produkty: miestne služby a výstavbu. Vaším druhým kritériom zamerania sú služby s vysokým podielom ľudskej práce. Ako ekológovia by sme boli radi, keby ste sa zamerali na zelenú revolúciu, konkrétne: odvetvia, ktoré sú potrebné, keď vychádzame zo súčasnej krízy, ktorá je výsledkom priemyselného, liberálneho a produktívneho modelu, ktorý dominoval vo svete viac ako 30 rokov.
<P>
Boli by sme radi, keby ste rozšírili znížené sadzby dane z pridanej hodnoty na všetky tovary, ktorými sa zaoberá Kjótsky protokol. Z praktického hľadiska, ak skombinujeme miestne poskytované služby s vysokým podielom ľudskej práce, znamená to, že všetka výstavba, všetka izolácia a všetka výstavba energeticky účinných budov by mohli byť zahrnuté do tejto smernice, čo je pre nás dostatočné.
<P>
Rád by som rovno povedal, že by sme očividne nemali hlasovať za argument pani Lullingovej. Samozrejme je nevhodné zotrvávať v omyle, ale myslím si, že by sa to mohlo rovnako aplikovať na pani Lullingovú. Mohli by sme hovoriť aj o Mandeville, o osobnom zvyku a o verejnej moci. Nepodporujeme súkromné zvyky prostredníctvom verejných zvykov a budeme brániť tie krajiny, ktoré sa snažia obmedziť spotrebu alkoholu.
<SPEAKER ID="014" NAME="Helmuth Markov" LANGUAGE="DE">
Vážená pani predsedajúca, pán komisár Kovács, dámy a páni, a najmä pani van den Burgová, je poľutovaniahodné, že tu v Parlamente sme schopní len súhlasiť s návrhom Komisie a nie so súčasnou správou pani van den Burgovej. Radi by sme podporili túto správu v jej pôvodnej podobe a spravodajkyni gratulujeme. Výbor pre hospodárske a menové veci ju však prevažnou väčšinou odmietol. Rozhodujúcim faktorom bolo "nie" skupiny Európskej ľudovej strany (kresťanských demokratov) a európskych demokratov a Skupiny Aliancie liberálov a demokratov za Európu. Po zamietnutí v rámci individuálneho hlasovania výbor nebol pripravený prijať vôbec žiadnu správu, čo veľmi ľutujeme.
<P>
Keď príde na to, z návrhu smernice Komisie môžeme veľa získať. Osobitne vítame skutočnosť, že Komisia kladne vyhodnotila výsledky kodanskej štúdie, ktorú objednala samotná Komisia. V štúdii sa navrhuje zachovanie, a dokonca rozšírenie znížených sadzieb dane z pridanej hodnoty na služby a ostatné činnosti. Zabezpečia sa tým pracovné miesta, najmä v malých podnikoch a mikropodnikoch, a celé odvetvia sa vymania z tieňového hospodárstva a pretransformujú sa na regulované hospodárske činnosti. Za súčasnej krízy je veľmi dôležitá stabilizácia. Na jej základe sa zabezpečia, a dúfam, že aj vytvoria, pracovné miesta.
<P>
My na strane Ľavice samozrejme vítame zníženie sadzieb dane z pridanej hodnoty ako zásadnú záležitosť. Je dobre známe, že DPH ako nepriama daň ťažko postihuje najmä osoby závislé od svojej mzdy a osoby s nízkym príjmom. Osoby s vysokým a veľmi vysokým príjmom musia znášať väčšie daňové zaťaženie. V posledných rokoch sa záťaž osôb s vysokým príjmom vo všetkých krajinách znížila nezodpovedným spôsobom.
<P>
Cieľom návrhu Komisie je, aby sa stal neobmedzenou reguláciou. Túto snahu takisto vítame. Vyhneme sa tým situácii, keď by sme museli rozšíriť znížené daňové sadzby každých pár rokov. Pre poskytovateľov služieb sa tým vytvorí právna istota. Ako nemecký poslanec som osobitne rád, že Nemecká spolková vláda konečne prestala blokovať jeho trvalú reguláciu. Je to pozitívna zmena z veľkej koalície v Nemeckej spolkovej republike.
<P>
Z predložených pozmeňujúcich a doplňujúcich návrhov podporujeme tie, ktoré sú v prospech znížených sadzieb dane z pridanej hodnoty. Pokiaľ ide o dodávku alkoholických nápojov, existujúce nariadenia by mali zostať v platnosti. Ako vieme, vyššie sadzby DPH v tejto oblasti budú v prvom rade slúžiť na ochranu verejného zdravia. Členské štáty by preto mali mať aj v tejto súvislosti voľnú ruku. Ďakujem veľmi pekne.
<SPEAKER ID="015" NAME="John Whittaker">
v mene skupiny IND/DEM. - Vážená pani predsedajúca, je ťažké veriť, že tu dnes sedíme a rokujeme o menších zmenách pravidiel o dani z pridanej hodnoty v čase, keď krajiny EÚ čelia najhoršej finančnej a hospodárskej kríze od Veľkej hospodárskej krízy. Naďalej sa tvárime, že hospodárstva EÚ nie sú také postihnuté dlhmi a poklesom ako iné, dokonca aj keď produkcia Nemecka klesá na závratnú ročnú mieru 8 % a vládne zdroje v iných krajinách sa vyťažujú, keďže daňové výnosy klesajú a výdavky na sociálne zabezpečenie stúpajú, a keďže vlády preberajú vlastné súkromné dlhy a márne sa snažia stimulovať rast.
<P>
Najhorším prípadom je pravdepodobne Grécko s poklesom verejného dlhu na 94 % HDP a rizikom úrokového rozpätia zníženým na 3 %. Grécko bude potrebovať pomoc - ale od koho? Nemci hovoria, že od nich nie. Dokonca aj nadšení podporovatelia veľkého projektu EÚ musia teraz pripustiť, že ak sa na dlh Grécka neposkytne záruka, Grécko bude nútené vystúpiť z eurozóny. Pravdepodobne vážnejšie obavy vzbudzuje veľké vystavenie niekoľkých krajín eurozóny nezaplateným dlhom vo východnej Európe.
<P>
Takmer cítim súcit s Komisiou. Mnoho rokov sa snažila robiť to, čo jej bolo povedané, podporujúc pravidlá o štátnej pomoci, hospodárskej súťaži a verejnom obstarávaní: pravidlá, ktoré sú hlavnými zložkami projektu, ktoré však teraz všetci ignorujú. Najsmutnejším výjavom je vyhlásenie komisára Almuniu tento víkend, že sa snaží iniciovať postup pri nadmernom deficite voči Španielsku, Francúzsku a Írsku, pretože porušili rozpočtové pravidlá Paktu stability. Pán Almunia - prosím - Pakt stability je porušený. Nikdy nemal žiadnu silu. Nezáleží na tom, že na zachovanie eura sú potrebné rozvážne verejné financie, nie je nič, čo by tieto krajiny mohli urobiť vzhľadom na svoj rozpočet.
<P>
Gestá voči Európskej únii budú bezpochyby pokračovať, ale demokraticky volené vlády majú hlavný záujem na tom, aby sa starali o ľud, ktorý ich zvolil. Francúzsko a Nemecko jasne ukázali, že ich daňové stimuly sú určené na pomoc ich vlastnému priemyslu a pracovníkom. Koordinácia sa viditeľne využíva len v dobrých časoch.
<P>
Hospodárstva na celom svete sa nachádzajú vo veľkých problémoch. Niektoré z nich sa z toho dostanú. Ak niektoré hospodárstva Európskej únie znovu začnú prosperovať, nebude to vďaka Európskej únii alebo jej pravidlám o dani z pridanej hodnoty.
<SPEAKER ID="016" NAME="Jim Allister" AFFILIATION="NI">
- Vážená pani predsedajúca, nesúhlasím s názorom, že záchrana nášho hospodárstva spočíva v miernom znížení pridanej hodnoty, čo sme už urobili v Spojenom kráľovstve s, úprimne povedané, len okrajovým pozitívnym vplyvom. Súhlasím však s tým, že zníženie daňového zaťaženia je nástrojom na stimulovanie hospodárstva. Tento návrh - čo ako skromný - na základe ktorého sa v niektorých odvetviach umožní zníženie DPH, je vítaný.
<P>
Uprednostnil by som, keby zašiel ďalej, za hranice symboliky. Jeho rozšírenie na obnovu a opravu domov by bolo jeho najväčším kladom, pretože stimulácia postihnutého odvetvia výstavby je veľmi potrebná, a na dosiahnutie optimálneho účinku by sa táto úľava nemala obmedziť len na energeticky účinné opatrenia. Odvetvie výstavby potrebuje paušálnu pomoc, a to nielen na selektívnom základe.
<P>
To, že sa členským štátom umožní marginálne zníženie DPH, je len polovičná výhra, pretože v mnohých prípadoch - vrátane mojej vlastnej krajiny - ministri financií vo veľkej tiesni so zmenšujúcimi sa zdrojmi pochádzajúcimi z výnosov budú pravdepodobne váhať a bude ich treba presvedčiť, aby konali. Dokonca budem musieť pripustiť, že v rámci problematiky DPH, ako je tá, ktorou sa zaoberá táto správa, sa aspoň nebudú môcť vyhovoriť na Brusel, keď nedokončia to, čo sa podľa týchto návrhov povoľuje.
<SPEAKER ID="017" NAME="John Purvis" AFFILIATION="PPE-DE">
- Vážená pani predsedajúca, chcel by som sa pripojiť k predsedovi nášho výboru, pokiaľ ide o vyjadrenie sympatií komisárovi Kovácsovi vzhľadom na zložitú situáciu, ktorej čelí v snahe presadiť daňové otázky v mašinérii Spoločenstva. Na dosiahnutie zhody musí použiť všetok politický takt.
<P>
Hoci úplne podporujem zásadu subsidiarity a právo na suverenitu členských štátov v oblasti stanovovania svojich vlastných daňových sadzieb, chcel by som navrhnúť tým členským štátom, ktoré doteraz nevyužili výhodu nižších daňových sadzieb v miestnych odvetviach s vysokým podielom ľudskej práce, aby o tom vážne uvažovali.
<P>
V krajine, ktorú poznám najlepšie, kde sme dosiahli paušálne zníženie DPH na 2,5 % - s, ako hovorí pán Allister, menšou alebo žiadnou viditeľnou reakciou alebo hospodárskym výsledkom - by som rád navrhol, že by bolo oveľa efektívnejšie, keby sme mali cielené činnosti v konkrétnych oblastiach miestnych odvetví s vysokým podielom ľudskej práce a výrazne znížili sadzbu zo 17,5 % na 5 % alebo menej. Bol by to oveľa efektívnejší spôsob, ako ľudí zamestnať a ako stimulovať hospodársku činnosť.
<P>
Oblasti, ako je obnova a prestavba domov, zlepšenia zamerané na úsporu energie, a pravdepodobne aj záhradnícke práce a úpravy a, ako povedal Olle Schmidt, starostlivosť o starších ľudí a o deti, patria medzi tie, ktoré by zvýšili zamestnanosť a pravdepodobne aj zdaňovanie, pretože títo ľudia by platili dane aj zo svojich príjmov.
<P>
Zameranie sa na tieto oblasti je obojstranne výhodná situácia, a preto vyzývam všetky členské štáty, ktoré to ešte nevyužili, vrátane a najmä mojej vlastnej krajiny, aby tak urobili.
<SPEAKER ID="018" NAME="Joel Hasse Ferreira" AFFILIATION="PSE">
(PT) Záujem o prijatie tohto návrhu smernice do veľkej miery spočíva v tom, ako môže pomôcť pri posilnení miestnych hospodárstiev a podporiť sociálne činnosti. Uplatňovanie zníženej sadzby DPH bude veľmi dôležité v odvetví bývania, a to vo výstavbe ako aj v renovácii, keďže členským štátom, ktoré ju prijali, umožní znížiť náklady pre konečného užívateľa.
<P>
Pre poskytovanie miestnych služieb, najmä malými podnikmi, môže byť takéto zníženie sadzby dane z pridanej hodnoty takisto výhodné, pretože sa tým zabezpečí a vytvorí väčší počet lepších pracovných miest na základe podporenia spotreby tovarov a služieb, čím sa stimuluje samotné hospodárstvo.
<P>
Reštauračné služby, ktoré sú základom pre hladké fungovanie miestnych hospodárstiev a zvýšenie miery cestovného ruchu, tak môžu zo zníženia sadzby dane z pridanej hodnoty profitovať na miestnej úrovni. Tieto služby, dámy a páni, by nemali cirkulovať v rámci vnútorného európskeho trhu, čo pomôže oslabiť výhrady niektorých členských štátov, ktoré už vyjadrila Rada. Následkom toho nemôžem súhlasiť s rozšírením tejto zníženej sadzby na vybavenie pod akoukoľvek zámienkou.
<P>
Prezieravý spôsob, akým sa Európsky parlament musí zaoberať týmto návrhom, by vládam, ktoré majú výhrady k návrhu Európskej komisie, nemal poskytnúť žiadnu zámienku na praktické využitie práva veta, ktoré im bolo pridelené v daňových otázkach na základe európskych právnych predpisov. Následkom toho musí Parlament opatrne zamietnuť všetky pozmeňujúce a doplňujúce návrhy bez akéhokoľvek skutočného účelu, ktoré len bránia prijatiu tohto textu. Ako sa už v tomto Parlamente povedalo, nielenže je dokonalosť nepriateľom dostatočnosti, ale ten, kto všetko chce, môže všetko stratiť.
<P>
Tento návrh smernice je dôležitý nielen pre posilnenie miestnych hospodárstiev, ale aj pre splnenie opakovane vyjadrených ambícií rôznych členských štátov. Podporme preto návrh Komisie tak, ako bol predložený. V skutočnosti to bol s mojím súhlasom výsledok hlasovania Výboru pre vnútorný trh a ochranu spotrebiteľa.
<P>
Vítam prácu spravodajcu a vyzývam na prijatie návrhu za presných podmienok, za ktorých vyšiel z Komisie a za ktorých bol prijatý vo Výbore pre vnútorný trh a ochranu spotrebiteľa.
<SPEAKER ID="019" NAME="DanutBudreikait" AFFILIATION="ALDE">
- (LT) Regulácia zníženia DPH bola dlhý čas oblasť, ktorá si vyžadovala systematický prístup. Ak sa zníženie dane z pridanej hodnoty povolí, všetky krajiny by mali mať právo využívať jeho výhody, nielen tie, ktoré získali toto právo, je to však otázka budúcnosti. Práve teraz potrebujeme naliehavo prijať rozhodnutie na prekonanie hospodárskej krízy. Návrhy Komisie pokrývajú služby s vysokým podielom ľudskej práce a miestne služby pre súkromných konečných spotrebiteľov vrátane reštauračných služieb, ktoré nebránia riadnemu fungovaniu vnútorného trhu. Existujú však pochybnosti, pokiaľ ide o to, či uvedené reštauračné služby majú iba miestny význam, alebo či podporia rôzne podmienky hospodárskej súťaže v hraničných regiónoch a či majú vplyv na cestovný ruch. Moja krajina, Litva, ktorá čelí hospodárskej kríze, zrušila zníženie dane z pridanej hodnoty. Toto rozhodnutie vlády sa zakladá na hodnotení národného kontrolného úradu, že najväčší prospech zo zníženia DPH majú výrobcovia, no kto má výhody z jej zvýšenia? Rast cien, ktorý je v porovnaní s nárastom DPH neúmerný, zreteľne ukazuje, kto má z toho výhody. Rovnaká myšlienka sa spomenula v Európskom parlamente pri diskusii o znížení spotrebnej dane na benzín. Zástupcovia Európskej komisie tvrdili, že sa tým nezníži cena ropy. Som rada, že návrh Komisie, o ktorom sa diskutuje, používa odlišné hodnotenie od spoločnosti Copenhagen economics. Možno by Komisia mohla všetkým vysvetliť koncept DPH, jej vplyv na obchod a spotrebiteľa a poukázať na to, aké opatrenia existujú, ako aj to, či vôbec existujú, s cieľom chrániť spotrebiteľa pred výrobcom, keďže takéto prípady sú pre mnohé krajiny charakteristické. Súhlasím, že zníženie DPH sa musí uplatniť z hospodárskeho a sociálneho hľadiska, že každý občan by mal byť schopný nadobúdať tovary a služby, ktoré najviac potrebuje a s cieľom posilniť a podporiť miestne služby.
<SPEAKER ID="020" NAME="Dariusz Maciej Grabowski" AFFILIATION="UEN">
(PL) Vážená pani predsedajúca, EÚ čelí najvážnejšej hospodárskej kríze vo svojich dejinách. Po prvé, kríza si vyžaduje dôkladnú analýzu chýb v hospodárskej stratégii, ktorá sa až doteraz uplatňovala. Po druhé, potrebujeme odporúčania na účinné riešenia pre budúcnosť. V tejto súvislosti by sa mala analyzovať účinnosť a efektívnosť daňového systému a DPH. Niet pochýb, že daňový systém a sadzba DPH by sa mali upraviť v súlade so zásadami slobody, nezávislosti a suverenity členského štátu. Naša odpoveď na zjednotený daňový systém je zvučné "nie".
<P>
Nové členské štáty, ktoré sú veľakrát menej rozvinuté a majú osobitnú demografickú štruktúru, ako aj množstvo mladých ľudí, si vyžadujú celkom odlišnú daňovú politiku ako staré členské štáty EÚ. Preto tam, kde je to možné, by sadzba DPH v nových členských štátoch mala byť čo najnižšia. Ako som už uviedol, v EÚ ako celku musíme presadiť zníženie DPH v prípade tovarov kultúrneho charakteru, ako sú CD. Na druhej strane musíme navrhnúť daň na finančné operácie a špekulácie. To, čo sa dnes deje, pokiaľ ide o prenos kapitálu z nových členských štátov, nie je možné kontrolovať a je v protiklade so základnými ideologickými pravidlami EÚ.
<SPEAKER ID="021" NAME="Luca Romagnoli" AFFILIATION="NI">
(IT) Vážená pani predsedajúca, dámy a páni, podporím spravodajkyňu, pani van den Burgovú a celý Parlament, ak prijme tento návrh zameraný na zmenu a doplnenie ustanovení smernice o dani z pridanej hodnoty.
<P>
Nakoniec máme návrh, ktorý zaručí rovnaké príležitosti pre všetky členské štáty a zlepší prácu na vnútornom trhu, pokiaľ ide o znížené sadzby dane z pridanej hodnoty. Tento návrh takisto inteligentným spôsobom rešpektuje subsidiaritu; umožňuje štátom, aby uplatňovali znížené sadzby DPH na služby s vysokým podielom ľudskej práce a miestne poskytované služby, ako aj na služby sociálneho významu, ako je výstavba domov, osobná asistencia atď., ako aj pre malé a stredné podniky vo všeobecnosti.
<P>
Preto zdieľam nádej spravodajkyne, že tento nástroj stanovuje daňový systém, ktorý podporí zamestnanosť, zvýši produktivitu a zníži tieňovú ekonomiku.
<SPEAKER ID="022" NAME="Paolo Bartolozzi" AFFILIATION="PPE-DE">
(IT) Vážená pani predsedajúca, dámy a páni, Európsky parlament sa vždy podrobne zaujímal o zmeny dane z pridanej hodnoty, či už na účel harmonizácie sadzieb medzi členskými štátmi tým, že DPH prispôsobí hospodárskym podmienkam, alebo že zohľadní dočasné výnimky udelené novým členským štátom Európskej únie. Hoci sa na to pozeráme celkovo, náš prístup bol doteraz nutne charakterizovaný potrebou flexibility pri uplatňovaní znížených sadzieb, či už zohľadnením osobitného charakteru výrobného odvetvia, alebo z hospodárskych a sociálnych dôvodov.
<P>
Daný návrh sa však zameriava na rozšírenie uplatňovania znížených sadzieb dane z pridanej hodnoty na množstvo služieb vrátane služieb s vysokým podielom ľudskej práce, reštaurácií, miestne poskytovaných služieb, výstavby a služieb poskytovaných pre znevýhodnené osoby.
<P>
Daná smernica, ktorá sa nesnaží harmonizovať DPH vo všetkých členských štátoch, sa v súlade so zásadou subsidiarity snaží zabezpečiť rovnaké príležitosti pre všetky členské štáty tým, že im umožňuje stanoviť si svoje vlastné znížené sadzby. Spotrebitelia budú následne nútení preniesť niektoré činnosti vykonávané v rámci miestneho alebo tieňového hospodárstva na formálne hospodárstvo, čím sa podporí hospodársky rast bez narušenia fungovania vnútorného trhu. Treba však mať na pamäti, že väčšina predmetných služieb môže využívať zníženú sadzbu, hoci len v obmedzenom počte členských štátov a na obmedzené obdobie.
<P>
Diskusia o uplatňovaní znížených sadzieb na ochranu životného prostredia a úspory energie, v rámci ktorých Komisia poskytne osobitné hodnotenie z dôvodu dôležitosti týchto odvetví pre hospodárstvo EÚ, zostáva otvorená.
<SPEAKER ID="023" NAME="Dariusz Rosati" AFFILIATION="PSE">
(PL) Vážená pani predsedajúca, prispievam do diskusie o návrhu Komisie na znížené sadzby dane z pridanej hodnoty a rád by som zameral vašu pozornosť na dôsledky tohto návrhu v boji proti vplyvom súčasnej krízy. Členské štáty v súčasnosti potrebujú účinné nástroje na ochranu pracovných miest a na zabránenie recesii. Zníženie sadzby DPH pre služby s vysokým podielom ľudskej práce spĺňa tento cieľ. Znižuje zaťaženie MSP, uľahčuje prístup k základným službám a chráni pracovné miesta. Zároveň nenarušuje hospodársku súťaž na vnútornom trhu, pretože podporuje podniky poskytujúce miestne služby, ani nepredstavuje hrozbu pre štátne príjmy, keďže zavedenie nižších sadzieb zostáva dobrovoľné. Tento Parlament by mal podporiť návrh Komisie a komisárovi Kovácsovi želám úspech pri presviedčaní celej Rady, aby ho prijala.
<SPEAKER ID="024" NAME="Mariela Velichkova Baeva" AFFILIATION="ALDE">
- (BG) Návrh Európskej komisie na trvalé zníženie sadzieb dane z pridanej hodnoty pre miestne poskytované služby vrátane služieb s vysokým podielom ľudskej práce je časovo ohraničený a zameraný na dosiahnutie racionalizácie a zjednodušenia prostredníctvom potrebných zmien, dolaďovania a vytvárania potenciálu pre rast pracovných miest v odvetviach s nedostatočne kvalifikovanou pracovnou silou obmedzovaním činností v šedom hospodárstve, udržiavaním pracovných miest a zabezpečením rovnakého prístupu k členským štátom vrátane ich hospodárskych činiteľov.
<P>
Jedným z hlavných argumentov na zníženie DPH je, že zabezpečí lepšie rozdelenie príjmu pochádzajúceho zo spotreby znížením nákladov tzv. nákupného koša domácností s nízkym príjmom a zvýšením nákupného koša domácností s vysokým príjmom. Zmeny v spotrebiteľskej štruktúre zahŕňajú aj zmeny v hrubom domácom produkte a produktivite oficiálneho odvetvia, a zníženie činnosti v tieňovej ekonomike, ako sú služby v sektore bývania a ostatné miestne služby, ktoré sú predmetom súčasného návrhu Európskej komisie. Potenciálna čistá hospodárska výhoda zníženia sadzieb DPH nezávisí len od charakteristík relevantného sektora, ale aj od konkrétneho hospodárskeho prostredia v príslušných členských štátoch. Napríklad rozšírenie rozsahu znížených sadzieb dane z pridanej hodnoty na odvetvia s nekvalifikovanou pracovnou silou predpokladá neflexibilný pracovný trh, zatiaľ čo odvetvie potravinárstva predpokladá značné rozdiely v spotrebe medzi domácnosťami s vysokým a domácnosťami s nízkym príjmom.
<P>
Mali by sme mať na pamäti aj to, že implementáciou zníženia DPH sa zníži aj príjem štátnej pokladnice. Ako podiel hrubého domáceho produktu predstavuje od 0,5 do 1,5 percenta HDP rôznych členských štátov. Stabilné verejné financie počas súčasného obdobia hospodárskeho otrasu umožní príslušným vládam riešiť štrukturálne deficity v priebehu súčasného obdobia. Aj vlády, ktoré majú priestor na konanie, využijú možnosť, ako je zníženie sadzieb DPH pre služby s vysokým podielom ľudskej práce, aby dosiahli ďalšie ciele svojich hospodárskych politík. Vzhľadom na vyššie uvedené skutočnosti a argumenty, skupina Aliancie liberálov a demokratov za Európu podporí návrh Komisie, aby v Európskom parlamente zabezpečila jednoznačnú podporu pre toto dôležité štádium európskeho rozhodovacieho procesu.
<SPEAKER ID="025" NAME="Roberta Angelilli" AFFILIATION="UEN">
(IT) Vážená pani predsedajúca, dámy a páni, návrh na rozšírenie uplatňovania zníženej sadzby DPH na niektoré služby s vysokým podielom ľudskej práce, reštaurácie a údržbu a výstavbu budov predstavuje veľkú príležitosť na dosiahnutie pozitívneho hospodárskeho vplyvu na trhu a zamestnanosť v kontexte súčasnej vážnej hospodárskej krízy. Hospodársku súťaž to neovplyvní, skôr to bude šanca na mierny vzostup výroby a stimulovanie spotreby, vytvorenie pracovných miest a podporu podnikov a rodín.
<P>
Podľa môjho názoru by bolo prospešné rozšíriť rozsah znížených sadzieb DPH ešte viac, napríklad na ekologické služby, s cieľom podporiť politiky v oblasti životného prostredia. Pokiaľ ide o text, o ktorom budeme hlasovať, osobitne vítam návrh na zníženie sadzby DPH na detské plienky a služby pre deti. Tento Parlament pri niekoľkých príležitostiach vyzval Komisiu a členské štáty, aby zlepšili koordináciu medzi makroekonomickými a sociálnymi politikami v snahe zabrániť vzniku nových foriem chudoby. Nesmieme zabúdať, že približne 17 % európskych rodín v súčasnosti žije pod hranicou chudoby a jedno dieťa z piatich je chudobné.
<P>
Očakávame teda reakciu Rady a ja dúfam, že tento návrh prijme čo najskôr a že otvorí rozsiahlejšiu a ambicióznejšiu diskusiu o podpore daňových politík pre rodiny ako aj pre podniky, a možno dospeje aj k rozšíreniu zníženej sadzby DPH na všetky tovary pre deti.
<SPEAKER ID="026" NAME="Valdis Dombrovskis" AFFILIATION="PPE-DE">
- (LV) Vážená pani predsedajúca, pán komisár, dámy a páni, v kontexte Plánu pre hospodársku obnovu Európy sa odporúča, aby členské štáty dočasne znížili DPH na stimulovanie spotreby. Okrem toho Európska komisia pripravila návrh na rozšírenie možností členských štátov, pokiaľ ide o uplatňovanie zníženej sadzby DPH. Širšie uplatňovanie zníženej sadby DPH nielenže podporí zotavenie hospodárstva, ale prispeje aj k vytvoreniu nových pracovných miest a zníži čierne hospodárstvo. Zmeny a doplnenia tejto smernice prispejú k značnému rozšíreniu príležitostí pre uplatňovanie znížených sadzieb DPH. Bude sa to vzťahovať na stravovacie služby, obnovu a opravu domácností a kostolov, služby s vysokým podielom ľudskej práce a miestne poskytované služby, detské autosedačky, detské plienky atď. Z hľadiska hospodárskej a environmentálnej politiky je takisto dôležité uplatňovať zníženú sadzbu DPH na energeticky úsporné materiály a služby spojené s úsporou energie a energetickou účinnosťou. Vyzývam Európsku komisiu, aby urýchlila posúdenie tejto otázky a čo najskôr pripravila návrhy k týmto bodom. Sú to vítané zmeny, ktoré demonštrujú pripravenosť Európskej únie rýchlo reagovať na hospodársku krízu po hranice svojich možností. Dúfam, že Rada takisto podporí tieto zmeny. Zostáva už len vyzvať členské štáty, aby využili tieto nové možnosti, pokiaľ ide o uplatňovanie znížených sadzieb DPH. Ďakujem vám za pozornosť.
<SPEAKER ID="027" NAME="Antolín Sánchez Presedo" AFFILIATION="PSE">
(ES) Vážená pani predsedajúca, som za to, aby sa členským štátom umožnilo uplatňovať harmonizované znížené sadzby DPH na trvalom základe pre niektoré služby sociálneho záujmu a pre služby s vysokým podielom ľudskej práce, poskytované na miestnej úrovni.
<P>
Opatrenia tohto druhu sú potrebné na to, aby občania mohli disponovať väčšou kúpnou silou, ako aj na zlepšenie prostredia pre MSP a zvýšenie ich produktivity a posilnenie oficiálneho hospodárstva. V čase recesie to môže stimulovať obnovu, rast a zamestnanosť.
<P>
Bude to prospešné pre rozšírenie znížených sadzieb na detské plienky a vybavenie pre osoby so zdravotným postihnutím, elektronické knihy, ekologické kanalizačné a recyklačné práce, ako aj na bývanie, kostoly a kultúrne a umelecké dedičstvo, reštaurácie, záhradníctvo a služby osobnej starostlivosti. Z tohto dôvodu, kým nebudeme disponovať ďalším balíkom o energetickej účinnosti, podporujem správu pani van den Burgovej a verím, že na budúci mesiac sa dosiahne politická dohoda, ktorá umožní jeho skorú implementáciu.
<SPEAKER ID="028" NAME="Margaritis Schinas" AFFILIATION="PPE-DE">
- (EL) Vážená pani predsedajúca, skôr ako sa dotknem témy diskusie, dovoľte mi začať poznámkou o neopísateľnom a bolestivom útoku euroskeptikov za mojím chrbtom na eurozónu a na grécke hospodárstvo; mám na mysli len vyhlásenia pána Almuniu a pána Tricheta, ktorí Parlament uistili, že v eurozóne neexistuje riziko kohézie, že naša kolektívna obrana nefunguje a pokiaľ ide o grécke hospodárstvo, môžem pána Whittakera informovať, že si musí zvyknúť na myšlienku, že stále patríme medzi krajiny s pozitívnym rastom a nízkou mierou nezamestnanosti, dokonca aj v týchto veľmi ťažkých časoch. Euroskeptici sú zameraní proti Bruselu, proti Frankfurtu, a teraz začínajú byť proti všetkému.
<P>
Teraz sa vráťme k správe, o ktorej dnes diskutujeme. Chcel by som povedať, že sa na túto problematiku musíme pozerať z dvoch hľadísk: z hľadiska, keď sa všetko začalo, keď sme sa ešte nenachádzali uprostred krízy, a z hľadiska situácie, v ktorej sa nachádzame teraz, keď kríza zachvátila reálne európske hospodárstvo.
<P>
V prvom štádiu, pred krízou, vznikol nápad zamerať sa na niekoľko odvetví s vysokým podielom ľudskej práce, ako sú stravovacie služby, pretože v tejto oblasti sme mali vplyv najmä na vysoké ceny a náklady na živobytie. V súčasnosti, keď kríza postihuje mnoho krajín, ak nie všetky, vznikla tiež myšlienka, že Parlament ako hovorca politických názorov spoločnosti, by mal takisto vynaložiť úsilie na riešenie otázok, ktoré v tom čase spočiatku ešte neboli zahrnuté, ako je otázka poľnohospodárskych zariadení, ktorú moja skupina nastolila v pozmeňujúcom a doplňujúcom návrhu č. 2.
<P>
Pokiaľ ide o nesúhlas, ktorý vyjadruje ľavé krídlo Parlamentu, kde sú niektoré otázky, ako energetické hľadisko budov, dobrou myšlienkou, no ostatné, ako je poľnohospodárstvo alebo alkohol, tou zlou, myslím si, že v tejto záležitosti najlepšie rozhodnú občania, nie politici.
<SPEAKER ID="029" NAME="Proinsias De Rossa" AFFILIATION="PSE">
- Vážená pani predsedajúca, dnešná priorita Európskeho parlamentu musí získať čo najväčší počet hlasov pre návrh Komisie na rozšírenie a ustálenie možnosti nižších sadzieb DPH na služby s vysokým podielom ľudskej práce. Nie je to otázka politického rečnenia alebo podporovania obľúbených projektov. V každom členskom štáte ubúdajú každý deň tisíce pracovných miest pre nekvalifikovaných pracovníkov. Ukázalo sa, že nízke sadzby DPH podporujú zamestnanosť v službách, pomáhajú MSP a neoficiálne hospodárstvo sa stáva menej atraktívne.
<P>
Našou dnešnou povinnosťou je vyslať vládam členských štátov jasný signál, aby napredovali týmto smerom. Odvetvie výstavby nutne potrebuje podporu - renovácie, opravy a inštalácie pomôžu dosiahnuť energetickú účinnosť a pomôžu podporiť zamestnanosť. Profitovať budú aj reštaurácie, služby starostlivosti o deti a starších ľudí.
<P>
Podporujem prístup spravodajkyne a dúfam, že moja vlastná vláda, vláda Írska, sa pridá k tomuto návrhu, čo doteraz žiaľ neurobila.
<SPEAKER ID="030" NAME="Silvia-Adriana Ţicău" AFFILIATION="PSE">
(RO) Minulý rok Komisia navrhla plán hospodárskej obnovy, pričom sa nakoniec ukázalo, že bolo veľmi ťažké ho implementovať. Členské štáty a ich vlády musia byť iniciatívne, najmä v čase tejto krízy.
<P>
Členské štáty môžu uplatňovať znížené sadzby DPH na zabezpečenie dodávok zemného plynu a elektriny, vykurovacie alebo chladiace systémy, detské oblečenie a obuv, na knihy, noviny a časopisy, farmaceutické výrobky a lekárske vybavenie pre zdravotne postihnuté osoby, ako aj na reštauračné služby. Vyžaduje si to len víziu a politickú vôľu.
<P>
Odvetvie stavebníctva má najvyšší počet pracovných miest. Pevne podporujem to, aby sa členským štátom umožnilo uplatňovať znížené sadzby DPH na obnovu a opravu, zamerané na podporu zvýšenia úspor energie a energetickej účinnosti.
<P>
Ako spravodajkyňa pre smernicu o energetickej hospodárnosti budov som dokonca navrhla znížiť sadzby DPH aj na výrobky v odvetví energetickej účinnosti a obnoviteľnej energie. Podporujem návrh spravodajkyne a domnievam sa, že toto opatrenie je osobitne dôležité, najmä počas súčasnej krízy.
<SPEAKER ID="031" NAME="David Martin" AFFILIATION="PSE">
- Vážená pani predsedajúca, takisto vítam návrh Komisie a domnievam sa, že je to inteligentná reakcia na krízu, ktorej čelíme. Tak ako ostatní, ktorí hovorili predo mnou, dokonca aj predchádzajúca rečníčka, sa domnievam, že tento návrh sa musí uplatňovať na úsporu energie a opatrenia na úsporu energie musia byť pre členské štáty vysokou prioritou.
<P>
Znížením nákladov na inštaláciu v domácnostiach by sa dosiahli tri z našich želaných cieľov. Znížilo by sa tým poškodzovanie životného prostredia v dôsledku zníženia emisií CO2 a pomohlo by to vytvoriť nové pracovné miesta, pretože opatrenia na úsporu energie sú spojené s vysokým podielom ľudskej práce, a po tretie, z dlhodobého hľadiska by sa tým znížili náklady na energiu pre staršie a ostatné zraniteľné osoby v spoločnosti.
<P>
Dúfam, že Komisia bude naďalej presadzovať tento návrh, že presvedčí tie členské štáty, ktoré tak doteraz neurobili a že bude zdôrazňovať, že ako súčasť návrhu možno opatrenia na úsporu energie považovať za zahrnuté.
<SPEAKER ID="032" NAME="Czesław Adam Siekierski" AFFILIATION="PPE-DE">
(PL) Vážená pani predsedajúca, fenomén nazývaný tieňové hospodárstvo je veľmi vážnym problémom, ktorý do väčšej alebo menšej miery ovplyvňuje všetky hospodárstva. V prvom rade je zapríčinený nadmernou daňovou záťažou zo strany štátu, čo podnikateľov podporuje v tom, aby sa zapájali do neohlásených obchodných činností a obchádzali tak daňový systém. To má za následok obrovské rozpočtové straty a zvýšenie neregistrovanej zamestnanosti.
<P>
V tomto kontexte si iniciatíva na zavedenie dlhodobého zníženia sadzieb DPH pre služby s vysokým podielom ľudskej práce a služby poskytované na miestnej úrovni zaslúži osobitnú podporu, keďže podnikom poskytuje iniciatívu na fungovanie v rámci oficiálnej ekonomiky. Okrem toho podporí zvýšenie produktivity a zamestnanosti. Zároveň by sa však mali zohľadniť potenciálne škodlivé vplyvy, ako je zavedenie nižších sadzieb na podporu voľnej hospodárskej súťaže na vnútornom trhu alebo pokles rozpočtových príjmov. Z tohto dôvodu sú potrebné vyvážené a transparentné opatrenia, pretože získanie dôvery našich podnikateľov je predpokladom na úspech projektu.
<SPEAKER ID="033" NAME="Margarita Starkevičiūt" AFFILIATION="ALDE">
- (LT) Rada by som hovorila o dani z pridanej hodnoty z dvoch hľadísk - z hľadiska sociálnej spravodlivosti a z hľadiska konkurencieschopnosti. Z hľadiska sociálnej spravodlivosti je daň z pridanej hodnoty regresívna, to znamená, že ľudia s nižším príjmom čelia väčšiemu zaťaženiu a preto musíme zvýšiť sociálne náhrady. Možno by sme mali urobiť pravý opak. Z hľadiska konkurencieschopnosti je Európa hospodárstvom služieb. Môžeme súťažiť z globálneho hľadiska využívaním našich služieb na pritiahnutie turistov a nepochybne je dôležité, aby boli tieto služby lacné. V porovnaní s USA je naša daň z obratu alebo daň z pridanej hodnoty oveľa vyššia. Možno by sme mali zvážiť túto perspektívu, keď hovoríme o koordinovanejšej daňovej politike, hoci, úprimne povedané, je všetko vecou rozhodnutia členských štátov.
<SPEAKER ID="034" NAME="Ewa Tomaszewska" AFFILIATION="UEN">
(PL) Vážená pani predsedajúca, vplyv krízy sa už zreteľne prejavuje v poľskom priemysle bytovej výstavby, a to aj napriek extrémne naliehavej potrebe bývania. Poľsko ešte stále plne neobnovilo svoj domový fond, ktorý bol zničený počas druhej svetovej vojny. Podporujem výrazné zníženie sadzieb DPH, najmä pokiaľ ide o výstavbu bývania, ako aj termoizolačné a renovačné projekty s prvoradým, avšak nie jediným cieľom chrániť pracovné miesta a zabezpečiť sociálnu kohéziu. Starnutie obyvateľstva v Európe znamená, že musíme venovať osobitnú pozornosť poskytovaniu starostlivosti a preto by som rada zamerala vašu pozornosť na potrebu zníženia sadzby DPH aj v tomto odvetví.
<SPEAKER ID="035" NAME="László Kovács">
člen Komisie. - Vážená pani predsedajúca, som si plne vedomý nedostatkov návrhu Komisie. Viem, že sú skromné a ich rozsah je obmedzený. Som si však vedomý aj neochoty niektorých členských štátov, pokiaľ ide o znížené sadzby DPH vo všeobecnosti a konkrétne o rozšírenie znížených sadzieb DPH. Táto neochota obmedzuje naše ambície, keďže Rada musí hlasovať jednomyseľne.
<P>
Komisia mala dve možnosti. Prvou bolo predložiť ambiciózny návrh, ktorý je plne oprávnený, a vystaviť sa riziku, že nebude schválený v Rade. V takomto prípade by sa 18 členských štátov, ktoré v súčasnosti uplatňujú znížené sadzby DPH na miestne poskytované služby s vysokým podielom ľudskej práce, muselo vrátiť k štandardnej sadzbe. Zvýšenie sadzieb DPH z 5 - 6 % na 20 - 25 % by malo celkom isto za následok bankrot tisícov malých a stredných podnikov a stratu desiatok tisíc pracovných miest v čase vážnej hospodárskej krízy.
<P>
Komisia si preto zvolila možnosť, ktorá, ako dúfame, získa jednomyseľnú podporu v Rade: zachovanie pracovných miest, poskytnutie podpory MSP a stimulovanie odvetvia stavebníctva.
<P>
Keďže už mnohí rečníci spomenuli otázku energetickej účinnosti, chcel by som zopakovať, čo som už povedal vo svojich úvodných poznámkach: v apríli prídeme s návrhom, ktorý bude zameraný na problematiku zmeny klímy a energetickej účinnosti, s revíziou smernice o zdaňovaní energií a balíkom o zelenej dani, v ktorom sa navrhuje zníženie sadzieb DPH pre ekologické služby, ktoré sú zamerané na zvýšenie energetickej účinnosti.
<P>
Povzbudilo ma porozumenie a podpora vyjadrená v tejto plenárnej rozprave. Ďakujem Parlamentu za jeho podporu a porozumenie, a najmä Výboru pre hospodárske a menové veci a pani van den Burgovej za ich prácu.
<SPEAKER ID="036" NAME="Ieke van den Burg">
spravodajkyňa. - Vážená pani predsedajúca, som spokojná s priebehom dnešnej rozpravy. Získali sme takmer jednomyseľnú podporu pre návrh Komisie a dúfam, že to komisára povzbudí k ďalšej diskusii o tejto problematike s Radou.
<P>
Takisto som si všimla, že mnoho mojich kolegov uviedlo, že by boli radi, keby ich vlády v rámci súčasnej krízy využili tento nástroj na národnej úrovni. Rada by som ešte raz zdôraznila, najmä pokiaľ ide o energetickú účinnosť a renováciu budov, že je to veľmi dobrý nástroj. Dúfam, že aj Rada sa bude snažiť skoordinovať činnosti v tejto oblasti a rozhodne, že spoločne prijmeme tieto opatrenia, pretože by to pre hospodárstvo bola podpora navyše, akýsi dodatočný impulz.
<P>
Na národnej úrovni musíme presvedčiť našich národných kolegov a naše národné vlády, že by mali v súčasnej situácii využiť tieto cielenejšie a účinnejšie nástroje s cieľom zvýšiť zamestnanosť - nielen na zachovanie súčasných pracovných miest, ale aj na vytvorenie nových - na legalizáciu tieňovej ekonomiky a sprístupnenie týchto miestnych služieb mnohým spotrebiteľom a občanom, ktorí budú pociťovať účinky krízy.
<P>
Myslím si, že je to vynikajúci nástroj a veľmi dúfam, že Rada prijme toto rozhodnutie a možno - dokonca viac - sa skoordinuje a rozhodne sa tento nástroj uplatniť.
<SPEAKER ID="037" NAME="Predsedajúca">
Rozprava sa skončila.
<P>
Hlasovanie sa uskutoční vo štvrtok 19. februára 2009.
<P>
(Rokovanie bolo prerušené o 10.10 hod. pre hlasovanie a pokračovalo o 10.35 hod.)
<P>
Písomné vyhlásenia (článok 142)
<SPEAKER ID="038" NAME="Christine De Veyrac  " AFFILIATION="PPE-DE">
písomne. - (FR) Dámy a páni, som rada, že sa konečne v tomto Parlamente zaoberáme otázkou rozšírenia rozsahu znížených sadzieb DPH v členských štátoch na celú škálu tovarov a služieb.
<P>
V texte, ktorý predložila Európska komisia 28. januára 2009, sa navrhuje uplatňovať zníženú sadzbu DPH na niekoľko kategórií činností, najmä v sektore stravovania.
<P>
Je to opatrenie, ktoré som si želala a na ktoré som vyzývala už mnoho rokov. Po rokoch nečinnosti dúfam, že členské štáty budú s týmto opatrením nakoniec súhlasiť.
<P>
Návrh Európskej komisie nasleduje po vyhlásení Nemecka z 20. januára, ktoré uvádza, že už nebude brániť zavedeniu zníženej sadzby v tomto sektore. Táto zhoda okolností nám dáva nádej na veľké zmeny.
<P>
V čase krízy si myslím, že ak takéto opatrenie vstúpi do platnosti, prispeje k zvýšeniu miezd pracovníkov v tomto sektore a majiteľom reštaurácií poskytne príležitosť na to, aby zamestnali viac pracovníkov.
<P>
Text, o ktorom dnes hlasujeme, musí preto vyslať jasný signál.
<P>
Ďakujem za vašu pozornosť.
<SPEAKER ID="039" NAME="Nathalie Griesbeck  " AFFILIATION="ALDE">
písomne. - (FR) Pre našich spoluobčanov predstavuje harmonizácia dane základnú istotu v boji proti hospodárskym nerovnostiam a sociálnemu dampingu v Európe. Vyzývam Radu, aby na tom pracovala.
<P>
Napriek tomu sa zdá byť jasné, že opatrenia týkajúce sa odchýlenia od bežných sadzieb DPH, môžu byť v niektorých prípadoch, pri zohľadnení konkrétnej hospodárskej a sociálnej situácie každého členského štátu, schopné fungovať ako stimul pre miestne poskytované služby vrátane služieb s vysokým podielom ľudskej práce. Som takisto veľmi rada, že tento návrh smernice umožňuje uplatniť znížené sadzby DPH na niektoré služby spojené s odvetvím stavebníctva, ako aj na služby v oblasti stravovania.
<P>
Takisto by som rada poďakovala Komisii zdôraznením technických úprav, ktoré sme si my a členovia skupiny pre rodinu a ochranu detstva vždy želali, a ktoré sa týkali uplatnenia znížených sadzieb DPH na hlavné výrobky pre deti, najmä detské plienky, ktoré predstavujú výraznú položku v rozpočte mladých rodín. To isté platí pre niektoré vybavenia pre osoby so zdravotným postihnutím; tieto ustanovenia idú správnym smerom.
<SPEAKER ID="040" NAME="Mieczysław Edmund Janowski  " AFFILIATION="UEN">
písomne. - (PL) Otázka zdaňovania patrí do kompetencie členských štátov. Mali by sa však uplatňovať spoločné rámce, ktoré zaručia transparentnosť a jednoznačnosť právnych predpisov, ako aj to, že trhy budú fungovať súdržne a hladko. Obyvatelia mojej krajiny nevedia pochopiť, prečo sa na detské položky v Írsku a vo Veľkej Británii uplatňuje nulová sadzba DPH a 3 % sadzba v Luxembursku, zatiaľ čo sa očakáva, že Poľsko zvýši svoju sadzbu DPH zo 7 % na 22 %.
<P>
Teraz, keď prechádzame ťažkou hospodárskou krízou, je podstatné, aby sme hľadali riešenia, ktoré podporia zvýšenie produktivity a rast zamestnanosti. Preto sa odporúča harmonizácia výnimiek z DPH, aby sa zabránilo diskriminácii, ktorá môže vzniknúť pri implementácii tejto dane. Zníženie sadzieb DPH pre služby s vysokým podielom ľudskej práce na miestnych trhoch vrátane sektora stravovania, by sa malo považovať za veľmi pozitívny krok, najmä pre MSP a remeselníkov. Prirodzene, nižšie náklady pozitívne ovplyvnia aj spotrebiteľov. Táto iniciatíva by okrem toho mala obmedziť tzv. neoficiálne hospodárstvo a neohlásenú prácu. Z tohto dôvodu podporujem zjednodušené a objasnené pravidlá smernice 2006/112/ES, smernice o DPH, pretože ich cieľom je dostať členské štáty na rovnakú úroveň. Súčasná situácia ukazuje, že by sa oplatilo viesť objektívnu diskusiu o princípoch uplatňovania dane na tovary a služby vo forme, ktorá sa doteraz používala. Existujú krajiny, napríklad USA, v ktorých sa uplatňujú iné formy nepriameho zdaňovania, ktoré vo všeobecnosti viedlo k dynamickejšiemu, flexibilnejšiemu a efektívnejšiemu hospodárstvu. Hovoril som o tom už dávnejšie.
<SPEAKER ID="041" NAME="Véronique Mathieu  " AFFILIATION="PPE-DE">
písomne. - (FR) V čase, keď Európa čelí najväčšej hospodárskej kríze, umožní prijatie tejto správy oživenie odvetvia služieb tým, že vyzve členské štáty, aby prijali schválenú sadzbu DPH vo výške 5 % na služby s vysokým podielom ľudskej práce a miestne poskytované služby. Malo by to vplyv na stravovacie služby, služby domácej starostlivosti a kadernícke salóny.
<P>
Výnimky z DPH sa musia zharmonizovať, pretože v súčasnosti ich využíva 11 členských štátov, ktoré uplatňujú znížené sadzby napríklad na stravovacie služby.
<P>
Znížená sadzba DPH pozitívne ovplyvní úroveň zamestnanosti, pomôže bojovať proti skrytej ekonomike a stimuluje miestny dopyt.
<P>
Podľa môjho názoru by sme mali zájsť ešte ďalej a zvážiť aj zníženú sadzbu pre výrobky kultúrneho charakteru, ako sú CD alebo videá, ako aj výrobky nepoškodzujúce životné prostredie, ako sú ekologické automobily alebo energeticky účinné budovy. Znížená sadzba DPH pre niektoré odvetvia pomôže stimulovať činnosť MSP a povzbudí vybudovanie ekologicky prijateľnejšieho hospodárstva.
<SPEAKER ID="042" NAME="Rovana Plumb  " LANGUAGE="RO">
V júli 2008 prijala Európska komisia návrh o uplatňovaní znížených sadzieb DPH po roku 2010.
<P>
Toto opatrenie sa zameriavalo predovšetkým na odvetvia služieb s vysokým podielom ľudskej práce a služieb poskytovaných na miestnej úrovni pre miestnych spotrebiteľov, napríklad na služby spojené s odvetvím bývania a obnovu vykurovacích systémov obytných budov alebo služby spojené s osobnou starostlivosťou a odvetvím verejného stravovania.
<P>
Tento návrh je tiež súčasťou iniciatívy zákona o malých podnikoch, ktorej cieľom je podporiť činnosť vo viac než 23 miliónoch malých a stredných podnikov v EÚ v súvislosti s rozvojom hospodárstva a vytváraním nových pracovných miest.
<P>
Podporujem túto správu, pretože starostlivo zacielené zníženie sadzieb DPH ponúka osobitné výhody, napríklad ako prostriedok na vytvorenie daňového systému, ktorý podporuje vznik pracovných miest, zvyšuje produktivitu a obmedzuje čiernu ekonomiku najmä v čase súčasnej finančnej krízy.
<P>
Vyzývam Komisiu, aby pozorne sledovala uplatňovanie znížených sadzieb DPH v členských štátoch, s cieľom zabezpečiť bezproblémové fungovanie vnútorného trhu. Blahoželám spravodajkyni.
<SPEAKER ID="043" NAME="José Ribeiro e Castro  " LANGUAGE="PT">
Dnešná rozprava a hlasovanie o znížených sadzbách DPH vyšlú jasný signál Rade v súlade s tým, čo v minulosti zdôrazňovala medziskupina pre ochranu detstva a rodiny. Medzi rôznymi pozmeňujúcimi a doplňujúcimi návrhmi, ktoré podporujem, chcem zdôrazniť tie, ktoré sa priamo týkajú detského tovaru. Toto je dôležité opatrenie, ktoré podporuje rodiny s deťmi a umožňuje im znížiť nespravodlivé daňové zaťaženie, ktoré sa na ne vzťahuje. Vítam návrh Komisie, ktorý raz a navždy vyrieši nezmyselnú diskusiu o detských plienkach a otázku detských autosedačiek. Je však tiež dôležité, čo zdôraznila aj Skupina Európskej ľudovej strany (kresťanských demokratov) a Európskych demokratov, aby sa znížená sadzba DPH uplatňovala na detskú obuv a oblečenie v celej EÚ, a nie len v členských štátoch, ktoré mali tento systém v roku 1991. Vyzývame Radu, aby nezaostávala za Parlamentom a urobila všetko potrebné pre pochopenie oprávnených potrieb a cieľov rodín. Dúfam, že sme konečne na úspešnom konci dlhého boja a dlhodobých požiadaviek občianskej spoločnosti a poslancov Parlamentu na ochranu daňových práv rodín, ktoré by nemali byť trestané za deti, ktoré vychovávajú, podporujú a vzdelávajú.
<SPEAKER ID="044" NAME="Bogusław Rogalski  " AFFILIATION="UEN">
písomne. - (PL) Rovnaké podmienky pre všetky členské štáty a zvýšenie transparentnosti a súdržnosti v rámci hraníc EÚ sú veci kľúčového významu, keďže znížené sadzby DPH umožnia bezproblémové fungovanie vnútorného trhu.
<P>
Členské štáty by mali mať možnosť uplatňovať zníženú sadzbu DPH, napríklad na služby poskytované na miestnej úrovni. Uplatňovanie zníženej sadzby treba určite ponechať v rukách členských štátov, pričom daňový systém má podporovať zamestnanosť, zvyšovať produktivitu a obmedziť "neoficiálnu ekonomiku". Rovnako nevyhnutné je harmonizovať oslobodenie od DPH, keďže to pomôže zabezpečiť vyvážený a jednotný prístup členských štátov a zabráni nepriaznivým účinkom uplatňovania týchto sadzieb DPH.
<P>
Zníženie sadzieb DPH pre služby poskytované na miestnej úrovni a služby s vysokým podielom ľudskej práce by malo mať priaznivý vplyv, keďže sa ním zníži miera nedeklarovanej práce, pričom sa zároveň zníži jej príťažlivosť a vytvorí sa vyšší dopyt v oficiálnej ekonomike. Aby však znížené sadzby nepoškodili bezproblémové fungovanie vnútorného trhu, mali by sa uplatňovať opatrne.
<P>
Politickým cieľom zníženia sadzby DPH je obmedzenie nedeklarovanej práce a zníženie potenciálneho administratívneho zaťaženia.
<SPEAKER ID="045" NAME="Eoin Ryan  " AFFILIATION="UEN">
písomne. - Nachádzame sa v celosvetovej kríze, ktorá však zasahuje na miestnej úrovni. Zmätok začal na druhej strane Atlantiku, postihuje však naše mestá a obce. Opatrenia, ktoré sa zavádzajú na boj proti kríze a na obnovu našich poškodených hospodárstiev, sa nesmú sústreďovať len na vnútroštátnu a medzinárodnú úroveň, ale aj na regionálnu a miestnu úroveň.
<P>
Rozšírenie znížených sadzieb DPH na služby poskytované na miestnej úrovni a služby s vysokým podielom ľudskej práce je pozitívny krok týmto smerom. Je to pragmatické rozhodnutie, ktoré má potenciál podporiť hospodárstvo na miestnej úrovni a miestne podniky a odvetvia bez toho, aby zasiahlo do riadneho fungovania vnútorného trhu.
<P>
Dúfam, že toto opatrenie môže byť súčasťou širšieho prístupu, ktorý prijala EÚ a vnútroštátne orgány s cieľom zatraktívniť nakupovanie na miestnej úrovni a budovať miestne hospodárstvo a dôveru spotrebiteľov.
<P>
Tento prístup by mal priaznivý dosah na malé a stredné podniky. To je rozhodujúce, keďže malé a stredné podniky predstavujú 99 % všetkých európskych podnikov, toto odvetvie však v súčasnej atmosfére trpí. Domnievam sa, že posilňovanie a podpora odvetvia malých a stredných podnikov je kľúčová pre to, aby sa naše hospodárstva opäť vzchopili, a pre budovanie trvalo udržateľnej hospodárskej a sociálnej budúcnosti.
<SPEAKER ID="046" NAME="Marianne Thyssen  " LANGUAGE="NL">
Vážená pani predsedajúca, dámy a páni, Európsky parlament celé roky obhajoval rozšírenie zoznamu tovaru a služieb, na ktoré sa môže dobrovoľne uplatniť znížená sadzba DPH. Požiadavka na zníženú sadzbu DPH v členských štátoch pre také oblasti, ako sú stravovacie služby, obnova budov a drobné opravy vrátane opravy topánok, je čoraz dôraznejšia.
<P>
Existujú na to tri dôvody. Európska harmonizácia predpisov o sadzbách DPH podporuje transparentnosť a bezproblémové fungovanie vnútorného trhu a zároveň funguje ako stimul v boji proti nelegálnej práci. Okrem toho sa konečne môžeme tešiť na ukončenie éry po sebe idúcich skúšobných dôb a na právnu istotu v súvislosti s problémom, ktorý tu existoval veľmi dlho. V čase krízy môžu byť tieto opatrenia pre mnoho podnikov významným stimulom.
<P>
Podporujem preto správu pani van den Burgovej a teším sa na politickú dohodu Rady ECOFIN na jej zasadnutí 10. marca.
