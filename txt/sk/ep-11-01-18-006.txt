<CHAPTER ID="006">
Zhodnotenie belgického predsedníctva Rady (rozprava)
<SPEAKER ID="060" NAME="Predseda">
Dovoľte mi privítať premiéra pána Yvesa Leterma. Pred pol rokom sme si vypočuli predstavenie belgického predsedníctva. Teraz si vypočujeme prezentáciu dosiahnutých výsledkov belgického predsedníctva. Budeme diskutovať o právnych predpisoch, o Európskej službe pre vonkajšiu činnosť, o finančnom dohľade, o iniciatíve občanov a o rozpočte.
<P>
Chcel by som privítať aj tu prítomného pána predsedu Barrosa a vás všetkých.
<P>
Ďalším bodom programu sú vyhlásenia Rady a Komisie: Zhodnotenie belgického predsedníctva Rady.
<SPEAKER ID="062" NAME="Yves Leterme" LANGUAGE="FR">
Aj keď sa to v tejto rokovacej sále Európskeho parlamentu môže zdať trochu neprimerané, rád by som svoje vystúpenie začal slovami veľkého mysliteľa Severnej Ameriky, Ralpha Walda Emersona, ktorý povedal, citujem:
<P>
"Nechoďte tam, kam vás môže zaviesť cesta. Radšej choďte tam, kde žiadna nie je, a zanechajte stopu."
<P>
(FR) Inak povedané: "Nechoďte tam, kam vás môže zaviesť cesta. Radšej choďte tam, kde žiadna nie je, a zanechajte stopu."
<P>
Dámy a páni, presne toto sme spoločnými silami dosiahli za posledných šesť mesiacov. Naša krajina Belgicko bola vyzvaná, aby prevzala rotujúce predsedníctvo Európskej únie po nadobudnutí platnosti Lisabonskej zmluvy.
<P>
Je pravda, že sme nevstupovali na úplne neznáme územie, ale aj napriek tomu bolo potrebné vytvoriť kritériá nového fungovania Európskej únie v súlade s novou zmluvou a s novými inštitúciami, ktoré si Európska únia vytvorila. Preto sme v súlade s belgickou tradíciou, tradíciou našej krajiny, urobili všetko, čo bolo v našich silách, s cieľom umožniť optimálne fungovanie inštitúcií a vytvoriť tak správne precedensy.
<P>
Dámy a páni, môžem vám povedať, že štruktúra Európskej únie, vytvorená na základe Lisabonskej zmluvy, v súčasnosti funguje a funguje dobre. Únia sa vyzbrojila novým nástrojom dohľadu finančného sektora, ktorý by mal pravdepodobne zabrániť opätovnému vzniku kríz, akou je tá, z ktorej sa stále snažíme vymaniť. Hospodárska správa pokročila. Dosiahli sme dohodu v súvislosti s rozpočtom na rok 2011 a, čo je najdôležitejšie, počas uvedených šiestich mesiacov sa medzi Parlamentom a Radou uzavrelo celkovo takmer štyridsať dohôd legislatívnej povahy.
<P>
Dámy a páni, naše odhodlanie rešpektovať znenie aj charakter Lisabonskej zmluvy bolo voľbou v prospech budúcnosti Únie. Ide o investíciu do ešte užšej európskej spolupráce. Aby sme uvedený cieľ počas tohto predsedníctva dosiahli, dodržiavali sme dve hlavné usmernenia.
<P>
Po prvé, nechceli sme presadzovať vlastný program. Namiesto toho sme svoj belgický program s jeho piatimi prioritami zahrnuli do európskeho programu, do programu Komisie, v rámci podnetu zo strany hláv štátov a predsedov vlád na úrovni Európskej rady, do programu trojky s našimi španielskymi a maďarskými kolegami.
<P>
(NL) Po druhé, dámy a páni, rovnako ako sme nechceli vnucovať belgický program, zvolili sme si postup, ktorý by som nazval inkluzívnym predsedníctvom. Účinným spôsobom sme sa pokúšali o čo najužšiu spoluprácu so všetkými európskymi inštitúciami, rešpektovali sme pritom znenie a charakter Lisabonskej zmluvy a zohrávali úlohu, ktorá bola v skutočnosti len úlohou sprostredkovateľa.
<P>
Spolupracovali sme so všetkými stranami, prirodzene, s Parlamentom a Komisiou, ale aj s novým stálym predsedom Rady, vysokou predstaviteľkou a, samozrejme, s členskými štátmi. Myslím si však, že môžem povedať, že počas celého svojho funkčného obdobia sme venovali mimoriadnu pozornosť konštruktívnej a otvorenej spolupráci s Parlamentom, ktorého právomoci sa vďaka novým pravidlám značne posilnili.
<P>
Dnes by, samozrejme, bolo namieste trochu skromnosti, ale musím uviesť, že spolu s vami sme zabezpečili úspešné uplatňovanie tejto metódy. Navyše, dámy a páni, Únia v súčasnosti predstavuje vzájomnú prepojenosť medzi inštitúciami a členskými štátmi viac než kedykoľvek predtým. Domnievam sa, že táto metóda funguje a že môže fungovať aj naďalej, pretože bola a je zameraná na výsledky a nie na budovanie imidžu. Týka sa nášho predsedníctva, ale v skutočnosti aj Európskeho parlamentu. To však musíte posúdiť vy.
<P>
Vážený pán predseda, dámy a páni, v tejto chvíli by som však rád v mene belgickej vlády a svojich kolegov, ktorí boli členmi rotujúceho predsedníctva, vyjadril uznanie a poďakoval sa za vašu spoluprácu. Myslím si, že môžem povedať, že prevažná časť dohôd, ktoré sme dosiahli, bola nakoniec prijatá veľmi veľkou väčšinou. Je to svedectvo kvality našich rozpráv a - čo by malo upokojiť európskych občanov - priority, ktorú ste kládli na oblasti prínosné pre Európu a ktorú ste výrazne uprednostnili pred národnými záujmami.
<P>
Dámy a páni, tých šesť mesiacov však uplynulo. Samozrejme, že nemôžeme zotrvávať v minulosti. V nasledujúcich mesiacoch a rokoch máme v skutočnosti viac práce než kedykoľvek predtým, pretože naša Únia, naša spoločnosť rieši mimoriadne dôležité úlohy. Rád by som ich v krátkosti spomenul.
<P>
Prvá úloha zjavne spočíva v pokračovaní úsilia, ktoré sme začali v priebehu uplynulých šiestich mesiacov. Ide konkrétne o hospodársku správu. Od ich začiatku sme spolupracovali na prijímaní opatrení potrebných na to, aby sme sa vyhli kríze v eurozóne. Boj proti doteraz zreteľným príznakom však nestačí. Hrozby, ktorým čelí niekoľko krajín v eurozóne, ukázali, že menová únia v podstate nemôže fungovať samostatne, bez hospodárskej únie a bez dôslednejšej hospodárskej správy. Preto sa musíme s odhodlaním vydať na cestu rozsiahlejšej hospodárskej súdržnosti a dôslednejšej súdržnosti v rámci fiškálnych, hospodárskych a sociálnych politík členských štátov.
<P>
Hospodárska správa si tiež vyžaduje dôsledné monitorovanie rozpočtových a štrukturálnych politík členských štátov Únie. Musíme v plnej miere využiť európsky semester vytvorený na spomínaný účel. Návrat k rozpočtovej disciplíne by nemal predstavovať iba nezáväzný cieľ. Musí byť kontrolovateľný a v prípade potreby vymožiteľný na európskej úrovni. Zjavne nejde o samoúčelnú disciplínu. Ak máme znova dosiahnuť udržateľný rast, dôveryhodný rast, ktorý vedie k vytváraniu pracovných miest pre našich občanov, zdravé verejné financie sú absolútne nevyhnutné. Uvedené pracovné miesta sú, samozrejme, nevyhnutné na udržanie nášho veľmi osobitého európskeho sociálneho modelu, ktorý priamo súvisí s politickou a hospodárskou slobodou, sociálnou solidaritou a zodpovednosťou voči životnému prostrediu.
<P>
(DE) Únia musí využívať nové nástroje, ktoré zavádza s cieľom účinne monitorovať finančné trhy. Predpokladá sa, že tieto nástroje bude možné zaviesť do konca tohto roka. Je to absolútne nevyhnutné, aby sme sa vyhli akýmkoľvek ďalším narušeniam rovnováhy trhov.
<P>
Hospodárska konvergencia, monitorovanie možností vnútroštátnej rozpočtovej a štrukturálnej politiky, nové nástroje na monitorovanie finančných trhov - všetky tieto postupy môžu vzbudiť dojem, že aparát Únie sa stáva veľmi ťažkopádny a zložitý. Mali by sme tiež, samozrejme, očakávať, že dôslednejšie monitorovanie vnútroštátnych politických rozhodnutí členských štátov nebude naďalej prebiehať bez diskusií a zdrojov napätia. To by nás však nemalo odradiť, pretože ide o súčasť podstaty európskej integrácie.
<P>
Druhá oblasť, v ktorej to musíme dosiahnuť a v ktorej musíme udržať krok, je úloha Únie vo svete. V tejto oblasti sme dosiahli pokrok. Vďaka našej spoločnej príprave a jednotnému zastúpeniu sme naozaj zvýšili svoj vplyv v rámci skupiny G20. V posledných mesiacoch si Únia začala budovať vlastné diplomatické zastúpenie na celom svete. Tieto kroky sú správne, musíme ich však konsolidovať.
<P>
Je pravda, že Európska únia vystupuje jednotne v súvislosti s väčšinou problémov vo svete. Slová však nestačia. Únia musí naozaj získať väčší vplyv. Musí byť schopná rozhodne konať a stať sa v tomto multipolárnom svete skutočným pólom vplyvu a sily.
<P>
Po tretie, musíme sa zaoberať finančným výhľadom Únie. Je pravda, že súčasnosť nie je obdobím, keď vlády môžu uvažovať nad výraznými zvýšeniami svojich príspevkov do rozpočtu Únie. Nemôžeme sa však ani vyhýbať rozprave o dlhodobom finančnom výhľade.
<P>
Tomuto Parlamentu bolo prisľúbené, že sa uskutoční konzultácia o koncepcii budúceho financovania Únie a o spôsoboch a prostriedkoch. Únia nemôže žiť spôsobom "z ruky do úst". Musí mať tento dlhodobý výhľad.
<P>
V neposlednom rade by som chcel uviesť, že tieto úlohy budeme môcť splniť iba vtedy, ak si budeme viac ako kedykoľvek predtým dôverovať. V súvislosti s touto úlohou na budúce roky by som rád citoval francúzskeho mysliteľa a spisovateľa Andrého Frossarda. Najprv uvediem citát vo francúzštine a následne ho preložím:
<P>
(FR) "Je celkom správne, že Európa si chce vytvoriť spoločnú politiku a menu, ale potrebuje predovšetkým dušu."
<P>
"Je celkom správne, že Európa si chce vytvoriť spoločnú politiku a menu, ale potrebuje predovšetkým dušu."
<P>
Kolegovia, naozaj potrebujeme dušu. Musíme veriť sebe, výsledkom, ktoré sme dosiahli, a neospravedlňovať sa za to, kým a čím sme. Musíme mať na pamäti, že pred vytvorením trhu, prijatím meny, vytvorením súboru inštitúcií, bola Únia, naša Únia, víziou, vierou a snom. Bol to sen o mieri na tomto kontinente, ktorý zničilo toľko vojen.
<P>
Počul som, že je tak trochu neaktuálne rozprávať o mieri tým generáciám v Európe, ktoré nikdy nezažili vojnu. Môžem iba odporučiť, aby ste sa pozreli okolo seba. Všimnite si napríklad všetkých utečencov, ktorí k nám utekajú pred vojnou, ozbrojenými konfliktami a tyraniou. Títo utečenci určite nepohŕdajú úspechom v podobe všeobecného mieru a bezpečnosti takmer na celom území kontinentu. A títo utečenci, títo ľudia, sa snažia, rovnako ako mnoho ľudí na celom svete, dosiahnuť práva a slobody, ktoré príliš mnoho našich občanov považuje jednoducho za samozrejmé.
<P>
Tak ako ide Únii o mier, ide jej aj o slobodu, demokraciu, základné občianske práva a o zásady právneho štátu pre našich občanov a aj pre našich prisťahovalcov. Veríme v právo každého človeka na ľudskú dôstojnosť, čo znamená, že človek má právo chodiť vzpriamene, a nie po kolenách, a tiež má právo na slobodu myslenia, prejavu a náboženského vyznania.
<P>
V často citovanom vyjadrení Jean Monnet uviedol, že bez ľudí sa nedosiahne nič, ale bez inštitúcií nič netrvá. V súčasnosti je tento výrok rovnako aktuálny ako v čase, keď ho Monnet vyslovil, ale na druhej strane je tiež pravda, že inštitúcie stratia význam, ak ich nepovedú ľudia so silným presvedčením. Nesmieme zabudnúť, že naši občania s nami budú kráčať iba vtedy, ak im poskytneme víziu, ak im dáme sen.
<P>
Na záver chcem zaželať Maďarsku veľa úspechov v súčasnom období, keď prevzalo štafetu predsedníctva. Som si istý, že pochodeň európskeho sna o mieri, európskeho sna o slobode a cieľa ešte silnejšej Únie bude držať vztýčenú.
<P>
(potlesk)
<SPEAKER ID="070" NAME="José Manuel Barroso" LANGUAGE="FR">
Účinne, dôrazne, pragmaticky a v duchu Spoločenstva dosiahla Únia počas belgického predsedníctva dôležité pokroky, ktoré si zaslúžia náš obdiv a uznanie.
<P>
V mene Európskej komisie by som rád úprimne zablahoželal pánovi premiérovi Letermovi a jeho celému vládnemu tímu, administratíve a všetkým Belgičanom, ktorí urobili všetko, čo bolo v ich silách, aby zabezpečili úspech tohto predsedníctva.
<P>
V tomto citlivom a náročnom období v súvislosti s budúcnosťou Európskej únie vykonalo predsedníctvo kvalitnú a vynikajúcu prácu. Málokedy boli úlohy také dôležité a prekonávanie ťažkostí malo taký zásadný význam. Prepáčte za výraz, ale počas týchto dlhých mesiacov rozruchu a vášní sa belgické predsedníctvo pevne držalo smerovania európskej politiky. Jeho postup bol vždy neochvejne v súlade so základným zmyslom existencie Európskej únie, so vzájomnou solidaritou v rámci všeobecného európskeho záujmu. Jeho postup nám tiež umožnil navrhnúť najlepší spôsob pokroku s cieľom dosiahnuť naše základné ciele: stabilitu a opätovné zavedenie rastu, ktorý zahŕňa aj tvorbu pracovných miest.
<P>
Počas niekoľkých mesiacov v Európe stále prevládalo búrlivé tempo vývoja finančnej krízy a vládnych dlhov. Zraky všetkých boli upriamené do budúcnosti eurozóny a na naše odhodlanie chrániť ju. Ak povieme, že urobíme všetko, čo je v našich silách, na ochranu stability eurozóny ako celku, nesmie ísť o prázdne slová. Je to jednoducho vyjadrenie našej pevnej politickej vôle chrániť náš spoločný osud. Budúcnosť eurozóny a Európskej únie sú dve strany tej istej mince. Pre seba a pre budúce generácie chceme, aby táto budúcnosť bola stabilná a aby prosperovala. Tento cieľ stále bol a navždy zostane zmyslom európskej integrácie a ducha Spoločenstva.
<P>
Základné reformy, k zavedeniu ktorých sme sa zaviazali, ukazujú, že si v plnej miere uvedomujeme úlohy, ktoré má Európska únia. Musíme sa prispôsobiť novým politickým, hospodárskym a strategickým skutočnostiam rýchlo sa meniaceho globalizovaného sveta. Musíme sa prispôsobiť a zároveň znova potvrdiť svoje hodnoty, chrániť svoje záujmy a zvýšiť svoju dôveryhodnosť a vplyv na medzinárodnej scéne.
<P>
Základné rozhodnutia, ktoré sme prijali s cieľom posilniť európsku hospodársku správu a odstrániť svoje makroekonomické nerovnováhy, predstavujú podstatu tohto pokroku. Nie je to možnosť, ale povinnosť. Dúfam, že počas tohto šesťmesačného obdobia Európsky parlament a Rada prijmú návrhy o hospodárskej správe.
<P>
Otázka v zásade neznie tak, ktorá z rôznych zúčastnených politických strán v Európe zvíťazí alebo prehrá, ale či je každý z nás pripravený spolupracovať a zároveň v plnej miere dodržiavať naše vzájomné výsady. Otázkou je v podstate to, či zvíťazí alebo prehrá Európska únia ako celok. Odpoveď je jasná. Ak neposilníme našu hospodársku správu, prehráme všetci v eurozóne aj v celej Európskej únii.
<P>
Ak neposilníme našu hospodársku správu, prehráme zápas o stabilitu, rast a zamestnanosť v Európe. Ak neposilníme našu hospodársku správu, silné články súčasnosti sa môžu stať v budúcnosti slabými. A ak neposilníme našu hospodársku správu, stratíme dôveryhodnosť na medzinárodnej scéne.
<P>
Keďže otázky správy a makroekonomickej nerovnováhy sú aj globálnymi otázkami a diskutuje sa o nich najmä v rámci skupiny G20, ako si môžeme zachovať dôveryhodnosť a vplyv v súvislosti s našimi medzinárodnými partnermi, ak sme tieto otázky neboli schopní vyriešiť ani na úrovni EÚ? Všetky svoje vyjadrenia dôkladne zvažujem. Pre Európsku úniu ide v podstate o existenčnú otázku. Konáme a postupujeme ako Únia alebo nekonáme a nechávame sa vytlačiť na okraj. V skutočnosti ide o náš spoločný osud.
<P>
Našťastie smerujeme k snahe uplatniť sa. Preto by som chcel čo najúprimnejšie zablahoželať belgickému predsedníctvu. Výsledkom dohody dosiahnutej 17. septembra v Rade ECOFIN bolo vytvorenie nových cyklov hospodárskej správy známych ako európsky semester. Prvý krok sa prijal minulý týždeň, keď Európska komisia predložila ročný prieskum rastu. Veľmi jasne v ňom uvádzame tri priority, na ktoré musíme sústrediť úsilie. Sú nimi posilnenie makroekonomickej stability, a to najmä prostredníctvom dôslednej konsolidácie verejných financií, štrukturálna reforma a rast, ktorý zahŕňa aj tvorbu pracovných miest.
<P>
Pozoruhodné úspechy sme dosiahli aj v súvislosti s finančným dohľadom, najmä prijatím novej európskej štruktúry finančného dohľadu, ktorá vznikla 1. januára 2011 vytvorením Európskeho výboru pre systémové riziká a následne troch nových orgánov finančného dohľadu, ktoré pokrývajú trhy, banky a poisťovne.
<P>
Počas uvedených šiestich mesiacov sa nám tiež podarilo uzavrieť dohody o riadení špekulatívnych fondov a iných alternatívnych investičných fondov, ako aj dohody o ratingových agentúrach. Úsporné opatrenia nie sú pre našich občanov vágny pojem, ale tvrdá skutočnosť ich každodenného života. V celej Európe prevládajú mnohé starosti a obavy, ale aj veľké očakávania v súvislosti s tým, že pridlho odkladané reformy sa nakoniec dokončia, že európsky rozmer bude neoddeliteľnou súčasťou riešenia a že Európa bude chrániť svoje projekty, hodnoty a záujmy vo svete.
<P>
Je preto dôležité čo najviac rozšíriť informácie o postupoch Únie v súvislosti s opätovným dosiahnutím udržateľného rastu, ktorý môže viesť k vytváraniu pracovných miest a k vybudovaniu spravodlivejšej a ekologickejšej európskej spoločnosti.
<P>
Rád by som tiež poukázal na niektoré ďalšie úspechy, predovšetkým v súvislosti so zahraničnou politikou a vonkajšími vzťahmi. Jedným takýmto úspechom je dohoda o voľnom obchode podpísaná 6. októbra s Južnou Kóreou. Jednoducho povedané, ide o najambicióznejšiu obchodnú dohodu, ktorú kedy Európska únia uzavrela a ktorá musí zostať kritériom pre naše bilaterálne obchodné dohody v budúcnosti.
<P>
Na rozdiel od očakávaní niektorých pesimistov, na konferencii v Cancúne sa tiež podarilo ukázať istý pokrok smerom k multilateralizmu v boji proti zmene klímy. Táto konferencia ukázala aj dôležitosť spolupráce medzi predsedníctvom a Komisiou s cieľom umožniť Európe vystupovať na medzinárodnej scéne súdržným a zreteľným spôsobom.
<P>
Pokiaľ ide o praktické výsledky, rád by som pochválil aj dohodu o smernici Eurovignette v oblasti dopravy, ktorá sa nakoniec uzavrela počas belgického predsedníctva. Pre našich občanov je to veľmi dôležité.
<P>
Chcel by som tiež oceniť belgické predsedníctvo za príkladný spôsob, akým umožnilo dodržiavanie a zavedenie dôležitých inovácií Lisabonskej zmluvy. Úžasným spôsobom využilo všetky svoje rokovacie schopnosti počas zložitej diskusie o rozpočte Európskej únie na rok 2011 v súlade s novými rozpočtovými pravidlami zmluvy. Jeho postup bol príkladom európskeho ducha a kultúry kompromisu v najdokonalejšej podobe. Komisia je hrdá na svoj prínos k tomuto výsledku.
<P>
Zajtra budem mať pri plnení svojich záväzkov voči Parlamentu úvodné stretnutie s predsedom Európskeho parlamentu pánom Buzekom a premiérom Orbánom, ktorý sa ujíma rotujúceho predsedníctva Rady. Na stretnutí budeme diskutovať o nasledujúcich krokoch, ktoré sa majú prijať v súvislosti s rozpočtovými záležitosťami.
<P>
Rok 2010 bol často zložitým a niekedy mimoriadne náročným obdobím. Nakoniec bol však veľmi prínosný. Počas predsedníctva dvoch krajín, Belgicka, ale aj Španielska, sa európska integrácia dokázala posunúť výrazným krokom vpred. Vnímam to ako znak sily našej Únie a správneho fungovania našich inštitúcií. V súčasnosti je úlohou Maďarska, tretej krajiny v rámci trojky, zachovať túto dynamiku.
<P>
Dôležité rozhodnutia, ktoré sme prijali v priebehu posledného roka, sú dôkazom, že my všetci, Parlament, Rada, Komisia a členské štáty, poznáme svoje povinnosti v súvislosti so zabezpečením stabilnej a prosperujúcej budúcnosti pre Európu. Ak svoje povinnosti poznáme, musíme ich teraz plniť. Povedali sme, že máme vôľu plniť ich. V súčasnosti musíme ukázať, že sme naozaj schopní vážiť si svoje politické záväzky bez toho, aby sme ich zmierňovali, oslabovali a dali sa oklamať predbežnými znakmi obnovy.
<P>
Musíme zosúladiť naše opatrenia, aby sme ukázali, že nie sú reakciou na tlak krízy na trhoch, ale silným opätovným potvrdením nášho odhodlania žiť spolu v tejto Únii za mier, solidaritu a slobodu.
<SPEAKER ID="071" NAME="Jean-Luc Dehaene" LANGUAGE="NL">
Belgické predsedníctvo oprávnene chvália zo všetkých strán. Pán premiér, vy a vaši kolegovia si môžete pripísať pozoruhodné množstvo úspechov. Nebudem sa vyjadrovať o konkrétnych úspechoch. Radšej by som zdôraznil najmä zlatý štandard, ktorý ste pre predsedníctvo stanovili. Belgické predsedníctvo Rady bolo napokon prvým predsedníctvom, ktoré funkciu zastávalo výlučne v novom inštitucionálnom rámci Lisabonskej zmluvy. To bola výzva sama osebe.
<P>
Ako som uviedol už vo svojej správe o predchádzajúcom období, zmluva radikálne zmenila inštitucionálny rámec. Európska rada a Rada sa preto teraz zreteľne stali dvoma oddelenými inštitúciami s vlastnými predsedníctvami. Ďalšou novou skutočnosťou je, že zmluva obsahuje úplne rovnaké znenie opisu právomoci Rady a Parlamentu. Nedá sa zbaviť dojmu, že niektorí členovia Rady mali určité ťažkosti pri prispôsobení sa novému vzťahu medzi Parlamentom a Radou. Bolo to zjavné pri rozprave o rozpočte.
<P>
To však nemožno povedať o belgickom predsedníctve. V rámci konzultácie s Komisiou a Parlamentom venovalo úsilie najmä realizácii európskej legislatívnej agendy. Európske priority boli v tomto procese stále prvoradé. To čiastočne vysvetľuje aj úspech belgického predsedníctva. Predsedníctva sa v minulosti príliš často pokúšali presadiť svoje vnútroštátne priority prostredníctvom európskych agentúr. V tomto prípade je to inak, a preto Európa dosiahla počas tohto predsedníctva skutočný pokrok. Zložitá rozprava o rozpočte počas belgického predsedníctva tiež určila smerovanie v súvislosti s jednou z najnáročnejších úloh Únie v budúcich rokoch. Ide konkrétne o vytvorenie nového finančného rámca. Belgicko dostalo od predchádzajúcich predsedníctiev prísľub o účasti Parlamentu na rozprave o tomto viacročnom finančnom rámci. Pokiaľ ide o Komisiu, v rámci svojho návrhu viacročného plánu sa podujala vypracovať návrhy v súvislosti s vlastnými zdrojmi Únie. Je dôležité, že táto úloha sa splnila. Parlament tak zabezpečí, aby Komisia a všetky nasledujúce predsedníctva tieto záväzky dodržiavali.
<SPEAKER ID="072" NAME="Hannes Swoboda" LANGUAGE="DE">
Tento týždeň máme príležitosť porovnať dve predsedníctva. Jedno svoje pôsobenie skončilo, druhé práve začalo. Pokiaľ ide o belgické predsedníctvo, musím povedať, že vykonalo vynikajúcu prácu. Zaslúži si za to veľké poďakovanie. Tento výsledok dosiahlo napriek zložitým podmienkam. Vnútropolitická situácia nie je úplne jednoduchá. Samozrejme, je tu nová Lisabonská zmluva a celkom jednoduchý nie je ani vzťah s Európskou radou. Belgické predsedníctvo sa však zameralo výlučne na Európu. Chcelo Európu posunúť vpred.
<P>
Naopak, v súvislosti s maďarským predsedníctvom sme až doteraz v každom prípade zažili predsedníctvo, ktoré venuje väčšiu pozornosť svojim domácim záležitostiam. Inými slovami, venuje pozornosť udržaniu moci vo vlastnej krajine, a to najmä v súvislosti s veľmi rozporuplným mediálnym zákonom, o ktorom budeme neskôr tiež diskutovať. Dúfam, že pán Orbán sa veľmi dôkladne oboznámi so spôsobom fungovania belgického predsedníctva a možno sa ním dá trochu inšpirovať.
<P>
Pán Leterme, spomínali ste hospodársku správu. V tejto súvislosti môžem len súhlasiť so slovami pána Barrosa. Celá táto situácia je dvojznačná. Buď dôjde v Európe k ďalšiemu vývoju, ktorý podnieti krízu, a to nielen v eurozóne, alebo dôjde k pokusu vytvoriť účinnú hospodársku správu založenú na spolupráci medzi všetkými členskými štátmi, ale aj na dôrazných opatreniach zo strany Komisie. Pán Barroso, viete, že v tejto súvislosti máte našu plnú podporu. Pán Leterme, v tejto oblasti ste dosiahli mnoho, ale teraz sa musíme posunúť vpred a prijať ďalšie kroky.
<P>
Uviedli ste, že hospodárska správa sa týka najmä daňovej, fiškálnej a sociálnej spolupráce. Tým sa dostávam k druhej oblasti, v ktorej toto belgické predsedníctvo vykonalo vynikajúcu prácu. Ide o sociálny rozmer. Myslím si, že všetci máme záujem o primeraný rozvoj tohto sociálneho rozmeru, aj keď na túto oblasť nekladieme rovnaký dôraz. Sociálna Európa neznamená, že všetky opatrenia sa prijímajú v rámci sociálno-politickej sféry Európy. Ide napríklad skôr o otázky, ktoré ste spomínali, a výsledky, ktoré ste dosiahli v súvislosti s bojom proti chudobe. Je škandalózne, keď si uvedomíme, že v skutočnosti sa chudoba v Európe do určitej miery rozširuje. To isté sa týka vašich slov o čoraz nerovnomernejšom rozdeľovaní príjmov. Počas svojho predsedníctva ste jasne ukázali, že nejde len o sociálnu, ale aj o hospodársku otázku. Väčšia chudoba a sociálna nerovnosť sa odzrkadľujú aj v strate konkurencieschopnosti. Táto skutočnosť bola dokázaná z hospodárskeho, finančného aj empirického hľadiska. Vaše vyjadrenia sú veľmi dôležité.
<P>
Dôležité sú aj vaše slová o Európe občanov. Spolu s pánom Šefčovičom a poslancami tohto Parlamentu ste hmatateľne prispeli k presadzovaniu európskej iniciatívy občanov. Ak ju európske sily primerane uplatnia na priblíženie Európy občanom, bude predstavovať dôležitý krok vpred.
<P>
Belgicku, samozrejme, želáme tiež všetko najlepšie do budúcnosti. Správanie aktérov na politickej scéne je tiež dôležité. Dúfam, že všetky politické sily v Belgicku sa pokúsia nájsť skutočný konsenzus. Je zložité povedať ľuďom v regióne, ktorý postihla kríza, že by mali iba dosiahnuť konsenzus, že by mali iba spolupracovať na dôležitých otázkach, keď to nie je možné v Belgicku, v jednej z najdôležitejších krajín Európskej únie.
<P>
V tejto súvislosti vám želám všetko najlepšie. V mnohých smeroch ste boli príkladným predsedníctvom. Dúfam, že ďalšie, budúce predsedníctva budú nasledovať váš príklad.
<P>
(potlesk)
<P>
(Rečník prijal otázku podľa postupu zdvihnutia modrej karty v súlade s článkom 149 ods. 8.)
<SPEAKER ID="073" NAME="Krisztina Morvai" AFFILIATION="NI">
Chcela by som sa spýtať pána Swobodu, ako sa opovažuje kritizovať maďarské predsedníctvo, ktoré ešte len začína vykonávať svoju funkciu. Dokonca o ňom nemá žiadne informácie. Prečo namiesto toho nekritizuje svojich súdruhov v Skupine socialistov, ktorí v deň 50. výročia revolúcie v roku 1956 strieľali na vlastných občanov a ktorí svojvoľne uväznili stovky ľudí? Mal by sa pýtať a kritizovať ich.
<SPEAKER ID="074" NAME="Hannes Swoboda" AFFILIATION="S&amp;D">
Poznám tento druh argumentu, ktorý spočíva v tom, že ak kritizujete vládu, kritizujete jej ľudí. V našej krajine to bolo v minulosti rovnako.
<P>
Povedzme to otvorene. My sme diskusiu nezačali. Diskusiu o tomto, ako som už povedal, spornom zákone začala maďarská vláda. Tento zákon výrazne spochybňujú mnohí maďarskí občania, ktorí trpeli počas komunizmu a nacistického režimu. Obávajú sa ohrozenia svojej slobody prejavu. Touto otázkou by sme sa mali zaoberať.
<SPEAKER ID="075" NAME="Guy Verhofstadt" LANGUAGE="NL">
Navrhujem, aby sa rozprava o maďarskom predsedníctve uskutočnila zajtra. Tieto otázky by sme mali oddeliť, pretože v opačnom prípade bude musieť reagovať na nový mediálny zákon v Maďarsku pán premiér Leterme. Nemyslím si, že je to jeho zodpovednosť.
<P>
Úloha Parlamentu spočíva v prijímaní a monitorovaní právnych predpisov. Znamená to teda, že musíme mať kritický postoj voči nesprávnemu vývoju situácie a jej zlému stavu, ale musíme aj oceniť výsledky, ktoré sú v konečnom dôsledku prínosné. Mohli by sme tvrdiť, že belgické predsedníctvo vykonalo veľmi dobrú prácu a že dosiahlo úspech vďaka úsiliu mnohých ľudí. Týka sa to belgickej vlády, ale aj mnohých diplomatov, stáleho predstaviteľa, zástupcu stáleho predstaviteľa a všetkých, ktorí dennodenne pracovali na dosiahnutí tohto úspechu.
<P>
Pán premiér, bol to úspech, ktorý nikto nepredpokladal, pretože voliči nám všetkým neustále kládli túto otázku: Ako môže dočasná vláda úspešne vykonávať funkciu predsedníctva? Podľa môjho názoru sme vtedy vôbec prvýkrát mali skutočnú európsku vládu. Bola to totiž vláda, ktorá sa zaoberala iba európskymi záležitosťami a európskymi otázkami a ktorej členov nerozptyľovali záležitosti vlastných občanov.
<P>
Ide takmer o výzvu, aby ostatné vlády boli pri nástupe do funkcie predsedníctva Európskej únie tiež dočasnými vládami a mohli sa tak šesť mesiacov sústrediť na Európu, nielen ju príležitostne zaradiť medzi ostatné otázky.
<P>
Myslím si, že belgické predsedníctvo bolo úspešné najmä z jedného dôvodu (všimnite si finančný dohľad, hedžové fondy a ratingové agentúry). Tento dôvod spočíval v tom, že toto predsedníctvo pochopilo, že v súlade s novou zmluvou sa musíme snažiť o "viac Európy", a tento prístup presadzovalo v Rade. To nemožno povedať o všetkých predsedníctvach. Jean-Luc Dehaene má pravdu, keď tvrdí, že niektoré členské štáty stále nepochopili, že došlo k zmene základných pravidiel.
<P>
Základné pravidlá sa zmenili a belgické predsedníctvo ako prvé pochopilo, že k tejto zmene došlo. Ak sa nám podarilo prijať opatrenia v súvislosti s európskym dohľadom, v ktorom sa konečne dosiahli ciele Európskeho parlamentu, potom je to výsledok toho, že belgické predsedníctvo dalo našim kolegom v Rade najavo, že to nebude fungovať a že musíme prijať európske riešenie, a nie riešenie, ktoré vypracovali ministri financií v decembri 2009.
<P>
To isté by som povedal o európskom patente. Pán predseda, toto bol zásadný zlom. Chcel by som vyzvať vás a všetkých ostatných poslancov, aby veľmi skoro umožnili schválenie európskeho patentu v Európskom parlamente, aby sa po vyše 20 rokoch mohol nakoniec stať skutočnosťou.
<SPEAKER ID="076" NAME="Isabelle Durant" LANGUAGE="FR">
Ako uviedli iní rečníci predo mnou, je zjavne pravda, že tvorcovia belgickej politiky dosiahli doteraz lepšie výsledky za hranicami než vo vlastnej krajine. V každom prípade to vítam a blahoželám vám. Belgický tím vykonal kvalitnú prácu a to je pozitívne.
<P>
Okrem toho sa domnievam, že nesúhlas, s ktorým ste sa stretli na jednotlivých zasadnutiach Rady, v skutočnosti pripomína nesúhlas, s ktorým sa stretávame v rámci diskusie v Belgicku. Ide o solidaritu, presuny, všetky tieto záležitosti súvisiace s odobratím alebo pridelením príspevkov, ktoré v Belgicku veľmi dobre poznáme a s ktorými ste sa stretli v Rade.
<P>
Okrem toho, pán Barroso, keďže ste vyjadrili obdiv a uznanie, možno by Európska únia mohla niekedy v budúcnosti naviesť Belgicko správnym smerom alebo mu trocha pomôcť. Vzhľadom na to, že Belgicko pomohlo Európskej únii, možno by Európska únia mohla pomôcť Belgicku nájsť východisko z jeho federálnej patovej situácie.
<P>
Pokiaľ ide o ostatné otázky, vrátim sa k niekoľkým konkrétnym z nich. Pán premiér, ide najmä o otázku rozpočtu. Ukončenie predsedníctva si vyžaduje väčšiu zodpovednosť než prevzatie tejto funkcie. Preto sa domnievam, že v súvislosti s rozpočtom sme nepochybne neboli dosť odvážni, keď sme neprijali návrh dohovoru, ktorý sme mohli vypracovať v súvislosti s finančnými zdrojmi. Otázka vlastných zdrojov však bude hlavnou otázkou v nasledujúcich mesiacoch a veľmi sa spolieham na Belgicko, že túto záležitosť posunie vpred. Môžem povedať, že opäť začne využívať svoju slobodu prejavu, keďže už nezastupuje všetky členské štáty, ale vystupuje vo vlastnom mene.
<P>
Druhá dôležitá otázka sa týka európskeho volebného obvodu. Táto otázka bude Rade predložená niekedy v budúcnosti. Viem, že v Belgicku niektorí nechcú federálny volebný obvod. Myslím si však, že je potrebné ho vytvoriť. A možno práve preto, že federálny volebný obvod nechcú v Belgicku, Belgicko ho chce zaviesť na európskej úrovni. Európsky volebný obvod by bol mimoriadne užitočný pri zabezpečení takzvaného "charakteru" Európskej únie. Znamená to, že európski občania sa v ňom môžu jednoducho považovať za občanov, ktorí môžu voliť viac než len národných zástupcov. Myslím si, že je to veľmi dôležitá otázka.
<P>
Tretia otázka, ktorá sa už spomínala, sa týka iniciatívy občanov. V súvislosti s ňou sa tiež veľmi spolieham na to, že Belgicko urýchli proces jej zavedenia. Ide o dôležitý nástroj spolu so všetkými reformami hospodárskej správy a dúfam, že Belgicko môže tiež prispieť k rýchlejšiemu a dôraznejšiemu pokroku v tomto procese.
<SPEAKER ID="077" NAME="Derk Jan Eppink" LANGUAGE="NL">
Počas posledných šiestich mesiacov sa Belgicko ukázalo ako krajina hodná predsedníctva. Nemysleli by ste si, že úradujúca belgická vláda odstupuje. Keď sledujem dokumenty, ktoré môžem hodnotiť, rovnováha je pozitívna. Dohoda o riadení rizikového kapitálu, riadenie dohľadu nad finančnými trhmi a rozpočet na rok 2011. Dôverne poznám Belgicko aj Európu. Európska politika je takpovediac rozšírením belgickej politiky s väčšími cieľmi. Zahŕňa hľadanie kompromisov pomocou rozhovorov a počas dlhých obedov a v prípade potreby pomocou trochu mierneho lichotenia v záujme dosiahnutia výsledku.
<P>
Niektorí preto tvrdia, že Belgicko je Európa v menšom vydaní. Presne v tom v súčasnosti spočíva nebezpečenstvo pre Európu. Belgický systém už totiž nemôže ďalej fungovať na kompromisoch. Pán Leterme dokonca v súčasnosti ani nemá nástupcu. Ak je Belgicko budúcnosťou Európy, potom sa musíme sami seba spýtať, prečo belgický systém prestáva fungovať. Prečo sa rozkladá?
<P>
Vysvetlenie tohto stavu spočíva podľa môjho názoru v tom, že Belgicko vytvorilo prechodnú ekonomiku, ktorú si už nemôže dovoliť. V mene solidarity sme vytvorili peňažné toky z Flámska do Valónska a Bruselu. Pán Barroso, ak sa však solidarita uberá len jedným smerom, potom sa ľudia navzájom odcudzia. Práve s tým sa v súčasnosti stretávame v Belgicku.
<P>
V súčasnosti sme všetci v Európe zaneprázdnení budovaním prechodnej ekonomiky. Robíte to a v dôsledku tohto sa už zneužilo euro. Teraz sa stretávame s požiadavkou na eurodlhopisy. Pán Verhofstadt na to vyzýva každý deň. Všimnite si tiež núdzový fond pre euro, ktorý sa začína podobať na Ponziho systém. Najskôr mal dočasný charakter, potom sa zmenil na stály fond a teraz naň musíme vynakladať čoraz viac peňazí. Jedným z dôsledkov tejto situácie bude konkurencieschopnosť, keďže zahraničné investície v Európe klesnú. Ak chcete poznať Európu zajtrajška, pozrite sa na dnešné Belgicko. Potom si môžeme v úlohe Flámska predstaviť Nemecko, ako tvrdí, že už nechce neustále za každého doplácať. Niektorí z vás sa nad tým zasmejú, ale nebezpečenstvo je bližšie, než si myslíte. Nech je táto situácia pre nás varovným signálom.
<P>
Pán Leterme, vždy som si vás veľmi vážil. Želám vám veľa úspechov v každej budúcej činnosti. Obávam sa však, že Belgicko si vás ešte chvíľu ponechá v súčasnej funkcii.
<SPEAKER ID="078" NAME="Patrick Le Hyaric" LANGUAGE="FR">
V plnej miere uznávam, že predsedníctvo Európskej únie ste prevzali vo veľmi zložitom období krízy. Aj napriek tomu ste však naznačili, že sociálne otázky sa stanú jednou z vašich priorít, a ohlásili ste štatút na ochranu verejných služieb.
<P>
V tejto oblasti ste nevykonali nič. Nielenže nevznikla žiadna iniciatíva na ochranu služieb všeobecného záujmu, ale v súčasnosti sa v rámci posilneného Paktu stability dostávame do znepokojujúcej situácie. Aby sme znížili dlh členských štátov, supy finančných trhov a ich ratingových agentúr nútia členské štáty do predaja ich verejných statkov, ktoré sú však prínosom pre spravodlivosť a rovnosť.
<P>
Pokiaľ ide o sociálne otázky, na odvrátenie zvýšenia pracovného času pre vodičov nákladných vozidiel alebo projektu takzvaného jednotného povolenia, rozšírenej verzie Bolkesteinovej smernice, bola potrebná všetka ostražitosť Parlamentu.
<P>
Prebiehal Európsky rok boja proti chudobe. V Európskej únii nie je ani o jedného chudobného človeka menej, je ich čoraz viac! Musíme uznať, že protikrízové opatrenia sú neúčinné, pretože oslabujú sociálne práva.
<P>
Súčasťou prijatej stratégie je neustále ubezpečovanie veriteľov členských štátov, ktoré sú veľmi zadlžené z dôvodu zníženia zdaňovania kapitálu a poklesu rastu, spôsobeného oslabením kúpnej sily a úspornosťou. Toto slovo som prvýkrát počul od pána Barrosa. V tejto súvislosti teraz chcete kontrolovať rozpočty členských štátov a priori namiesto národných parlamentov.
<P>
V tichosti ste iniciovali preskúmanie európskych zmlúv, pričom včera ste uviedli, že sú nedotknuteľné. Okrem toho ste neustále odmietali iniciovať rozpravu o vytvorení fondu sociálneho a environmentálneho rozvoja, financovaného z dane z pohybu kapitálu, a o zvýšenej harmonizácii zdaňovania kapitálu, rozpravu o tvorbe peňazí zo strany Európskej centrálnej banky na opätovný nákup dlhu členských štátov a o rozvoji verejných služieb, ktoré majú zásadný význam pre spravodlivosť a sociálny pokrok.
<P>
Pán premiér, na začiatku vášho predsedníctva ste uviedli, že chcete mať triezvy prístup, a to vám vo veľkej miere slúžilo ku cti. Musí sa však uznať, že počas vášho predsedníctva boli spokojné finančné trhy a veľkí akcionári. Obyčajní ľudia žijú v čoraz väčšej chudobe.
<SPEAKER ID="079" NAME="Niki Tzavela" LANGUAGE="EL">
Na úvod by som rada zaželala každému, najmä Komisii, predsedníctvu a všetkým poslancom, šťastný Nový rok v roku, ktorý vyzerá veľmi zložitý. Zbežne by som chcela reagovať na výzvu predsedu Komisie pána Barrosa, ktorý uviedol, že by sme mu prostredníctvom svetového hospodárskeho riadenia mali pomôcť ukázať skutočný obraz Európy. Európa je jednotná hospodárska, kultúrna a možno aj politická mocnosť. Preto musíme všetci podporovať Komisiu, aby Európa bola naďalej dôležitou mocnosťou.
<P>
Pokiaľ ide o belgické predsedníctvo, vo všeobecnosti sa pripúšťa, že bolo veľmi úspešné. K vyjadreniam, ktoré tu dnes odzneli, by som však chcela uviesť dve poznámky, ktoré sa nespomenuli a ktoré zdôrazňujú úspech belgického predsedníctva. Po prvé, Belgicko pracovalo úplne európskym spôsobom, inými slovami, plnilo program Komisie a Európskeho parlamentu. Predsedníctva k nemu zvyčajne pridajú aj vnútroštátne otázky. Belgicko stanovilo dobrý príklad a ukázalo, že tvoríme Európu a že plníme program stanovený Komisiou. Nemalo cieľ doplniť svoju prácu o vlastný program. Druhý chvályhodný bod belgického predsedníctva spočíval v modeli, ktorý uplatňoval. Bol to model trojstranného rozhovoru a tripartitnej spolupráce medzi Radou, Európskym parlamentom a Komisiou. Kolegovia poslanci, blahoželám vám.
<SPEAKER ID="080" NAME="Philip Claeys" AFFILIATION="NI">
(NL) Dostali ste pozoruhodné množstvo komplimentov v súvislosti s fungovaním belgického predsedníctva. Je to pochopiteľné. Európskej komisii a Parlamentu sa uľavilo, že belgické predsedníctvo sa skončilo a že nedošlo k žiadnym veľkým zlyhaniam. Umelá krajina bez vlády, ktorá nie je schopná vládnuť ani sama sebe, je naozaj ťažko jednoznačným kandidátom na prevzatie predsedníctva EÚ.
<P>
Mohli by sme, samozrejme, povedať, že vy a ministri ste mali množstvo času na to, aby ste sa predsedníctvu venovali, vzhľadom na to, že ste viedli iba dočasnú vládu. Mohli by sme povedať, že ste mali prospech z diplomatov, ktorí vykonali svoju prácu dobre, a že dôležitosť rotujúceho predsedníctva sa od prijatia Lisabonskej zmluvy znížila.
<P>
Všetky uvedené skutočnosti môžu byť pravdivé. Domnievam sa však, že vaše najlepšie rozhodnutie spočívalo v tom, že ste vzali do úvahy radu strany Vlaams Belang, a najmä že ste sa držali v úzadí. Mohli ste sa dopustiť rovnakých chýb ako predchádzajúce belgické predsedníctvo v roku 2001. Spomeňte si len na neúspešný "pralinkový samit" v Bruseli, nahromadenie diplomatických omylov a dokument známy ako Laekenská deklarácia, ktorá nakoniec viedla k porážke Európskej ústavy.
<P>
Belgické predsedníctvo, samozrejme, nemá čistý štít. Po prvé, došlo k incidentu, keď socialistický minister pre oblasť dôchodkov pán Daerden predsedal Rade ministrov pod vplyvom alkoholu. Výraz tváre pána komisára Andora hovorí sám za seba. Flámski daňoví poplatníci a čistí prispievatelia sa z toho už nesmejú pri predstave, že táto osoba je v súčasnosti zodpovedná za ich dôchodky.
<P>
Okrem toho došlo k zúfalým pokusom ministra zahraničných vecí pána Vanackera o otvorenie novej kapitoly v súvislosti s prístupovými rokovaniami s Tureckom, a to za každú cenu, proti vôli ľudí a v čase, keď by sa v prípade Turecka nemalo o rokovaniach ani uvažovať.
<SPEAKER ID="081" NAME="José Manuel García-Margallo y Marfil" AFFILIATION="PPE">
(ES) Nebudem zdôrazňovať vyjadrenia, ktoré už boli uvedené. Belgické predsedníctvo vykonalo vynikajúcu prácu. Chcel by som spomenúť dva veľmi dôležité body, a to finančný dohľad a európsky semester. V súvislosti s nimi by som rád spomenul dosiahnuté výsledky a predovšetkým prácu, ktorú je ešte potrebné vykonať.
<P>
Pokiaľ ide o finančný dohľad, pánovi ministrovi Reyndersovi sa v priebehu 48 hodín podarilo začať konať v súvislosti so spisom, ktorý uviazol na mŕtvom bode. Mohli sme tak poskytnúť Rade a Komisii to, čo od nás Komisia žiadala. Európske orgány, ktoré mohli 1. januára 2011 začať činnosť. Sú to silné, skutočne európske orgány, ktoré majú vplyv.
<P>
Nasledujúci vývoj nie je veľmi presvedčivý. Uvedené orgány stále nemajú predsedov. Máme mimoriadne nízky rozpočet a dozvedel som sa, že odmeny pre tých, ktorí budú v týchto orgánoch vykonávať funkcie, nie sú závideniahodné. Sú, samozrejme, omnoho nižšie než prémie bankárov v Londýne.
<P>
Je ešte potrebné vyriešiť dve otázky. Ide o riadenie systémových orgánov a príspevky a dane z bankovej činnosti.
<P>
Pri riadení systémových orgánov chceme, aby bol za dohľad zodpovedný európsky orgán, a to prostredníctvom vnútroštátnych orgánov, ktoré by v takom prípade vystupovali ako sprostredkovatelia a dodržiavali by pokyny európskeho orgánu. Iná možnosť by nemala zmysel.
<P>
Pokiaľ ide o zdaňovanie, posledná ponuka pána komisára Šemetu obsahuje všetky možné dane pre banky. Parlament už prijal dva príspevky. Príspevok do koordinovaných garančných fondov a príspevok do fondov pre bankovú stabilitu. Toto je súčasný stav a najbližšie budeme môcť rokovať o dani z bankovej činnosti alebo o daniach z bankových transakcií. Zdôrazňujem totiž, že ostatné úlohy už boli splnené.
<P>
Pokiaľ ide o európsky semester, chceme dosiahnuť len súlad s ostatnými oblasťami. Ide o eurodlhopisy, projektové dlhopisy, mechanizmus a podobne...
<P>
(Predseda prerušil rečníka.)
<SPEAKER ID="082" NAME="Kathleen Van Brempt" AFFILIATION="S&amp;D">
(NL) Asi sa budem opakovať. Úprimne povedané, táto rozprava je trochu jednotvárna. Môžeme však na ňu byť hrdí, takže sa rada pridám k slovám chvály svojich kolegov poslancov na adresu belgického predsedníctva. Yves, váš tím, vaši ministri a aj vaše politické a diplomatické služby vykonali vynikajúcu prácu. Mala som možnosť bezprostredne to zažiť. S potešením a radosťou som sa zúčastnila na dvoch trojstranných rozhovoroch o životnom prostredí, v súvislosti s čím by som rada ocenila rozumný spôsob, akým ste splnili úlohu predsedníctva. Aj napriek tejto skromnej pochvale nesmiete dopustiť, aby vám chvála stúpla do hlavy.
<P>
K týmto slovám chvály by som však pridala jednu dôležitú a jednu menej významnú námietku. Prvá sa týka sociálnej politiky. Podľa môjho názoru sme dosiahli pokrok v súvislosti s niekoľkými dokumentmi v sociálnej oblasti. Musíme však byť úprimní a uviesť, že európsky záujem o tieto otázky nie je veľký. Myslím si však, že to nie je chyba belgického predsedníctva. Táto otázka sa mala riešiť v rámci Európskeho roka boja proti chudobe a sociálnemu vylúčeniu. Nedosiahli sme žiadny skutočný pokrok v legislatívnych otázkach, pokiaľ ide napríklad o európsky minimálny príjem. Preto je pred nami ešte veľa práce.
<P>
Moja druhá námietka súvisí s úlohou belgického predsedníctva v období po prijatí Lisabonskej zmluvy. Blahoželali mi páni Verhofstadt a Dehaene, dvaja bývalí premiéri, ktorí sú mimoriadne kompetentní v súvislosti s inštitucionálnymi otázkami. Táto úloha má však aj záporné stránky. Ide najmä o nedostatok politického vedenia zo strany belgického predsedníctva v súvislosti s niektorými naozaj dôležitými dokumentmi. Predsedníctvo zaujalo istý pasívny postoj a iniciatívu v tejto súvislosti mal prevziať pán Van Rompuy.
<P>
Mám na mysli rozpravu o hospodárskej správe a rozpravu o dlhovej kríze v Európskej únii. Ostatní vedúci predstavitelia vlád sa týmto otázkam skutočne venovali. Nemám na mysli len pani premiérku Merkelovú a pána prezidenta Sarkozyho. Podľa môjho názoru viedol tento postoj k nedostatočným výsledkom posledného zasadnutia Rady. Okrem iného aj z dôvodu dlhovej krízy. Belgické predsedníctvo v minulosti prevzalo politické vedenie a dúfam, že budúca vláda naozaj prevezme toto vedenie Európskej únie.
<SPEAKER ID="083" NAME="Chris Davies" AFFILIATION="ALDE">
Spolu tvoríme zákony, ale príliš často nepoznáme spôsob ich uplatňovania zo strany členských štátov. Iniciatívne ste pristúpili k vysvetleniu toho, prečo tento Parlament podporuje Komisiu v snahe o začlenenie tabuliek zhody do budúcich právnych predpisov.
<P>
Belgické predsedníctvo veľmi pomáhalo pri predložení dokumentu Rade, v ktorom podporuje využívanie tabuliek zhody a zdôrazňuje, že prispievajú k jasnosti a transparentnosti a urýchlia a zefektívnia uplatňovanie právnych predpisov EÚ. Myslím si, že sa začalo obdobie úvah o tejto otázke.
<P>
Pán premiér, zaujíma ma, či by ste nám vo svojich záverečných poznámkach nemohli povedať, ako ste reagovali na tento dokument a či sa belgická vláda vo svojej úlohe člena trojky a v rámci Rady bude naďalej snažiť o zahrnutie tabuliek zhody.
<SPEAKER ID="084" NAME="Bart Staes" AFFILIATION="Verts/ALE">
(NL) Mám jednu minútu na to, aby som ocenil prácu belgického predsedníctva. Bilancia môže byť vo všeobecnosti pozitívna, ale domnievam sa, že každého by som pochválil rovnako. Našťastie, pán komisár Potočnik a pani komisárka Hedegaardová mali podľa môjho názoru z hľadiska obsahu pôsobivé vystúpenia na dôležitej konferencii o biologickej diverzite v Nagoji a na konferencii o zmene klímy v Cancúne.
<P>
Odznelo tu, a niekedy to bolo myslené ako žart, že belgickému predsedníctvu sa darilo, pretože malo veľké množstvo času a mohlo celú svoju energiu sústrediť na vykonávanie tejto funkcie. Pán Verhofstadt napríklad uviedol, že Európa mala prvýkrát vládu na plný úväzok. Súhlasím. Nemôžeme však prehliadať skutočnosť, že tieto tímy podporovalo veľa ľudí, že ich podporovala kvalitne pripravená a dobre informovaná diplomatická služba, ktorá využívala svoj neskutočný talent na rokovania, aby zabezpečila úspech tohto predsedníctva.
<P>
Pán Leterme, zajtra sa bude v Belgicku udeľovať Zlatá kopačka. Keby som mal udeliť Zlatú kopačku belgickému predsedníctvu, jeho najlepšiemu hráčovi, nepochybne by som ju udelil belgickému diplomatickému personálu, ľuďom, ktorí za vami stoja a ktorí zabezpečili, aby ste vy, váš tím a regionálna vláda vykonali úžasnú prácu.
<SPEAKER ID="085" NAME="Paweł Robert Kowal" AFFILIATION="ECR">
(PL) Rád by som sa, samozrejme, pridal k blahoželaniam a komplimentom v súvislosti s prácou vykonanou počas belgického predsedníctva. Keď však počúvam túto rozpravu, vynárajú sa dve pomerne dôležité otázky. Je to naozaj tak, že počas belgického predsedníctva každý v Európe zabudol na vnútroštátne záujmy a sústredil sa len na záujmy stanovené inštitúciami v Bruseli a podporované belgickou vládou? Určite to nebolo tak. Posledných šesť mesiacov sledujeme udalosti v Európe a jasne vidíme, že absencia vyjadrení o vnútroštátnych záujmoch zo strany belgického predsedníctva ešte neznamená, že neexistujú.
<P>
Druhá poznámka, ktorá možno predstavuje najdôležitejšiu a najväčšiu pochybnosť v celej tejto rozprave, sa týka toho, že by nebolo správne klásť do protikladu to, čo tu nazývame európskymi cieľmi, s tým, čo nazývame cieľmi vnútroštátnymi. Vnútroštátne ciele, o ktorých rozprávame, sú v konečnom dôsledku predstavy, ktoré pochádzajú z konkrétnych krajín. Ide o osobitný prínos, bez ktorého by Európa bola v oveľa horšej situácii. Nemôžeme zaviesť normu, podľa ktorej by sa tieto ciele, síce formulované v konkrétnych členských štátoch, lenže pre Európu, nevnímali ako prínos, ale ako problém.
<SPEAKER ID="086" NAME="Rui Tavares" AFFILIATION="GUE/NGL">
Chcel by som požiadať pána premiéra o pozornosť. Pán premiér, som tu, po vašej ľavici. Musím sa s vami otvorene porozprávať. Mám text v portugalskom jazyku, ale budem improvizovať v angličtine, pretože tento jazyk ste použili v časti vášho vystúpenia, ktorá bola podľa môjho názoru najdôležitejšia. Povedali ste, aby sme si všimli utečencov. Aby sme si všimli utečencov, ak si myslíme, že vojna a mier nie sú pre Európu dôležité. Slová ste adresovali mladým generáciám.
<P>
Musím uznať, že pri týchto vašich slovách mi poskočilo srdce, pretože som spravodajcom Európskeho parlamentu pre otázku utečencov. Počas vášho predsedníctva ste mohli vykonať viac, než len všimnúť si utečencov. Mohli ste urobiť niečo, čo by im pomohlo. Nebolo to zložité. Rada mohla dokončiť spolurozhodovací postup, ktorý Parlament začal v súvislosti s presídľovaním utečencov. Z našej strany sme v rámci spolurozhodovacieho postupu zvýšili finančné prostriedky, ktoré poskytneme členským štátom na presídlenie utečencov. Vytvorili sme kategórie priorít pre ľudí, ktorí boli znásilnení, mučení, ktorí trpia chorobami a ktorí čakajú v táboroch na presídlenie. Rada spolurozhodovací postup nedokončila. Zdá sa, že dôvodom toho bol článok 290 a delegované akty, ktoré sú ustanovené v Lisabonskej zmluve.
<P>
Hovoríte, aby sme si všimli utečencov. Vyzývam vás však, aby ste tak ako my navštívili tábor al-Hol v Sýrii. Potom požiadajte utečencov, aby si prečítali článok 290 a delegované akty. Spýtajú sa: "O čom to rozprávate? Moje deti nechodia do školy, nemám cestovný pas, trčíme v utečeneckom tábore. Prečo rozprávate o nepodstatnom inštitucionálnom probléme, keď ste mohli prispieť k vyriešeniu nášho problému?" Toto poškodí obraz belgického predsedníctva. Je mi ľúto, že to vravím. Hovorím to so smútkom v hlase.
<SPEAKER ID="087" NAME="Corien Wortmann-Kool" AFFILIATION="PPE">
(NL) Tiež by som sa chcela pridať k prejavom uznania, ktoré tu moji kolegovia poslanci vyjadrujú belgickému predsedníctvu a vám, pán premiér, pretože v období, keď spôsob vzniku vášho kabinetu spôsoboval mnohým podnikom vážne obavy, ste sa naozaj sústredili na európskeho ducha, aby toto predsedníctvo fungovalo v plnom rozsahu.
<P>
Podľa môjho názoru ste príliš skromný, ak sa nazývate sprostredkovateľom, pretože ste predstavovali hybnú silu. Tvorivým a rozhodným spôsobom sa vám podarilo prekonať rozdiely vrátane tých medzi vami a týmto Parlamentom. Vďaka vám máme v súčasnosti rozsiahly európsky dohľad, smernicu upravujúcu alternatívne investičné fondy a tiež smernicu o Eurovignette, ďalší zložitý problém v priebehu rokovaní, ktorý sa skončil jasným záverom Rady.
<P>
Na základe európskeho ducha, ktorý zaznieval z vášho vystúpenia tu v Parlamente, sa domnievam, že hľadíte aj do budúcnosti. Chcela by som zdôrazniť najmä jeden bod vášho vystúpenia. Správne uvádzate, že hospodárska správa by nemala viesť k situácii, keď sa venujeme iba príznakom bez toho, aby sme čokoľvek vykonali v súvislosti s rizikom, ktoré stále existuje, pretože aj keď sa rozsiahly Pakt stability a rastu môže bez problémov stať skutočnosťou, ide iba o jeden z pilierov tejto hospodárskej správy.
<P>
V záujme našich občanov si želáme, aby sa nám spoločne podarilo dostať sa z tejto hospodárskej krízy a aby sme boli opäť v postavení, keď budeme môcť vytvárať pracovné miesta pre našich občanov a mladých ľudí. Aby sme to dosiahli, potrebujeme rozsiahly európsky makroekonomický dohľad a veľmi presvedčivú stratégiu EÚ do roku 2020. Bude európsky semester viesť k splneniu tohto cieľa? Zaviažu sa aj členské štáty k vykonávaniu hospodárskej správy v tejto oblasti? Ako Parlament by sme mali v plnej miere využiť svoju úlohu spoločného zákonodarcu v rámci balíka o správe, legislatívneho balíka, aby sme tieto ciele splnili.
<SPEAKER ID="088" NAME="Marc Tarabella" AFFILIATION="S&amp;D">
(FR) Keď ste v júli minulého roka predstavovali program belgického predsedníctva, pri privítaní som vám zo žartu povedal, že by ste v januári mohli byť ešte stále vo funkcii a predložiť nám výsledky. Musím priznať, že som dúfal, že sa budem mýliť. Bez urážky, pán premiér, tak ako všetci Belgičania by som v tejto chvíli mal rád pred sebou vedúceho predstaviteľa vlády, náležite zvoleného vo voľbách 13. júna. Toto predsedníctvo ste však museli prevziať vy a blahoželám vám a všetkým ministrom súčasnej vlády.
<P>
Nechajme v tejto chvíli vnútornú politickú situáciu a sústreďme sa na výsledok belgického predsedníctva.
<P>
Tiež by som rád citoval známeho Američana, ktorý nebol filozofom, ale tenistom. Arthur Ashe povedal, že jeden z dôležitých kľúčov k úspechu spočíva v sebadôvere a že dôležitý kľúč k sebadôvere spočíva v príprave. Je nepochybne potrebné uznať, že belgické predsedníctvo sa tým nechalo inšpirovať.
<P>
V súvislosti s otázkami, ktorým sa tu venujem ja, som zaznamenal veľký pokrok. Ide o užšiu spoluprácu v otázkach rozvodov, o európsky ochranný príkaz na ochranu obetí násilia, o budúcu zvýšenú spoluprácu v oblasti patentov a dohodu v súvislosti so smernicou o boji proti oneskoreným platbám a v súvislosti s označovaním potravinárskych výrobkov. Sú to všetko úspechy, na ktoré môže byť belgické predsedníctvo hrdé.
<P>
To isté sa týka spoločnej poľnohospodárskej politiky (SPP) po roku 2013. Aj keď v súvislosti s ňou sa dohoda ešte nedosiahla, prijala sa už zásada silnej SPP s dvoma piliermi a zásada zjednodušenia. Poľnohospodárstvo však v budúcnosti najviac potrebuje reguláciu, pomocou ktorej sa podarí udržať nestálosť trhov v rámci určitých hraníc. V tejto otázke sa ešte nedosiahla dohoda a mám vážne obavy v súvislosti s budúcimi predsedníctvami, najmä maďarským a poľským, pretože sa nezdá, že by regulácia bola jednou z ich priorít.
<P>
Okrem kvalitnej prípravy, plnej angažovanosti ministrov a účinných postupov diplomatov a belgických úradníkov spočívalo tajomstvo tohto predsedníctva, ktoré ste zdôraznili, nie v zavedení vlastného programu, ale v jeho odhodlaní venovať sa súčasným prioritným otázkam na európskej úrovni a vynaložiť všetku snahu na ich vyriešenie, a to vďaka praktickému prístupu a kultúre kompromisu, ktoré nás vystihujú.
<P>
Dúfam, že budúce predsedníctva si z tohto prístupu vezmú príklad.
<SPEAKER ID="089" NAME="Anne E. Jensen" AFFILIATION="ALDE">
(DA) Aj ja by som sa rada poďakovala belgickému predsedníctvu za jeho prínos najmä v dvoch oblastiach, ktoré poznám najlepšie. Ide o oblasti rozpočtu a dopravy. Za skutočnosť, že rokovania o rozpočte stroskotali v prvom kole, predsedníctvo nemôže a, samozrejme, riešenie v súvislosti s rozpočtom na rok 2011 sme našli. Dúfajme preto, že čoskoro sa vyrieši aj otázka pružnosti a financovanie projektu ITER v oblasti energie jadrovej syntézy.
<P>
V oblasti dopravy našlo belgické predsedníctvo riešenie zložitej otázky v súvislosti so smernicou Eurovignette. Chcela by som sa belgickému predsedníctvu poďakovať predovšetkým za podporu úlohy, na ktorej pracujem mnoho rokov. Ide o vytvorenie siete zabezpečených odpočívadiel v Európe, aby vodiči nákladných vozidiel, ktorí doslova držia Európu pohromade a vytvárajú vnútorný trh, mali kvalitné a bezpečné pracovné podmienky. Bola by som rada, keby sa vlády všetkých ostatných krajín inšpirovali pozitívnym postojom belgickej vlády k tejto záležitosti, aby sme konečne mohli niečo vykonať aj v praxi.
<SPEAKER ID="090" NAME="Mirosław Piotrowski" AFFILIATION="ECR">
(PL) Belgicko, ktoré je jedným zo šiestich zakladajúcich štátov Európskej únie, nedávno ukončilo svoje šesťmesačné pôsobenie vo funkcii predsedníctva. Napriek domácim politickým ťažkostiam spojeným s neschopnosťou vytvoriť vládu Belgičanov oficiálne chvália za ich účinnosť a úspech pri dosahovaní takmer všetkých priorít, ktoré si v minulosti sami určili. Z uvedeného dôvodu by som im tiež rád zablahoželal, pretože v takom krátkom čase a v rámci stanovených priorít čelili hospodárskej kríze v Európe, chránili jej životné prostredie, vybudovali otvorenú a bezpečnú Európsku úniu, vytvorili v nej súdržný sociálny model a postavili základy spoločnej zahraničnej politiky EÚ. V dejinách je zriedkavé, aby takáto malá krajina vykonala v takom krátkom čase pre Európu tak veľa.
<SPEAKER ID="091" NAME="Mathieu Grosch" AFFILIATION="PPE">
(DE) Pred šiestimi mesiacmi mali poslanci tohto Parlamentu veľmi veľa otázok o belgickom predsedníctve, a keď sme si prečítali program, malo mnoho poslancov stále veľa pochybností.
<P>
Preto je dnes, keď ďakujeme vám, ale aj stálemu zastúpeniu za vašu vynikajúcu prácu a prípravu, naša radosť omnoho väčšia. Je zrejmé, že váš úspech nebolo jednoduché dosiahnuť. Domáce politické problémy v Belgicku sme už spomínali a aj pán Verhofstadt musel poznamenať, že na vnútroštátnej úrovni v Belgicku alebo na európskej úrovni sa nemusí nevyhnutne uplatňovať rovnako efektívny prístup. Možno aj v tom spočíva v budúcnosti cesta k úspechu. Inak povedané, politici, ktorí sú schopní na európskej úrovni, musia dosiahnuť potrebné uznanie aj v Belgicku.
<P>
Váš úspech nebolo ľahké dosiahnuť, keďže ani vonkajšie podmienky neboli najlepšie. Bolo to v neposlednom rade preto, že ste si nezvolili najjednoduchšie oblasti činnosti. Môžem to konštatovať v mene Poslaneckého klubu Európskej ľudovej strany (kresťanských demokratov) v súvislosti s oblasťou dopravy. Bolo uvedené, že okrem iných otázok sa vyriešila aj otázka smernice o Eurovignette. S týmto výsledkom sme boli nadmieru spokojní. Pri tejto otázke nejde iba o princíp. Podľa môjho názoru sa táto otázka týka nových zdrojov financovania a bezpečnej, čistej, ale aj efektívnej mobility na európskej úrovni. Ide o to, či budeme v budúcnosti schopní dôslednejšie prispôsobiť túto oblasť - mobilitu - na európskej úrovni.
<P>
Ako obyvateľ pohraničnej oblasti mám tiež zjavnú radosť z uplatňovania ustanovení v oblasti bezpečnosti na cestách. Pre nás a v každom pohraničnom regióne je neprijateľné, ak o treste za vážny priestupok rozhoduje evidenčné číslo. Pustili ste sa do riešenia tohto nepríjemného problému a urobili ste prvý krok.
<P>
Práva cestujúcich v autobusovej doprave predstavujú dôležitý krok v tom zmysle, že Európa v súčasnosti svojim občanom poskytla tieto práva vo všetkých druhoch dopravy. Počas krízy vyvolanej sopečným popolom sme zistili, aké je pre podniky, ale aj pre cestujúcich dôležité uplatňovanie európskeho rámca tohto druhu. Dúfam, že budeme môcť pokračovať týmto smerom.
<P>
Na záver by som chcel vám a Belgicku zaželať iba to, aby sme konečne aj na federálnej úrovni v Belgicku mohli byť svedkami odbornosti, ktorú ste preukázali na európskej úrovni, a to na základe rozumnej myšlienky o tom, že ak chce ktokoľvek, tak ako vy, predniesť požiadavky, musí tiež predložiť riešenia.
<SPEAKER ID="092" NAME="Alejandro Cercas" AFFILIATION="S&amp;D">
(ES) V mene členov Skupiny progresívnej aliancie socialistov a demokratov v Európskom parlamente, ktorí sú zodpovední za zamestnanosť a sociálne veci, by som sa aj ja chcel pridať ku kolegom poslancom a zablahoželať belgickému predsedníctvu k posledným šiestim mesiacom.
<P>
Ako je možné, že sa k týmto gratuláciám môžem pridať napriek tomu, že ste sotva spomenuli sociálny rozmer a že belgické predsedníctvo sa príliš nevenovalo sociálnym otázkam?
<P>
Pán Leterme, jednoducho preto, že som mal česť pracovať s vašimi ministerkami pani Onkelinxovou a pani Milquetovou a poznám úsilie, ktoré spolu so svojimi tímami vynaložili, aby dosiahli pokrok v oblasti sociálneho programu v takej zložitej situácii a v Rade, ktorá je taká necitlivá k sociálnej Európe a k jej súčasnému poľutovaniahodnému stavu. Napriek tomu pracovali statočne, zodpovedne a s mimoriadnym zanietením v prospech Európy s cieľom zabezpečiť, aby Parlament a Európanov bolo počuť v tomto veľmi zložitom období, v ktorom ide o budúcnosť Európy.
<P>
Preto sa tiež pripájam k blahoželaniam určeným vám, pán Leterme, a dúfam, že v budúcnosti pri riešení problémov sa naplnia vaše slová o tom, že Európa nájde svoju dušu. Táto duša musí mať politický, sociálny, a nielen hospodársky rozmer.
<P>
Chcel by som spomenúť niekoľko otázok, ktoré sa počas vášho predsedníctva nevyriešili. Dúfam, že v súvislosti s týmito otázkami prenesiete svojho európskeho a humanistického ducha na maďarské predsedníctvo, pretože v súvislosti s budúcnosťou Európy ide o veľa. Mám na mysli otázku súvisiacu s prisťahovaleckou politikou Európy, otázku jednotného povolenia a dve smernice o dočasnej agentúrnej práci a o vnútropodnikových presunoch.
<P>
Vážený pán úradujúci predseda Rady, požiadajte, prosím, svojich kolegov o prijatie dlhodobého hľadiska. Nemôže dochádzať k nerovnakému zaobchádzaniu s pracovníkmi, ktorí prichádzajú do Európy. Musíme uplatňovať rovnaké zaobchádzanie, inak vytvoríme rozdiely, ktoré budú mať pre budúcnosť Únie nevyčísliteľné dôsledky. Nemôže dochádzať k tomu, aby títo pracovníci prichádzali do Európy na základe nerovnakých podmienok s cieľom pracovať tu, pretože postupne zničíme Európu.
<P>
Dúfam, že o šesť mesiacov vás bude maďarské predsedníctvo počúvať, že budete môcť znova získať slobodu slova v Rade a že Rada sa zameria na dušu Európy, ktorá môže byť iba humanistickou dušou a dušou pokroku.
<SPEAKER ID="093" NAME="Raffaele Baldassarre" AFFILIATION="PPE">
(IT) Musím povedať, že mám radosť z predsedníctva, ktoré dokázalo, že aj v zložitom období je schopné praktickým a účinným spôsobom plniť európsky program.
<P>
Od prijatia prepracovaného znenia smernice o boji proti oneskoreným platbám vo verejnej správe, ktorá má zásadný význam pre budúcnosť systému podnikov, v prvom čítaní až po prijatie balíka opatrení v oblasti dohľadu nad finančným trhom prejavilo belgické predsedníctvo praktický a dynamický prístup.
<P>
Mohol by som uviesť iné príklady, ale radšej zdôrazním závery o tom, čo sa môžeme naučiť od predsedníctva, ktoré ukončilo svoje funkčné obdobie pozitívnym spôsobom. Po prvé, je potrebné mať uskutočniteľný pracovný program. Po druhé, je nevyhnutné vedieť dynamicky rokovať a dosahovať kompromisy. A na záver je potrebné v plnej miere zapojiť európske inštitúcie, začať s Parlamentom a zaujať postoj k nedoriešeným otázkam, ktorý nie je obmedzený a ktorý je zbavený vnútroštátnych záujmov.
<P>
Dúfam, že toto predsedníctvo poslúži ako príklad pre budúce predsedníctva. V tejto chvíli mu však úprimne blahoželám.
<SPEAKER ID="094" NAME="Pervenche Berès" AFFILIATION="S&amp;D">
(FR) S vašimi ministerkami pani Joëlle Milquetovou a Laurette Onkelinxovou sa spolupracovalo veľmi dobre. Hlas Európskeho parlamentu tak bolo počuť pri prijímaní usmernení pre oblasť zamestnanosti v Rade, v rámci ktorého sa zohľadňovali naše stanoviská. Veľmi dobre sme spolupracovali aj v súvislosti s otázkou verejných služieb a úlohou, ktorú tieto služby zohrávajú v rámci podstaty európskeho sociálneho modelu a ktorá bola počas vášho predsedníctva znova potvrdená. Dúfam, že podnet na medziinštitucionálny dialóg, ktorý sme poskytli, naďalej pretrvá v činnosti Komisie aj nového predsedníctva.
<P>
Dôsledne sme spolupracovali aj na ďalšom hľadisku, ktoré spočíva v spôsobe zabezpečenia nezávislého fungovania hospodárskej správy, ktorú ste spomínali, pretože ak bude bilancovať na základe otázky zamestnanosti, smerujeme do katastrofy. Znepokojuje ma spôsob, akým Komisia v rámci balíka opatrení európskeho semestra pristupuje k tejto otázke, keď navrhuje, aby členské štáty proti svojej vôli znížili platy alebo aby prakticky bez uváženia zvýšili vek odchodu do dôchodku a znížili výšku dôchodkov. Hospodárska správa v tomto duchu nemôže zabezpečiť úspech európskej otázky, ktorý naši zamestnanci a občania očakávajú.
<SPEAKER ID="095" NAME="Morten Messerschmidt" AFFILIATION="EFD">
(DA) Chcel by som uviesť, že belgické predsedníctvo predstavuje skvelý a bezkonkurenčný príklad fungovania EÚ. Napriek absencii vlády v tejto krajine počúva predsedníctvo chvály zo všetkých strán tohto Parlamentu. Možno je to v skutočnosti obraz najlepšieho spôsobu fungovania EÚ, bez zvolených zástupcov a v podstate bez akýchkoľvek ľudí vôbec. V každom prípade k najväčšiemu klamstvu, najväčšej zrade európskych občanov od nadobudnutia platnosti Lisabonskej zmluvy došlo počas belgického predsedníctva. Mám na mysli zavedenie súčasného stáleho krízového mechanizmu.
<P>
Keď sme museli presvedčiť európskych občanov, aby hlasovali za Lisabonskú zmluvu, čo zahŕňalo presun nebývalého množstva právomocí na cudzincov v Bruseli, dostali sme prísľub, že nedôjde aspoň k jednej veci. Že nikdy nebudeme zodpovední za cudzie dlhy. Tento sľub bol porušený počas belgického predsedníctva. V súčasnosti je ustanovený akt, podľa ktorého sme zodpovední za dlhy iných krajín ešte viac. Tento akt začne platiť od roku 2013. Toto je poľutovaniahodné dedičstvo belgického predsedníctva.
<SPEAKER ID="096" NAME="Ivo Belet" AFFILIATION="PPE">
(NL) Pán Leterme, vy a vaša diplomatická služba ste dokázali, že vieme uspieť aj vo veľmi zložitých hospodárskych podmienkach a že sa týmito podmienkami vieme zaoberať spôsobom, ktorý posilňuje Európu. To je veľmi dôležité. Táto situácia si zjavne vyžaduje, aby sme prijímali zložité kompromisy. Z tohto dôvodu nás budú vždy kritizovať, ale domnievam sa, že v tejto situácii platí viac než kedykoľvek predtým zlaté pravidlo o tom, že dokonalosť je nepriateľom dostatočnosti. Tento druh kompromisu je vždy opodstatnený, ak umožňuje dosiahnuť pokrok a je prínosom pre prosperitu a blahobyt našich občanov.
<P>
Pán Leterme, keďže mám iba jednu minútu, len v krátkosti sa vyjadrím o nasledujúcom belgickom predsedníctve, ktorého ďalšie funkčné obdobie bude možno približne v roku 2025. V tom období budete mať asi 65 rokov a ja budem o rok starší. Predpokladám, že Európa bude v tom čase ešte stále silným hráčom na svetovej scéne. Aby to však bolo tak, naozaj musíme udržať dynamiku posledných šiestich mesiacov. V každom prípade vám želám veľa úspechov tu aj v Bruseli.
<SPEAKER ID="097" NAME="Csaba Sándor Tabajdi" AFFILIATION="S&amp;D">
(FR) Belgickí kolegovia, blahoželám! Klobúk dolu! Ako Maďar budem veľmi šťastný, ak aj maďarské predsedníctvo bude také úspešné.
<P>
(HU) Teraz by som rád pokračoval v maďarčine. Počas belgického predsedníctva sa úspešne zabránilo prehĺbeniu krízy v eurozóne. Záchranný balík pre Írsko bol vytvorený v rekordnom čase. Pripravil sa systém novej koordinácie hospodárskej politiky a šesť právnych predpisov v oblasti hospodárskej správy v súčasnosti čaká na prijatie zo strany maďarského predsedníctva. Vytvoril sa finančný dohľad a rovnako ako iniciatíva občanov začala fungovať aj Európska služba pre vonkajšiu činnosť. Pokrok transpozície Lisabonskej zmluvy v praxi môžem iba mimoriadne obdivovať. Pred sebou však stále máme nespočetné množstvo nedoriešených otázok.
<P>
(FR) Ešte raz blahoželám svojim belgickým kolegom. Dúfam, že počas maďarského predsedníctva budeme rovnako úspešní.
<SPEAKER ID="100" NAME="Petru Constantin Luhan" AFFILIATION="PPE">
(RO) Aj napriek obavám v súvislosti s tým, že vývoj belgickej vnútornej politiky môže ovplyvniť fungovanie rotujúceho predsedníctva, mám radosť, že Belgicko dokázalo nesprávnosť týchto predpovedí a že európskym dokumentom sa venovalo praktickým a efektívnym spôsobom. Hlavné dokumenty belgického predsedníctva obsahovali súbor európskych otázok par excellence. Týkali sa začiatku fungovania Európskej služby pre vonkajšiu činnosť, hospodárskeho rastu a konsolidácie verejných financií, prijatia nariadenia o európskej iniciatíve občanov a začiatku zavedenia stratégie EÚ do roku 2020.
<P>
Pokiaľ ide o záujmy Rumunska, belgické predsedníctvo zaujalo spravodlivý a vyvážený prístup. V dvoch dokumentoch citlivých pre Rumunsko si belgické predsedníctvo zvolilo možnosti, ktoré najlepšie odzrkadľovali stanovisko obhajované Rumunskom. Bola to diskusia o rómskej otázke z hľadiska sociálneho začlenenia a riadenie postupu predkladania návrhu rozhodnutia o vstupe Rumunska a Bulharska do schengenského priestoru Európskemu parlamentu.
<SPEAKER ID="101" NAME="Monika Flašíková Beňová" AFFILIATION="S&amp;D">
(SK) V prvom rade by som chcela zdôrazniť, že Belgicko sa rotujúceho predsedníctva ujalo v situácii, ktorá bola ťažká nielen na vnútornej politickej scéne, ale samozrejme aj globálne vo svete.
<P>
A preto mu nemožno prisudzovať všetky prípadné neúspechy Únie. Naopak, dovolím si tvrdiť, že úlohu mediátora v trialógu medzi Komisiou, Radou a Parlamentom sa darilo Belgicku excelentne zvládnuť.
<P>
Podarilo sa pod belgickým kormidlom dosiahnuť pokrok vo významnej oblasti dohľadu nad bankovým sektorom a jeho reguláciu - aspoň čiastočnú. V októbri sa podarilo uzavrieť rokovania o regulácii hedžových fondov, podielových firiem a ratingových agentúr.
<P>
Vedela by som si predstaviť aj ambicióznejšie opatrenia práve v tejto oblasti, ale myslím si, že Belgicku sa podarilo skoordinovať aspoň tie veci, ktoré sa dali, a dosiahnuť aspoň istý pokrok.
<P>
Mimoriadne dôležitá bola tiež oblasť medzinárodných vzťahov. Únii sa podarilo sformulovať svoju diplomatickú službu a aj tu sa Belgicko ukázalo ako šikovný mediátor.
<P>
Takže záverom mi dovoľte zablahoželať Belgicku a poďakovať sa za jeho predsedníctvo a vyjadriť aj istú nádej, že príklad z vášho predsedníctva si vezme aj Maďarsko.
<SPEAKER ID="102" NAME="Mairead McGuinness" AFFILIATION="PPE">
Rada by som predniesla jednu otázku zo širšieho hľadiska. Na Vianoce pán John Bruton, bývalý vedúci predstaviteľ Írska a bývalý predseda Rady, uviedol, že striedanie predsedníctiev Európskej rady naozaj neplní účel vzhľadom na rozsah krízy v Európe. Navrhol, aby čas venovaný týmto dôležitým otázkam bol trochu dlhší než čas, ktorý strávia vedúci predstavitelia na palube lietadiel do Bruselu.
<P>
Uvádza, že sa nachádzame vo finančnej kríze, kríze sociálneho štátu v starnúcej spoločnosti, kríze globalizácie národných štátov, a prípadne dokonca aj v kríze účinnosti európskej demokracie. Tvrdí, že vedúci predstavitelia musia spolupracovať, kým v plnej miere vzájomne nepochopia všetky nevyhnutné opatrenia. Všetky opatrenia a nie len niektoré z nich. Iba takýto rozsiahly prístup poskytne trhom trvalú dôveru. Bola by som rada, keby sme o tejto otázke diskutovali, pretože pán Bruton má možno pravdu.
<SPEAKER ID="103" NAME="Oreste Rossi" AFFILIATION="EFD">
(IT) Pán Leterme, vo svojom vystúpení ste uviedli niektoré dôležité citácie. Je škoda, že v skutočnosti sa na vás bude spomínať najmä ako na premiéra krajiny, ktorá 219 dní po voľbách nebola schopná vytvoriť vládu.
<P>
Môj názor na vás bol nesprávny, hoci sa postupom času nepochybne zmenil. V deň vašej inaugurácie som sa vás totiž ako úradujúceho predsedu Rady spýtal, aké opatrenie sa prijme ako reakcia na činy spáchané proti katolíckej cirkvi vo vašej krajine, ako reakcia na prehliadky, ktoré boli vyhlásené za neúčinné a neplatné. Spomínané udalosti som považoval za veľmi vážne a následne ich odsúdil aj samotný súd.
<P>
Neodpovedali ste. Nepáčilo sa mi to, pretože som presvedčený, že predseda by mal zastupovať všetkých. Predseda by sa mal pokúsiť odpovedať na otázku, mal by prijať odvážne rozhodnutie, vyjadriť súhlas alebo nesúhlas a vysvetliť dôvody. To ste neurobili.
<P>
Dnes môžem povedať, že vy a vaše predsedníctvo ste vykonali kvalitnú prácu. Možno keby ste sa nám hneď od začiatku trochu prispôsobili, mohli sme mať lepší vzťah.
<SPEAKER ID="104" NAME="Franz Obermayr" AFFILIATION="NI">
(DE) Belgicko prevzalo funkciu predsedníctva Rady nepochybne vo veľmi zložitom prechodnom období. Na jednej strane ešte nebola prekonaná hospodárska kríza a zároveň Lisabonská zmluva, samozrejme, ešte nebola zavedená v plnej miere a zjavná bola aj jej obmedzená spôsobilosť na daný účel.
<P>
V celej rozprave o balíku na záchranu eura sa však objavuje dôležitý aspekt, na ktorý nesmieme zabúdať. Ide o to, že záchranný balík pre krajiny eurozóny a pôžičky pre Grécko sú porušením Lisabonskej zmluvy. Obidvom opatreniam tak chýba potrebný právny základ. Znamená to, že ide o jasný prípad porušovania právomocí zo strany EÚ. Preto je v konečnom dôsledku nevyhnutné náležitým spôsobom zmeniť a doplniť zmluvu.
<P>
Po ďalších kandidátoch na využitie záchranného balíka, akými sú napríklad Írsko a Portugalsko, je problémovým dieťaťom eurozóny aj Španielsko. Na druhej strane, čistí prispievatelia, akými sú napríklad Nemecko a Rakúsko, sa postupne stávajú dojnými kravami Európskej únie. Situácia sa zjavne nemôže vyvíjať týmto smerom. Belgicko v skutočnosti nebolo schopné vyriešiť ani jeden z týchto nepochybne zložitých problémov, a to prekonať hospodársku krízu a zaviesť Lisabonskú zmluvu.
<SPEAKER ID="105" NAME="Andrzej Grzyb" AFFILIATION="PPE">
(PL) Odznelo veľa správnych názorov o belgickom predsedníctve. Týkali sa najmä jeho účinnosti pri rokovaniach a rozvahy v zložitom období krízy, na samite G20, na konferencii v Cancúne a počas rozpravy o rozpočte. Otázka návratu finančných trhov k stabilite a tiež otázka hospodárskej stability patrili medzi najdôležitejšie. Mali by sme však uviesť, že sa rozšíril národný egoizmus, a to najmä v súvislosti s rozpočtom. Účinnosť Belgičanov pri rokovaniach si zaslúži gratulácie, ale bolo to napokon dvanáste predsedníctvo tejto krajiny. Pán premiér Leterme uviedol, že program predsedníctva bol programom Rady a Komisie bez snahy prisúdiť mu akúkoľvek vnútroštátnu prioritu. Budúcim predsedníctvam však naozaj musíme umožniť rozhodnúť sa o vlastných prioritách. Domnievam sa, že to je podstata a základný charakter integrácie, o ktorých rozprával pán premiér Leterme. Znepokojuje ma však kríza v súvislosti s prijatím rozpočtu na rok 2011, a najmä pozadie tohto procesu a predpoveď, že budúce rokovania o novom finančnom výhľade nebudú jednoduché.
<SPEAKER ID="106" NAME="Izaskun Bilbao Barandica" AFFILIATION="ALDE">
(ES) Pre Európu a región Euskadi, teda Baskicko, z ktorého pochádzam, je dôležitá najmenej jedna oblasť, v súvislosti s ktorou ste nevykonali vôbec nič.
<P>
Lisabonská zmluva dáva Parlamentu právomoci v oblasti rybného hospodárstva. Rada zastavila niekoľko plánov pre rybolov sardely. Na začiatku vášho predsedníctva som osobne vyjadrila stanovisko, že som pripravená pokračovať v rokovaniach s cieľom opätovne rozvíjať dôležité plány. Vy ste v tejto súvislosti neprejavili žiadne úsilie. Nemôžem vám preto zablahoželať, keďže Rada v podstate neuznáva právomoci, ktoré tomuto Parlamentu poskytuje Lisabonská zmluva.
<P>
Som presvedčená, že ste premárnili príležitosť vyriešiť problém, ktorý trvá od španielskeho predsedníctva. Neprejavili ste ani trochu iniciatívy, a preto dúfam, že nasledujúce predsedníctvo to bude môcť napraviť.
<P>
Bola by som vám poďakovala aj za to, keby ste môjmu vystúpeniu venovali trochu pozornosti.
<SPEAKER ID="107" NAME="Edite Estrela" AFFILIATION="S&amp;D">
(PT) Tiež by som rada zablahoželala belgickej vláde k úspechu jej predsedníctva, a to aj napriek zložitým podmienkam, v ktorých prebiehalo. Uvedená skutočnosť sa tu už spomínala. V oblasti, ktorú som sledovala najdôslednejšie, by som navyše chcela zablahoželať pani Milquetovej a poďakovať jej za odhodlanie a oddanosť pri príprave správy o smernici o materskej dovolenke aj napriek tomu, že nedosiahla dohodu s Radou. Dúfame, že maďarské predsedníctvo prisúdi tejto otázke náležitú dôležitosť. Pán Leterme nám pripomenul sen, ktorým sa okrem jednotného trhu riadili zakladatelia európskeho projektu, a pán Barroso vyzdvihol dôležitosť európskeho ducha. Myslím si, že v súčasnej situácii sú to vhodné slová. Teraz musíme byť jednotnejší a solidárnejší, aby sme mohli riešiť problémy, ktoré máme.
<SPEAKER ID="108" NAME="Czesław Adam Siekierski" AFFILIATION="PPE">
(PL) Belgické predsedníctvo, aby som bol presný, posledné dve predsedníctva prevzali funkciu v čase zavádzania Lisabonskej zmluvy a vytvárania nového poriadku v EÚ. Obidve uvedené predsedníctva obmedzili svoj vnútroštátny prístup, aby prehĺbili spoluprácu a koordináciu v rámci EÚ. Týmto správnym postojom dochádza skôr k posilneniu prístupu Spoločenstva ako vládneho prístupu. Na druhej strane by sme mali byť opatrní pri obmedzovaní úlohy národných predsedníctiev v súvislosti s vytváraním ich priorít. V tejto oblasti musíme dosiahnuť osobitnú rovnováhu. Nepochybný úspech belgického predsedníctva spočíva v posilnení hospodárskej správy. Začali fungovať agentúry, ktoré majú dohľad nad finančnými inštitúciami. Veľa práce sa vykonalo v súvislosti s prísnejším dodržiavaním rozpočtovej disciplíny. Z činností zameraných na štrukturálnu reformu sa stal hlavný nástroj rozvoja. Okrem toho sa konečne našlo východisko z bezvýchodiskovej situácie v súvislosti so schválením rozpočtu EÚ na rok 2011. Chceli by sme vám len poďakovať.
<SPEAKER ID="109" NAME="Seán Kelly" AFFILIATION="PPE">
Musím povedať, že je veľmi povzbudzujúce počuť tak veľa poslancov zo všetkých strán Parlamentu, ako chvália belgické predsedníctvo. Je to oprávnené. Obával som sa, že to bude naopak. Myslím si, že jedným z dôvodov úspechu belgického predsedníctva je to, že zohľadnilo skutočnosti Lisabonskej zmluvy. V súčasnosti musí dôjsť k plynulému prechodu od jedného predsedníctva k druhému. Je to ako štafetový beh. Pravdepodobne čím účinnejšie a nenápadnejšie je odovzdanie štafety, tým lepšie. Belgičania to urobili výnimočne dobre a poskytli príklad iným krajinám, ako to spraviť v budúcnosti.
<P>
Chcel by som im poďakovať najmä za úsilie v súvislosti s rozpočtom a bankovými a inými orgánmi, ktoré sa vytvorili. Ak budú takí úspešní, ako dúfame, potom sa pri pohľade na tieto veľmi dôležité rozhodnutia v nasledujúcich rokoch zvýši prestíž belgického predsedníctva.
<SPEAKER ID="110" NAME="Frédéric Daerden" AFFILIATION="S&amp;D">
(FR) Súhlasím s takmer jednomyseľnými vyjadreniami z dnešného dopoludnia. Pán premiér, belgické predsedníctvo bolo kvalitným predsedníctvom, pretože prispelo k ďalšiemu vývoju európskeho projektu v zložitej vnútroštátnej situácii, ktorá mu však nezabránila v riešení problémov Európy. Mám na mysli prijatie rozpočtu na rok 2011, ktorého niektoré aspekty zanechávajú zlé pocity. Vyhli ste sa však škodlivej konfrontácii medzi inštitúciami.
<P>
Pokiaľ ide o sociálny rozmer, belgické predsedníctvo sa od začiatku v Rade stretávalo s nadmernou obozretnosťou. Mám na mysli predovšetkým predstavu rámcovej smernice o minimálnom príjme. Napriek tejto situácii môžeme Belgicko pochváliť za istý skutočný pokrok vďaka bojovnému duchu vašich a našich ministrov. Týka sa správy Rady pre zamestnanosť, sociálnu politiku, zdravie a spotrebiteľské záležitosti (EPSCO) pred každým zasadnutím Európskej rady, ktorá predstavovala nevyhnutnú protiváhu rady ECOFIN, záverov v súvislosti so sociálnymi službami všeobecného záujmu, dôchodkov, najmä konferencie o dôchodkoch v Liège, na ktorej sa vyzdvihla potreba spoločného prístupu k primeranosti a udržateľnosti dôchodkov, čo považujem za povinnosť zdôrazniť, a vyhlásenia rady EPSCO o Európskom roku boja proti chudobe.
<P>
Ešte raz vám blahoželám. Dúfajme, že nasledujúce predsedníctva budú tento pokrok rozvíjať.
<SPEAKER ID="111" NAME="Gay Mitchell" AFFILIATION="PPE">
Mám procedurálnu námietku. Rád by som vás požiadal, aby ste preskúmali, kto môže vystúpiť v rámci postupu "catch the eye" a kto nie. Zdá sa mi, že na jednotlivých schôdzach to nie je spravodlivo rozdelené. Chcel by som vás požiadať, aby ste to urobili, pretože niektorí z nás, ktorí majú iné povinnosti, nemôžu sedieť v Parlamente po celý čas, kým iní takúto možnosť majú.
<P>
Myslím si, že poslanci by mali mať spravodlivú možnosť zasiahnuť do rozpravy. Naozaj sa ospravedlňujem za zdržiavanie, ale chcem vás požiadať, aby ste to preskúmali.
<SPEAKER ID="112" NAME="Predseda">
Pán Mitchell, chcem uviesť len to, že mám zoznam, ktorý si môžete pozrieť. Možnosť vystúpiť má takmer 20 poslancov. Ak chcete, môžete ma navštíviť v kancelárii, zoznam vám ukážem a vysvetlíme to.
<SPEAKER ID="113" NAME="Maroš Šefčovič">
podpredseda Komisie. - Dnes dopoludnia zaznelo v tomto Parlamente veľké množstvo pozitívneho hodnotenia a uznania. V mene Komisie by som chcel uviesť, že tieto vyjadrenia sú veľmi zaslúžené. Belgické predsedníctvo so svojím európskym duchom jasne prejavilo pôsobivú efektívnosť a veľmi kooperatívny prístup. Keď sa belgické predsedníctvo začalo venovať nejakej otázke, všetci sme vedeli, že bude sledovať iba európsky cieľ a že to bude robiť v duchu lojálnej spolupráce medzi inštitúciami. Výsledkom veľmi dobrej spolupráce belgického predsedníctva s Európskym parlamentom a veľmi blízkych vzťahov s Komisiou je veľmi pôsobivý zoznam úspechov.
<P>
Dnes môžeme povedať, že Lisabonská zmluva sa v súčasnosti v plnej miere uplatňuje. Prostredníctvom európskej iniciatívy občanov sa nám podarilo dať našim občanom nový hlas a dosiahnuť dohodu o transparentnejších a účinnejších pravidlách komitológie. Na obidvoch uvedených otázkach som spolupracoval so štátnym tajomníkom pánom Olivierom Chastelom a musím povedať, že na mňa vždy zapôsobili jeho zmysel pre spoluprácu a vysoká úroveň profesionality.
<P>
Na ukončenie rozpravy o rozpočte na rok 2011 a začatie novej hospodárskej správy v Európe bol potrebný pokojný a konštruktívny prístup. Belgickému predsedníctvu sa podarilo dosiahnuť zjavný pokrok dokonca aj v zložitých a zdĺhavých diskusiách, napríklad o otázkach rozvodu, finančného dohľadu a aj patentov.
<P>
V súčasnosti je úplne zrejmé, že pozitívny duch a efektívnosť belgického predsedníctva musíme šíriť ďalej. Je jasné, že obnova hospodárstva po kríze a konsolidácia verejných financií sú pre nás všetkých hlavnými prioritami. Minulý týždeň sme dostali dobrú správu v súvislosti s úspešným predajom portugalských, španielskych a talianskych dlhopisov a boli sme svedkami znížení rozpätia v prípade Belgicka a iných krajín. Úplne jasné je aj to, že musíme urýchliť štrukturálne reformy a vyvíjať ešte väčšie úsilie. Ak nechceme skončiť pri obnove bez pracovných miest, musíme preskúmať spôsob reformy pravidiel nášho trhu práce a odstránenia prekážok pre vyššiu zamestnanosť v Európe. Zároveň musíme chrániť zraniteľné vrstvy obyvateľov v našej spoločnosti a znížiť chudobu. Toto je jediný spôsob, akým môžeme rozvíjať naše sociálne trhové hospodárstvo v Európe.
<P>
Veľa bude závisieť od toho, ako začneme európsky semester a do akej miery budeme spoločne schopní ambiciózne pristupovať k našim národným programom reforiem, našim snahám o konsolidáciu a k vykonávaniu stratégie EÚ 2020. Belgické predsedníctvo významne prispelo k začatiu tohto nového procesu hospodárskej správy a my musíme v súčasnosti pokračovať vo vynikajúcej práci, ktorú začalo.
<P>
Pán premiér, pán štátny tajomník, chcel by som vám veľmi pekne poďakovať za vynikajúcu prácu. Rád by som veľmi pekne poďakoval aj všetkým vašim diplomatom za vytvorenie pozitívnej atmosféry, v ktorej môže nasledujúce predsedníctvo pokračovať v práci, ktorú ste pred šiestimi mesiacmi tak úspešne začali.
<SPEAKER ID="114" NAME="Yves Leterme" LANGUAGE="FR">
Toto sú moje posledné slová v mene belgického predsedníctva, takže budem stručný. Teší ma také veľké množstvo prítomných, ale viem, že to súvisí s inými bodmi vášho programu.
<P>
(NL) Dámy a páni, tiež by som, samozrejme, rád poďakoval všetkým tým, čo poskytli veľmi konštruktívnu spätnú väzbu, ktorá bude neoceniteľná vo vašej a našej práci v budúcnosti. V súvislosti s veľmi pozitívnym hodnotením nášho predsedníctva zo strany Európskeho parlamentu mi predovšetkým dovoľte povedať, že sa snažím dodržiavať zásadu pokojného prístupu k negatívnej spätnej väzbe a veľmi skromného prístupu k pozitívnej, a to aj vtedy, keď je nadnesená.
<P>
Na záver by som chcel zdôrazniť tri body. Po prvé, považujem za naozaj dôležité ustanoviť osvedčené postupy v súvislosti s vykonávaním Lisabonskej zmluvy, čo však zjavne presahuje rámec nášho belgického predsedníctva. Každý národný štát, ktorý na šesť mesiacov prevezme funkciu rotujúceho predsedníctva Európskej únie, by mal vo svojom programe mimoriadne uprednostňovať otázku Európy.
<P>
Po druhé, cieľom riadenia rotujúceho predsedníctva možno nie je vystupovať iba ako sprostredkovateľ, ale aj ako hybná sila, aby naše inštitúcie mohli vykonávať svoju prácu, ako to tu uviedol jeden z vás. Všetci sme sa vytrvalo usilovali o ratifikáciu Lisabonskej zmluvy. Bolo by, samozrejme, absurdné, keby sme rotujúce predsedníctvo riadili tak, že by neuplatňovalo spravodlivosť v súlade so znením a duchom Lisabonskej zmluvy. Okrem toho to navyše považujem za jediný spôsob, ako splniť účel rotujúceho predsedníctva v budúcnosti a zachovať všetky budúce zmeny a doplnenia zmluvy alebo nové dohody. Po tretie, nie všetko je dokonalé a niektorí poslanci správne poukázali na určité nedostatky. Chcel by som predovšetkým zopakovať, že Európa by mala byť ambicióznejšia v súvislosti so sociálnou politikou.
<P>
(FR) Vaše vyjadrenia sú naozaj správne. Na úrovni sociálnej politiky musí byť Únia v budúcnosti ambicióznejšia, ale napriek tomu som presvedčený, že Belgicko si splnilo úlohu. Belgické predsedníctvo posilnilo úlohu politík zamestnanosti v rámci stratégie EÚ do roku 2020, zabezpečilo zahrnutie týchto politík do novej hospodárskej správy Európy a som presvedčený, že tiež vytvorilo základy sociálneho rozmeru stratégie EÚ do roku 2020 nielen na boj proti chudobe, ale aj pre sociálnu súdržnosť. Čo sa týka niektorých vystúpení, domnievam sa, že sme do európskeho programu predsa len zahrnuli otázku služieb všeobecného záujmu. Je však pravda, že musíme vykonať viac a posunúť sa vpred najmä na legislatívnej úrovni.
<P>
Ako som už uviedol, naše predsedníctvo nie je dokonalé a myslím si, ako správne povedal pán Tavares, že na úrovni politiky týkajúcej sa utečencov môžeme urobiť viac, než robíme v súčasnosti.
<P>
(NL) Svoje vystúpenie ukončím dvomi záverečnými poznámkami, keďže na programe sú iné otázky. Rozhodne by som sa chcel obrátiť na belgických poslancov Európskeho parlamentu vo všeobecnosti, ale predovšetkým niektorým z nich, a to dvom svojim predchodcom.
<P>
V mene belgickej vlády by som chcel povedať, že naše úsilie vynaložené počas belgického predsedníctva považujeme za istý prejav uznania vašej práce v tomto Parlamente. Dámy a páni, urobili sme, čo bolo v našich silách, aby sme správne uplatňovali Lisabonskú zmluvu, čo je tiež istým prejavom uznania iniciatívam vytvoreným od jedenásteho predsedníctva, ktoré dozeralo na vznik Laekenskej deklarácie a následne sa v rámci dôležitého spravodajstva snažilo o zavedenie jej ducha do Lisabonskej zmluvy.
<P>
Správne bolo uvedené, že rotujúce predsedníctvo sa spolieha predovšetkým na odhodlanie a zásluhu veľkého množstva ľudí v okolí politikov, ktorí musia prevziať zodpovednosť a stáť v prvej línii. Mám na mysli poradcov, diplomatov a veľké množstvo ľudí, ktorí v konečnom dôsledku vykonávajú najdôležitejšiu prácu.
<P>
Rád by som pánovi Staesovi povedal, že Zlatú kopačku, ktorá sa bude zajtra odovzdávať v Belgicku, stále dostávali ľudia ako Lukaku a Boussoufa. Keby bolo ocenené belgické predsedníctvo, Zlatú kopačku by určite dostala jeho diplomatická služba, ktorej niektorí zamestnanci sedia priamo za mnou.
<P>
Na záver by som rád povedal niekoľko slov v čo najlepšej maďarčine pánovi Tabajdimu.
<SPEAKER ID="118" NAME="Predseda">
Pán premiér, vďaka vám sme v posledných šiestich mesiacoch vytvorili nové spôsoby spolupráce na rôznych úrovniach medzi dvoma zákonodarnými orgánmi Európskej únie, Radou a Európskym parlamentom. Vaše predsedníctvo dosiahlo obrovský úspech. Želám všetko najlepšie vašej krajine a vám osobne.
<P>
(potlesk)
<P>
Písomné vyhlásenia (článok 149)
<SPEAKER ID="119" NAME="Mara Bizzotto" LANGUAGE="IT">
Dňa 31. decembra 2010 ukončilo svoju činnosť pomerne mdlé predsedníctvo, ktoré niektorí nazvali nevýrazným a slabým. Od belgickej vlády, ktorá v skutočnosti osem mesiacov neexistovala, sme nič iné očakávať nemohli. Belgickým politikom sa nepodarilo prijať politický plán pre vlastnú krajinu, ktorá je obeťou nebývalej inštitucionálnej krízy. Nechápem, ako mohla viesť taký zložitý útvar, akým je Európska únia, ktorá je v súčasnosti sama veľmi krehká a nestabilná, s predvídavosťou a víziou do budúcnosti. Belgické predsedníctvo malo nasmerovať Európu na cestu obnovy po hospodárskej a finančnej kríze. Ešte aj dnes sa však znova zaoberáme špekuláciou, ktorá ohrozuje samotnú existenciu jednotnej meny. Práve belgické predsedníctvo sa zaslúžilo o dôležité zrýchlenie ďalšieho rozširovania hraníc EÚ. Ako sme videli v posledných rokoch, pristúpenie hospodársky slabých krajín skomplikovalo prácu európskych inštitúcií a oslabilo celú Európu, ktorá je v súčasnosti schopná zvládať domáce problémy akýchkoľvek nových členských štátov menej než v minulosti.
<SPEAKER ID="120" NAME="Andreas Mölzer" LANGUAGE="DE">
Belgicko vykonávalo posledných šesť mesiacov funkciu predsedníctva Európskej únie a zdá sa, že v jeho krajine si to nikto nevšimol. Krajina sa neúspešne snažila predovšetkým vytvoriť novú vládu a pre rozpory medzi Flámami a Valónmi nebola schopná prijímať politické rozhodnutia. Bol preto zázrak, že politickí predstavitelia EÚ jednoduchým spôsobom naplnili svoju túžbu presadiť centralizáciu v Európskej únii. Kríza eura sa využila ako zámienka na presadenie plánov na riadenie európskeho hospodárstva. Okrem toho takzvaný "stály záchranný balík" v súvislosti s eurom nie je ničím iným než útokom na čistých prispievateľov, ktorí budú musieť v budúcnosti siahnuť ešte hlbšie do vrecka. Belgicko by sa malo v skutočnosti považovať za varovný príklad toho, čo sa môže stať, ak sa spoja národy s rozdielnou výkonnosťou hospodárstva. Belgicko, v ktorom sú rozdiely medzi Flámami a Valónmi zjavne nezlučiteľné a kde federálny aparát predstavuje mechanizmus prerozdeľovania od Flámov Valónom, ukazuje, čo sa môže stať Európskej únii a eurozóne, ak bude pokračovať súčasným nesprávnym smerom.
<SPEAKER ID="121" NAME="Sławomir Witold Nitras" LANGUAGE="PL">
Pri hodnotení belgického predsedníctva by sme mali v prvom rade oceniť jeho mimoriadne aktívnu úlohu pri vytváraní európskeho systému finančnej stability. Všetci, čo poznajú tento proces, vedia, že ide o zložitú operáciu, ktorá sa uskutočnila pod časovým tlakom. Z tohto dôvodu by som rád úprimne zablahoželal všetkým, ktorí prispeli k realizácii tohto projektu. V tejto súvislosti belgické predsedníctvo zanechalo maďarskému predsedníctvu dobre vykonanú prácu. Mali by sme tiež zdôrazniť, že Belgičania vytýčili cestu pre nasledujúce predsedníctva v súvislosti s nadobudnutím platnosti Lisabonskej zmluvy. Chcel by som vyjadriť nádej, že nasledujúce predsedníctva vrátane poľského sa budú snažiť intenzívnejšie stanoviť vlastné a jasné priority a zároveň ich zahrnú v rámci našich spoločných európskych cieľov. Tento spôsob práce umožňuje intenzívnejšie plánovanie a vykonávanie politík európskych inštitúcií.
<SPEAKER ID="122" NAME="Wojciech Michał Olejniczak" LANGUAGE="PL">
Rád by som na úvod zablahoželal belgickému predsedníctvu, ktoré pri riadení Európskej rady počas posledných šiestich mesiacov preukázalo vynikajúce schopnosti. Belgickému tímu môžeme prisúdiť ešte väčší úspech vzhľadom na situáciu, v ktorej krajina prevzala funkciu predsedníctva. Po prvé, bolo to prvé predsedníctvo, ktoré fungovalo na základe pravidiel zavedených Lisabonskou zmluvou, a, po druhé, EÚ a jej jednotlivé členské štáty boli v mimoriadne zložitej finančnej situácii. Okrem toho Belgicko muselo počas predsedníctva riešiť domáce problémy. Napriek tomuto zložitému a náročnému obdobiu predsedníctvo dokázalo, ako účinne dokáže postupovať, a pri vykonávaní všetkých opatrení zároveň preukázalo skutočný európsky štýl. Ponechalo svoje domáce problémy a otázky bokom a sústredilo sa na postup, ktorý zodpovedal návrhom Európskeho parlamentu, Európskej komisie a Európskej rady, a na podporu týchto inštitúcií. Predsedníctvo prevzalo úlohu sprostredkovateľa. Pokiaľ ide o priority, ktoré predsedníctvo dosiahlo, uznanie si zaslúžia opatrenia zamerané na boj proti hospodárskej kríze. V tejto súvislosti mám na mysli predovšetkým prácu na nasledujúcom viacročnom finančnom rámci. Ďalším významným úspechom belgického predsedníctva je smernica o Eurovignette. Na záver by som rád uviedol, že belgické predsedníctvo môže slúžiť ako dobrý príklad pre ďalšie krajiny, ktoré prevezmú funkciu predsedníctva Európskej rady. Podobný úspech by som chcel zaželať maďarskému aj poľskému predsedníctvu, ktoré sa začne v druhej polovici roku 2011.
<SPEAKER ID="123" NAME="Jarosław Leszek Wałęsa" LANGUAGE="PL">
Chcem poďakovať belgickému predsedníctvu. Jeho práca, ktorá sa práve skončila, môže slúžiť ako model pre krajiny, ktoré budú viesť úsilie Európskej rady v budúcnosti. Táto téma mi je mimoriadne blízka vzhľadom na nadchádzajúce predsedníctvo Poľska. Dúfam, že si zachová smerovanie, ktoré tak úspešne vytýčilo belgické predsedníctvo. Nestáva sa často, aby predsedajúca krajina uprednostnila opatrenia Spoločenstva pred domácimi záujmami. Podľa môjho názoru hlavný úspech predsedníctva, o ktorom rokujeme, spočíval v jeho nepretržitom vykonávaní ustanovení Lisabonskej zmluvy predovšetkým na úrovni Európskej rady, ktorá sa stala plnoprávnou inštitúciou so stálym predsedom, a na úrovni Rady pre zahraničné veci, ktorej v súčasnosti predsedá vysoká predstaviteľka. Boj proti hospodárskej kríze sa tiež ukázal ako záležitosť s nemalým významom a systematické monitorovanie a zmierňovanie finančného sektora umožní postupom času znova obnoviť jej poškodenú reputáciu. Je to mimoriadne dôležité v období, keď dochádza k veľkému tlaku v súvislosti s rozšírením eurozóny. Stručne povedané, úprimne dúfam, že smer určený počas belgického predsedníctva nám poslúži ako meradlo kvality pre krajiny, ktoré prevezmú budúce predsedníctva. Nech je dobro Spoločenstva vždy našou prioritou. Ďakujem.
