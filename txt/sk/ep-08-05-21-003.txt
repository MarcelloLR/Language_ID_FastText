<CHAPTER ID="003">
Vedecké fakty o zmene klímy: zistenia a odporúčania pre rozhodovací proces (rozprava) 
<SPEAKER ID="008" NAME="Predseda">
Ďalším bodom rokovania je priebežná správa vypracovaná pánom Florenzom o vedeckých faktoch o zmene klímy: zistenia a odporúčania pre rozhodovací proces.
<SPEAKER ID="009" NAME="Karl-Heinz Florenz">
spravodajca. - (DE) Vážený pán predseda, vážený pán Komisár, vážený pán úradujúci predseda, vitajte v Európskom parlamente. Čo priviedlo Európsku úniu k vytvoreniu Dočasného výboru pre klimatické zmeny? Bol to správny prístup, že sme predstavili všeobecný pohľad na to, ako my - Európska únia - zamýšľame riešiť túto otázku. Ak chceme na medzinárodnej úrovni pomôcť zabezpečiť, aby bola táto otázka stálym bodom programu - ako to úspešne robí Stavros Dimas v mene Komisie - ako Európska únia, ako Parlament, musíme jasne vyjadriť, aká je naša koncepcia, inými slovami, musíme zreteľne ukázať, aká je naša vizitka v tejto otázke. Nakoniec musí Európa ukázať, ako túto otázku riešime, aké stanovisko sme zaujali, aby sme podnietili ostatné krajiny a kontinenty, aby sa pohli rovnakým smerom ako my. Preto je dôležité, aby sme začali s vedeckým hľadiskom tejto diskusie a presne o tom budeme dnes hovoriť.
<P>
Zameranie sa na toto hľadisko nikdy neprinesie príťažlivú správu, pretože ide o status quo. Nie sú to žiadne politické machinácie typu: tu trochu uberieme, tu zas pridáme. Ide o zameranie pozornosti na fakty. Tieto fakty sa nám podarilo zhromaždiť v početných tematických stratégiách, počas ktorých sme do Bruselu a Štrasburgu pozvali dvoch nositeľov Nobelovej ceny. Vážený pán predseda, podarilo sa vám zorganizovať vynikajúce podujatie a váš prejav o zmene klímy bol veľmi významný a nesmierne inšpiratívny z môjho pohľadu, pretože ma motivoval, aby som zdvojnásobil svoje pracovné nasadenie.
<P>
Vypočuli sme si názory veľkého počtu odborníkov medzinárodných organizácií z celého sveta, na čele s mojím dobrým priateľom, pánom Guidom Sacconim, ktorý to všetko veľmi dobre zorganizoval. Dokázali sme pozvať aj niekoľkých kritikov, ale, žiaľ, neprišli všetci, pretože nemajú záujem, aby sa ich kritika podrobila skúmaniu na medzinárodnej úrovni. Tvorbu tlačenej kritiky bez ochoty podrobiť ju formálnemu preskúmaniu môžeme len ťažko považovať za hrdinský počin. Uvítal by som účasť aspoň jedného alebo dvoch kritikov, ktorí by boli ochotní vystúpiť v rámci medzinárodnej debaty.
<P>
Mali sme možnosť prečítať si mnoho skvelých dokumentov. Medzivládny panel o zmene klímy (IPCC) sa na tomto tiež aktívne podieľal. Konzultovali sme aj s Organizáciou OSN pre výživu a poľnohospodárstvo, s Programom OSN pre životné prostredie a Klimatickou konferenciou Spolkovej republiky Nemecko a mnohými ďalšími, čoho výsledkom sú fakty, ktoré dnes máme pred sebou. Nejde o bojovný typ správy, ako občas tvrdili niektorí moji priatelia. Je to správa o stave predstavujúca základ, podľa ktorého sa rozhodneme, ako budeme v budúcnosti postupovať. Argumenty jasne ukazujú, že existuje vedecký konsenzus, vďaka ktorému môžeme vo svojej práci napredovať. Dosiahli sme konsenzus v tom, ako by sme mali hodnotiť antropogénny vplyv - táto téma je obsiahnutá v článku 3. Máme dostatočné informácie, na základe ktorých môžeme tvrdiť, že pre budúcnosť je dôležitý cieľ obmedziť zvyšovanie globálnej priemernej teploty maximálne na 2 °C nad úrovňou spred priemyselnej revolúcie.
<P>
Čo by sme teda mali v budúcnosti urobiť? Tu v Európe musíme zozbierať všetky svoje sily a sústrediť ich do novej, tretej priemyselnej revolúcie založenej na troch pilieroch trvalej udržateľnosti: na pilieri udržateľnosti produktov, na sociálnom rozmere a, samozrejme, hospodárskom rozmere. Nie je to záťaž, ale naopak, obrovská príležitosť, ktorú musíme ďalej rozvinúť ako svoju víziu.
<P>
Jedno je isté: diskusia o klíme je len menšou časťou nášho problému. Musíme sa intenzívnejšie venovať debate o udržateľnosti. Skutočnosťou je, že len za päťsto rokov dokážeme minúť energiu, ktorá sa vytvárala milióny rokov a nemáme vôbec žiadnu odpoveď na otázku, ako si naše deti, alebo deti našich detí, budú môcť v budúcnosti zabezpečiť pre seba dostatok zdrojov energie.
<P>
V tom vidím obrovskú príležitosť. Potrebujeme odvahu, aby sme boli tvoriví. Doba kamenná sa neskončila preto, že sme už nemali kamene. Ale poviem vám, že doba kamenná sa našťastie skončila preto, lebo my politici, sme mali odvahu. Odvahu uchopiť budúcnosť do vlastných rúk, odvahu pre svoje deti a pre túto našu planétu.
<P>
(potlesk)
<SPEAKER ID="010" NAME="Predseda">
Veľmi pekne ďakuje, pán Florenz, aj za milé slová, ktoré ste adresovali predsedovi. Je skôr výnimkou ako pravidlom takto vyjadrovať priateľské porozumenie. Keďže mojou úlohou je byť objektívny a neutrálny, nebudem upozorňovať na to, že môžeme málokedy počuť nejakú chválu, najmä z vlastnej politickej rodiny. Preto to, čo sa dnes ráno udialo, je pre mňa veľkou udalosťou!
<SPEAKER ID="011" NAME="Janez Podobnik">
úradujúci predseda. - (SL) Vážený pán predseda, vážený pán Florenz, vážené dámy a páni, na stole máme dôkaz, že človek nesie zodpovednosť za veľké zmeny klimatického systému a že tieto zmeny sa už negatívne prejavili v prírode a ľudskej spoločnosti. Isté je aj to, že ak nebudeme okamžite konať a výrazne neznížime emisie skleníkových plynov ešte v tomto storočí, globálna teplota bude naďalej stúpať, čo povedie k univerzálnej škode a rozvratu.
<P>
Štvrtá hodnotiaca správa Medzivládneho panela OSN o zmene klímy vydaná v Španielsku v novembri 2007 predstavuje zatiaľ najcelistvejšie a najdôveryhodnejšie vedecké hodnotenie zmeny klímy. V tejto správe sa uvádza, že niet pochýb o tom, že sa podnebie otepľuje a že zvyšovanie priemernej globálnej teploty za posledných päťdesiat rokov s najväčšou pravdepodobnosťou spôsobila antropogénna koncentrácia skleníkových plynov.
<P>
Hodnotiace správy týkajúce sa tejto situácie, ktoré uverejnil panel IPCC od roku 1990, poukazujú na to, že veda o zmene klímy a jej následkoch v posledných rokoch výrazne napreduje. Možno to pripísať viacerým faktorom: narastajúcemu počtu dôkazov známej zmeny klímy, tvrdej práci vedcov a lepšiemu šíreniu vedeckých objavov.
<P>
Ako pán Florenz uvádza vo svojej priebežnej správe, ktorá podľa nášho názoru ponúka niekoľko veľmi dôležitých sviežich postrehov v súvislosti so spomínanými problémami, ktoré dnes dobre poznáme, tento stav sám osebe vyžaduje okamžité vytvorenie a uplatňovanie opatrení, ktorými sa prispeje k zníženiu emisií skleníkových plynov. Všetci vieme, že práve preto sa hlavy európskych štátov a vlád v marci minulého roka rozhodli vyslať medzinárodnému spoločenstvu rázne posolstvo so záväzkami týkajúcimi sa zníženia emisií skleníkových plynov.
<P>
Európska únia je rozhodnutá plniť tieto záväzky na základe integrovaného prístupu ku klimatickej a energetickej politike. Po druhé bude venovať osobitnú pozornosť efektívnemu využívaniu energií, obnoviteľným zdrojom energie, biopalivám, zachytávaniu a uskladneniu oxidu uhličitého a vo všeobecnosti prechodu na hospodárstvo s nízkymi emisiami CO2.
<P>
Vážené dámy a páni, chcel by som vám zároveň pripomenúť najnovšie rozhodnutia Európskej rady. Ako som spomenul, minulý rok Európska únia prijala rázne a ďalekosiahle záväzky v súvislosti s klimatickou a energetickou politikou. Teraz, v roku 2008, nastal čas konať.
<P>
Na konferencii o zmene klímy, ktorá sa konala v decembri minulého roku v Bali, nastal významný prelom v súvislosti so začatím procesu medzinárodných rokovaní, do ktorého sú zapojené všetky krajiny - rozvinuté aj rozvojové. Akčný plán z Bali predstavuje náčrt tohto procesu. Európska únia je rozhodnutá naďalej si udržať rozhodujúcu medzinárodnú úlohu v oblasti zmeny klímy a energetiky a zachovať potrebné podnety na rokovania v rámci dohovoru OSN, najmä na jednom z najbližších stretnutí, ktoré bude v tomto roku v Poznani. Cieľom je zabezpečiť, aby sa v Kodani v roku 2009 dosiahla ambiciózna globálna a integrovaná dohoda o zmene klímy na obdobie po roku 2012, ktorá bude v súlade s cieľmi Európskej únie, teda zabezpečí, že sa globálna teplota nezvýši viac ako o dva stupne. Európska únia k tomuto významne prispeje tým, že dodrží ciele stanovené na jarnom stretnutí Európskej rady v roku 2007.
<P>
Hlavnou výzvou je vykonať prechod na bezpečné a udržateľné hospodárstvo s malými emisiami CO2 spôsobom, ktorý bude v súlade s trvalo udržateľným rozvojom Európskej únie, jej konkurencieschopnosťou, spoľahlivými dodávkami energie, bezpečnosťou potravín a zdravými udržateľnými verejnými financiami.
<SPEAKER ID="012" NAME="Stavros Dimas" LANGUAGE="EL">
Vážený pán predseda, vážené dámy a páni, ďakujem že ste nám dnes poskytli príležitosť diskutovať o priebežnej správe Dočasného výboru pre klimatické zmeny, ktorú predstavil pán Florenz. Blahoželám mu k vynikajúcej práci.
<P>
Táto správa potvrdzuje podporu Európskeho parlamentu ambicióznej politike Spoločenstva v súvislosti s bojom proti zmene klímy. Vážený pán predseda, túto príležitosť by som chcel využiť na to, aby som sa poďakoval všetkým poslancom Európskeho parlamentu za ich vytrvalú podporu a podstatný prínos k propagácii našej klimatickej politiky, za to, že pozdvihujú povedomie verejnosti a informujú poslancov v ďalších krajinách. Vážený pán predseda, zároveň by som chcel zdôrazniť, že aj vy ste zohrávali významnú úlohu v propagácii klimatickej politiky Európskej únie. Som si istý, že tak ako vy, aj poslanci Európskeho parlamentu budú pokračovať v plnení tohto poslania s rovnakým odhodlaním, aby sme za nasledujúce dva krátke roky, ktoré sú pred nami, dospeli k dohode na konci roka 2009 v Kodani. Takto budeme môcť účinne riešiť túto obrovskú hrozbu pre našu planétu. Na jednej strane v EÚ intenzívnejšími diskusiami o balíku opatrení pre klímu a energetiku, na druhej strane v rámci medzinárodných rokovaní, na ktorých musíme zozbierať všetky sily a spolupracovať ako najlepšie vieme. Musíme využiť priamy štart Európskej únie a mať na pamäti konferenciu, ktorá sa uskutoční v decembri 2009 v Kodani.
<P>
Dve okolnosti nám pomohli dosiahnuť dôležité rozhodnutia v prijaté v Bali: pozícia Európy ako svetového vodcu v boji proti zmene klímy a vedecké zistenia Medzivládneho panelu o zmene klímy (IPCC). Vďaka týmto zisteniam mnoho svetových vodcov uznalo, že skutočne existuje naliehavá potreba konať. Táto séria vedeckých správ umožnila občanom a politickým vodcom vrátane poslancov rôznych krajín lepšie porozumieť rozsahu výzvy a vážnych hrozieb, ktorým budeme musieť čeliť, ak nezastavíme zmenu klímy. Myslím si, že sa takmer všetci zhodneme v tom, že skutočne bola vedecky dokázaná naliehavá potreba okamžite prijať odvážne opatrenia boja proti zmene klímy. Priebežná správa, ktorú máme pred sebou, obsahuje súhrn týchto opatrení. Táto správa jasnejšie ako kedykoľvek predtým vysiela vedecké posolstvo, ktoré v roku 2007 vydal panel IPCC a ďalšie zdroje.
<P>
Vedecká diskusia o tom, či zmenu klímy spôsobuje ľudská činnosť, trvala desaťročia, najmä pre skeptické postoje, ktoré zabránili prijatiu rozhodných opatrení. Dnes sa táto debata skončila. Neznamená to, že máme odpovede na všetky otázky, ani to, že sme všetko dopodrobna pochopili, ale máme už dostatok informácií, aby sme mohli vyvodiť záver, že je v našom záujme rýchlo prijať ambiciózne opatrenia v súvislosti s bezpečnosťou energie, ale aj v hospodárskych, ekologických a sociálnych súvislostiach. Nielenže si už nemôžeme dovoliť ďalej čakať, ale čo je ešte horšie - čas, ktorý nám zostáva, je obmedzený. Ak chceme obmedziť globálne otepľovanie na 2 °C, čo je hraničná hodnota, po ktorej prekročení strácame schopnosť obmedziť alebo odvrátiť ekologické následky, potom emisie skleníkových plynov dosiahnu vrchol najneskôr do 10 až 15 rokov.
<P>
Aby sme mali z dlhodobého hľadiska šancu, že neprekročíme hranicu 2 °C, globálne emisie sa v porovnaní s úrovňou v roku 1990 musia do roku 2050 znížiť o 50 %. Dosiahneme to len vtedy, ak radikálne zmeníme spôsob výroby a využívania energie. Musí nastať celosvetový prechod na hospodárstvo s malými emisiami CO2 a zároveň malé, no dôležité zmeny v mnohých oblastiach nášho každodenného života. Potrebujeme doslova zelenú revolúciu.
<P>
Správy panela IPCC jednoznačne ukázali, že aj pri ambicióznych opatreniach na zníženie emisií už pravdepodobne nedokážeme odvrátiť niektoré vážne následky zmeny klímy. Medzinárodné spoločenstvo musí byť preto na ne pripravené. Z tohto dôvodu bude potrebná podpora najmä pre najzraniteľnejšie rozvojové krajiny, ktoré budú čeliť najvážnejším problémom.
<P>
Teraz sa chcem venovať rokovaniam OSN. Máme málo času k dispozícii, pretože našou hlavnou prioritou je dosiahnutie dohody v Kodani v roku 2009. Je to veľká výzva - dosiahnuť podpísanie základnej komplexnej dohody, ktorá splní ambiciózne ciele stanovené podľa vedeckých zistení. Naším cieľom je presvedčiť medzinárodných partnerov, aby podpísali túto ambicióznu dohodu a bude si to vyžadovať obrovské úsilie. Preto musí Európska únia zostať verná svojej doteraz úspešnej stratégii. Znamená to, že musíme dosiahnuť pozitívne výsledky doma a tak ukázať svojim partnerom v zahraničí, že prijímanie ambicióznych opatrení nie je proti ich záujmom, ani nie je zamerané na obmedzenie ich hospodárskeho rozvoja.
<P>
Jednou z výziev bude zabezpečiť účasť rozvinutých krajín na úsilí znížiť emisie na úroveň, ktorá zodpovedá cieľu 2 °C. Znamená to zníženie ich emisií z úrovne v roku 1990 o 25 až 40 % do roku 2020. Nechcem chodiť okolo horúcej kaše. Preto vyzývame Spojené štáty americké, aby sa zhostili svojej úlohy a začali riešiť túto výzvu. Namiesto toho, aby bránili napredovaniu, musia ho podporovať. Ako sme si po nedávnej návšteve v USA uvedomili, prebiehajúce diskusie sa začali hýbať správnym smerom, no očividne od nich očakávame omnoho viac.
<P>
Tak ako pracujeme s rozvinutými krajinami, musíme pracovať aj na tom, aby sme dosiahli ambiciózne záväzky v súvislosti so znížením emisií rozvojových krajín, najmä tých, ktoré sú viac rozvinuté. Existuje viacero možností ako emisie znížiť a všetky predstavujú významné pridané výhody pre bezpečnosť energie, ľudské zdravie a rozvoj vo všeobecnosti. V budúcej dohode v roku 2009 musíme prijať a podporiť opatrenia v tomto smere. Verím, že aj v tejto súvislosti sa veci hýbu správnym smerom. Sledujeme čoraz väčšie povedomie v súvislosti s potrebou prijímať kroky v boji proti zmene klímy. Zároveň sú čoraz viac zrejmé aj ďalšie výhody, či už v súvislosti so zabezpečením energie, ľudským zdravím alebo hospodárskym rozvojom, ktoré sa podarí nielen zabezpečiť, ale aj zlepšiť.
<P>
Nedávna návšteva zástupcov Komisie v Číne potvrdila, že naši kolegovia v Číne si úplne uvedomujú ich narastajúcu povinnosť prijať vnútorné opatrenia. Takéto opatrenia už začali prijímať a plánujú pokračovať vo svojom úsilí. Musíme ich podporiť bilaterálne aj multilaterálne. Budeme mať veľa príležitostí v nasledujúcich mesiacoch a na budúci rok, aby sme presadili svoje posolstvo. Jednou z nich je aj konferencia krajín skupiny G8 a G8+5, na ktorej sa japonské predsedníctvo plánuje zamerať na zmenu klímy. Ďalšie príležitosti sa naskytnú v rámci iniciatívy pod dohľadom OSN pre vedúce svetové hospodárstva a rôznych programov bilaterálnej spolupráce Európskej únie v otázke zmeny klímy. Využijeme všetky tieto príležitosti. Presvedčíme našich partnerov, že musíme prijať okamžité opatrenia a naplánovať rozumné a vykonateľné opatrenia v súvislosti s energetikou a zmenou klímy. Vo svojom úsilí musíme neustále zdôrazňovať vedecké zistenia, ktoré tvoria základy našej činnosti. Musíme neustále upozorňovať na to, aké následky by mala nečinnosť alebo neprimerané opatrenia.
<P>
Ako vieme, spoločná vízia bude predmetom rokovaní v kontexte plánu z Bali. Je veľmi dôležité, aby sa rokovalo o tejto vízii na základe autoritatívnych vedeckých názorov, ktoré máme k dispozícii. Musíme trvať na tom, aby sa rokovania viedli vo svetle týchto vedeckých zistení. Som presvedčený, že spoločne máte rovnako významnú úlohu ako Komisia, ktorej cieľom je odovzdať toto rozhodujúce posolstvo našim partnerom, občanom a ich parlamentným zástupcom.
<SPEAKER ID="013" NAME="Joseph Daul">
v mene skupiny PPE-DE. - (FR) Vážený pán predseda, vážený pán Komisár, prepáčte, že meškám, no usiloval som sa ísť pomaly, aby som chránil naše ovzdušie.
<P>
Hlavným bodom našej dnešnej diskusie sú vedecké poznatky o zmene klímy. V prvom rade by som sa chcel poďakovať kolegovi Karl-Heinzovi Florenzovi za vynikajúcu prácu a za to, že sa neustále venuje tejto otázke.
<P>
Vážené dámy a páni, podarilo sa nám získať vedecké poznatky o zmene klímy. Podľa názoru väčšiny odborníkov tohto odboru nemôžeme viac živiť pochybnosti o tom, či globálne otepľovanie je alebo nie je skutočné, alebo či je alebo nie je spôsobené činnosťou ľudí. Nájdu sa disidenti, ktorí spochybňujú tento jav bez toho, aby ponúkli akékoľvek skutočné dôkazy. Priebežná správa nášho Dočasného výboru pre klimatické zmeny predstavuje prvú fázu procesu, ktorý povedie k hľadaniu riešení.
<P>
Takmer všetci sa zhodneme, že zvyšovanie celosvetovej teploty je potrebné obmedziť na dva stupne nad úrovňou pred priemyselnou revolúciou a zároveň si uvedomujeme, že by naším cieľom malo byť ešte väčšie pribrzdenie zvyšovania teploty. Diskusia o zmene klímy sa však nemôže obmedziť na nejaký boj štatistických údajoch. Ak hovoríme o klíme, máme na mysli roztápajúci sa ľadovec na severnom póle, vysúšanie veľkých území, celosvetové otepľovanie, presun živočíšnych druhov, a najmä javy, ktoré by mohli mať katastrofálne následky v súvislosti s presídľovaním ľudí.
<P>
Je to veľká výzva pre celé ľudstvo. Najviac budú trpieť regióny v najchudobnejších krajinách v Afrike, Ázii, Strednej a Latinskej Amerike, kde sa predpokladá ekologická migrácia. Vznikne nový druh utečencov v dôsledku extrémnych klimatických podmienok. Nebudú to politickí utečenci ani hospodárski migranti, ale klimatickí utečenci. Ďalej je tu riziko potravinovej krízy, pretože bude čoraz menej ornej pôdy. Keď sa začnú vytrácať zásoby pitnej vody, bude narastať napätie, v dôsledku ktorého môžu vypuknúť vojny o kontrolu nad zdrojmi.
<P>
V tejto súvislosti nesieme obrovskú zodpovednosť. Nemáme viac priestor na spochybňovanie samotného javu zmeny klímy, a preto musíme začať spolupracovať na hľadaní riešení a ich realizácii. Súbor opatrení v oblasti zmeny klímy a obnoviteľných zdrojov energie, ktorý v januári predložila Komisia, je tiež predmetom diskusie Výboru Európskeho parlamentu pre životné prostredie, verejné zdravie a bezpečnosť potravín a Výboru EP pre priemysel, výskum a energetiku: ide o systém obchodovania s emisnými kvótami, rozdelenie klimatickej záťaže, zachytávanie a uskladnenie oxidu uhličitého a obnoviteľnú energiu.
<P>
Poslanci našej skupiny PPE-DE v týchto výboroch a skupiny PPE ako celku sa intenzívne zapodievajú riešením týchto otázok. Očakávame množstvo takýchto debát a sme odhodlaní spolupracovať tak, aby sme dosiahli kompromis v prvom čítaní. Je nevyhnutné, aby Parlament a Rada dospeli k dohode pred európskymi voľbami.
<P>
Vážené dámy a páni, Európska únia prevzala úlohu svetového vodcu v boji proti zmene klímy a túto pozíciu voči svojim medzinárodným partnerom si musí zachovať. Ak my nebudeme brať našu úlohu vážne a nebudeme podnecovať USA a ďalšie krajiny, ako ste povedali, pán Komisár, napríklad Čínu a Indiu, aby sa k nám pripojili v boji proti zmene klímy, tak potom kto iný bude takúto úlohu plniť?
<P>
Európa musí byť jednotná a úplne akcieschopná na Svetovej konferencii v Poznani v decembri 2008, na ktorej by sa mohla pripraviť pôda na prijatie dohody, ktorú, dúfame, budeme môcť podpísať v Kodani v decembri 2009. Je to výzva pre celý svet, ale Európa je veľmoc, ktorá môže presvedčiť svojich partnerov, aby sa zapojili do boja. Musíme svojim deťom a vnúčatám pripraviť lepšiu budúcnosť.
<SPEAKER ID="014" NAME="Martin Schulz">
v mene skupiny PSE. - (DE) Vážený pán predseda, Socialistická skupina navrhla založenie Dočasného výboru pre klimatické zmeny a keď sme predkladali tento návrh, boli sme presvedčení viac ako kedykoľvek predtým o tom, že sa nachádzame v rozhodujúcom štádiu v súvislosti s európskou, ba dokonca medzinárodnou politikou, pretože to, čo očakávame od tohto výboru, je herkulovská úloha, a to nie len v rámci tohto Parlamentu.
<P>
Treba povedať, že otázky, ktorými sa výbor zaoberá, predstavujú obrovskú úlohu - po nemecky by sme povedali, úlohu storočia. Skutočne ide o problémy, ktoré sa musia vyriešiť v tomto storočí, pretože ak ich teraz nevyriešime, nenávratne stratíme mnohé veci, ktoré by sme mali zabezpečiť pre budúce generácie. Z tohto dôvodu vítam skutočnosť, že táto diskusia odhalila veľký konsenzus poslancov tohto Parlamentu v tom, že musíme vynaložiť obrovské úsilie, aby sme dokázali zvládnuť výzvy, ktorým čelíme.
<P>
Preto by som chcel aj ja poďakovať pánovi Karl-Heinzovi Florenzovi, ktorý ako poslanec za inú parlamentnú skupinu, ale ako spravodajca predniesol správu, ktorej obsah my, poslanci Socialistickej skupiny, istotne podporíme. Som veľmi rád, že Karl-Heinz Florenz a môj kolega Guido Sacconi sú dvaja ľudia z tohto Parlamentu, ktorí spoločne riadia výbor, čo je podľa mňa dobrým znamením, že môžeme dosiahnuť výsledok na základe konsenzu. Toľko k otázke konsenzu. Nazdávam sa však, že bezpochyby vznikne otázka, či budeme môcť ďalej spolupracovať aj keď sa dostaneme k podstatným problémom, ktoré sa týkajú smeru, ktorým by sme mali politiku zamerať a keď začneme riešiť detaily.
<P>
Preto by som chcel zdôrazniť dve či tri línie zlomu, ktoré budem musieť vyriešiť. Nechcem ísť do detailov priebežnej správy, o ktorej si myslím, že je vynikajúca. Jednoducho by som chcel upriamiť vašu pozornosť na jeden príklad. Pred niekoľkými rokmi sme prekypovali oduševnenosťou, keď sme vraveli, že v rámci znižovania emisií CO2 treba presunúť ťažisko z využívania ropy na obnoviteľné zdroje. Vtedy sme tvrdili, že odpoveďou sú biopalivá, no nikto si neuvedomil, že rozsiahle využívanie ornej pôdy na pestovanie energetických plodín môže spôsobiť nedostatok poľnohospodárskej pôdy na výrobu potravín.
<P>
Keď sa pred niekoľkými rokmi objavili nepokoje v Mexiku, keď kukuričná múka zmizla z trhu alebo sa dramaticky zvýšila jej cena, tieto súvislosti sme si hneď nespojili, teda aspoň ja nie. Dnes už vieme, že musíme vyriešiť problémy súvisiace s energetikou a zmenou klímy, ale takisto bojovať proti hladu vo svete. Tieto dve hľadiská musíme spojiť a to je len malý náznak toho, že sa stretávame s medziodborovou úlohou, ktorá si od nás bude vyžadovať, aby sme prejavili dostatok rozhodnosti na prijímanie kompromisov na tejto pôde aj inde.
<P>
Európa je priemyselný kontinent. Priemyselné štruktúry, ktoré vznikli v priebehu 50 alebo 60 rokov, sú zodpovedné za zhoršenie nášho ovzdušia. Samozrejme, že potrebujeme zmenu, ale všetci si musíme uvedomiť, že priemyselné štruktúry, ktoré sa vytvárali 50 alebo 60 rokov, nie je možné zmeniť za dva týždne nejakým parlamentným uznesením. Chce to svoj čas, takže sa budeme musieť namáhať, aby sme udržali rovnováhu medzi veľmi ambicióznymi cieľmi, ktoré si stanovujeme.
<P>
Pán Komisár Dimas má pravdu, nemáme už viac času. Na jednej strane musíme zabezpečiť rovnováhu medzi týmito ambicióznymi cieľmi a na druhej strane tým, čo je uskutočniteľné v súvislosti so zmenou. Obidve hľadiská sú rozhodujúce a obidve si vyžadujú racionálny prístup namierený smerom ku kompromisu. Preto vítam skutočnosť, že francúzske predsedníctvo vyjadrilo záujem pokúsiť sa dosiahnuť výsledok do konca roka. Ak máme v Rade rovnakú ochotu prijímať kompromisy a rovnaký stupeň odhodlania, aký vidíme tu v Parlamente, potom som optimistom. Ale ak v Rade spozorujeme rovnaké taktické presúvanie pozícií, ako je bežné v tejto inštitúcii, potom je to strata času.
<P>
Mám dojem, že zo strany Parlamentu a Komisie je tu veľká ochota. Ak by bolo rovnaké odhodlanie aj v Rade a ak všetky tri európske inštitúcie budú spolupracovať, tak potom do termínu európskych volieb môžeme dosiahnuť to, čo povedal pán Daul: dať verejnosti najavo, že hlavy európskych štátov a vlád sa dohodnú na širších črtách politiky a Európsky parlament vykoná prácu na detailoch. Takéto rozdelenie práce je zvyčajné a nakoniec len pri takom rozdelení práce sú viditeľné jej výsledky.
<P>
(potlesk)
<SPEAKER ID="015" NAME="Graham Watson">
v mene skupiny ALDE. - Vážený pán predseda, ak priebežná správa nášho Výboru pre klimatické zmeny nedokáže viac ako iba konštatovať zjavné skutočnosti, nie je to vôbec na škodu veci. Pretože v nej máme potvrdenie čierne na bielom toho, čo väčšina z nás už nejaký čas uznáva. Veda o zmene klímy je nevyvrátiteľná. Permafrosty a ľadové čiapočky sa roztápajú, hladiny morí a teploty stúpajú, čo vo veľkej miere spôsobuje ľudská činnosť. Ak nedokážeme teraz reagovať, bude to znamenať, že ľudstvo sa poženie do bodu, keď už nebude možné odvrátiť následky.
<P>
Termíny klimatickej politiky nestanovuje Európska únia ani svetové spoločenstvo, ale príroda. Konečným záverom je skutočnosť, že napriek záväzkom prijatým v Kjóte sa emisie skleníkových plynov zvyšujú rýchlejšie než predtým a od roku 1990 sa zvýšili o štvrtinu. Niektorí vedci hovoria, že koncentrácia CO2 už zašla priďaleko. Všetci súhlasia, že do siedmych rokov sa zavrie okno príležitosti, ktoré máme zatiaľ pootvorené, okno príležitosti stabilizovať emisie a obmedziť zvyšovanie teploty na hranicu dvoch stupňov nad úrovňami pred industrializáciou.
<P>
Demokracie riadi krízový manažment. Vážne problémy sa často riešia až vtedy, keď sa už musia riešiť, a ako podotkol pán Karl-Heinz Florenz v tejto vynikajúcej správe, musíme znížiť emisie skleníkových plynov nie o dvadsať percent, ale pravdepodobne až o štyridsať percent, v závislosti od toho, akú dohodu chceme dosiahnuť s tretími krajinami počas rozhovorov v Kodani na budúci rok.
<P>
Objavujú sa pozitívne signály od ďalších veľkých znečisťovateľov, Číny a USA. Peking ukázal znovu nájdenú ochotu rokovať na samite OSN v Bali a všetci traja prezidentskí kandidáti USA sú odhodlaní riešiť klimatickú zmenu. My musíme teraz aj s nedostatkom ďalších dôkazov a na základe zdrojov, ktoré máme k dispozícii, schváliť balík Komisie pre zmenu klímy, a preto chcem pochváliť prácu, ktorú v tejto oblasti vykonali moji kolegovia Lena Ek, Chris Davis a Vittorio Prodi.
<P>
Musíme zároveň zdvojnásobiť svoje úsilie pri propagovaní čistej energie a úžasné je, že vieme ako na to. Produkcia elektriny z púštneho slnka, ktorá doplní obnoviteľné zdroje energie Európy, by mohla urýchliť proces znižovania emisií CO2. Satelitné štúdie Nemeckého strediska pre vzdušné a vesmírne lety naozaj potvrdzujú, že keby sme využívali menej ako 0,3 % púštnych oblastí Stredného východu a severnej Afriky, dokázali by sme vyrobiť dostatočné množstvo vysokonapäťovej elektriny na to, aby sme uspokojili dopyt v Európe, na Strednom východe aj v severnej Afrike dnes aj v budúcnosti. Nie je to až taká zložitá veda. Už dvadsať rokov existuje podobná prevádzka v Kalifornii. S rovnakým cieľom sa dnes stavajú elektrárne v Španielsku a Maroku.
<P>
Keby sme dokázali zozbierať odvahu a výdrž, mohli by sme zabezpečiť odklon od využívania ropy a zároveň zabezpečiť pitnú vodu a lepšiu infraštruktúru pre tých, ktorí nesú hlavnú ťarchu klimatickej zmeny. Mohli by sme zvíťaziť nad zmenou klímy bez toho, aby sme museli zhasínať svetlá.
<P>
Naším cieľom by malo byť usmernenie peňazí Európy tam, kde ich potrebuje - investovať do výroby vysokonapäťovej solárnej termálnej elektriny a politický kapitál do ľudských vzťahov na celom pobreží Stredozemného mora, aby sme to dokázali uskutočniť. Nenájdeme lepšiu výzbroj na rokovania v rámci OSN na dosiahnutie progresívnej medzinárodnej dohody v Kodani.
<P>
(potlesk)
<SPEAKER ID="016" NAME="Rebecca Harms" LANGUAGE="DE">
Vážený pán predseda, chcela by som vyjadriť vďaku pánovi Karl-Heinzovi Florenzovi za veľmi dobrú spoluprácu v rámci Dočasného výboru pre klimatické zmeny. Ak vezmeme do rúk správu pána Florenza a skonštatujeme, že toto je stav vecí v debate o klimatickej politike v Európskom parlamente, mohli by sme dospieť k záveru, že medzi poslancami Európskeho parlamentu vládne krásne "ovzdušie", no až na to, že podobne ako v známej kreslenej rozprávke Beagle boys, ktorých po nemecky voláme ničitelia tankov, uplatňujú sa tu na rovnakom mieste a v rovnakom čase úplne rozdielne agendy!
<P>
Žiaľ, klimatická politika sa nerieši iba v Dočasnom výbore pre klimatické zmeny, ale aj v iných výboroch Európskeho parlamentu: vo Výbore pre priemysel, vo Výbore pre životné prostredie a vo Výbore pre rozvoj. Naši kolegovia v týchto výboroch často prichádzajú k veľmi odlišným záverom. Nedospeli k záveru, že sme na prahu "zelenej" revolúcie, druhej či tretej priemyselnej revolúcie.
<P>
Zoberme si príklad spornej otázky regulácie emisií CO2, ktoré produkujú automobily. To, čo v súčasnosti presadzuje pán Langen, spravodajca Výboru pre priemysel, nemá nič spoločné s ambicióznou klimatickou politikou ani so snahou zabezpečiť bezpečnosť energie prostredníctvom účinných technológií, teda s tým, čo predpisujeme pre automobilový priemysel v Európe. Ambiciózny nový úsvit lepších čias, za ktorý pán Dimas bojuje už pol druha roka, neustále blokujú rôzne väčšiny Európskeho parlamentu.
<P>
Rada by som vedela, čo sa stalo s duchom širšej klimatickej diskusie v tejto spornej otázke v súvislosti s autami. Nie moja politická skupina by si mala položiť ruku na srdce. Tento proces brzdia poslanci roztrúsení vo všetkých ostatných skupinách Parlamentu.
<P>
Dovolím si ešte jednu poznámku. Obchodovanie s emisiami bude dôležitou témou rokovaní v Poznani a v Kodani. Komisia by mala zabezpečiť, aby sme v Európe dosiahli 20 % zníženie. Bol to návrh Angely Merkelovej počas nemeckého predsedníctva Rady, no len čo Komisia predloží svoj návrh obchodovania s emisiami, poslanci sa začnú opäť správať ako predĺžená ruka európskej priemyselnej loby v Parlamente a výsledkom je, že rokovania sa nesústredia na splnenie ambicióznych cieľov zníženia, ale na získanie výnimiek ešte skôr, než sa stanovia samotné pravidlá.
<P>
Pán Florenz vypracoval dobrú správu. Zostáva tu však skutočnosť, že to, o čom dnes hlasujeme, nemá nič spoločné s reálnou klimatickou politikou Európskeho parlamentu.
<SPEAKER ID="017" NAME="Liam Aylward">
v mene skupiny UEN. - Vážený pán predseda, aj ja sa chcem pridať k blahoželaniu pánovi Florenzovi a chcem povedať, že sme veľmi šťastní, že túto debatu vedie taký schopný človek a chcel by som ho pochváliť za to, čo doteraz urobil. Často nás obviňujú, že sme v tejto inštitúcii príliš vzdialení, že nie sme v kontakte so svojimi ľuďmi, no v tomto prípade Európska únia pracuje so svojimi občanmi. Nie náhodou je 95 % európskych občanov presvedčených o význame ochrany nášho životného prostredia. Viac ako dve tretiny občanov sú presvedčené, že opatrenia proti zmene klímy je potrebné začať na európskej úrovni.
<P>
Moja krajina, ktorá je malým ostrovom, nemôže vyriešiť, ani sa pokúšať sama o vyriešenie otázky klimatickej zmeny, presne ako ktorákoľvek iná krajina. V reformnej zmluve, o ktorej sa dnes v mojej krajine veľmi často diskutuje, Európska únia určila opatrenia, na základe ktorých bude 27 členských štátov spoločne bojovať proti zmene klímy. Európska únia konštruktívne dopomohla k prelomu v podobe dohody OSN v Bali v decembri minulého roka a teraz už všetky zúčastnené strany uznávajú naliehavú potrebu konať.
<P>
Musíme akceptovať ťažkosti, ktorým čelíme. Vedecké dôkazy sú dnes úplne presvedčivé. Klimatická zmena predstavuje vážne globálne ohrozenie. Bude nás to stáť mnoho úsilia. Vážne chceme obetovať naše ovzdušie a planétu, aj naše hospodárstva? Ďalšia nečinnosť nás nakoniec bude stáť jednu pätinu nášho ročného hrubého domáceho produktu, ale skutočné kroky predstavujú výdavky len vo výške 1 %.
<P>
Naozaj chceme priviesť našu klímu do stavu, keď už nebude návratu späť? Vedci nás už informujú, že posledné desaťročie bolo najteplejšie v dejinách a že rok 2007 sa zaradil medzi desať najteplejších rokov. Nesmieme zabudnúť na úspechy a ciele z Bali. Musíme aj ďalej poskytovať plán súdržných riešení hrozby zmeny klímy a zabezpečiť, aby vychádzal z flexibility členských štátov.
<SPEAKER ID="018" NAME="Jens Holm" LANGUAGE="SV">
Obsah tejto správy je správny, ale rád by som videl viac konkrétnych opatrení proti zmene klímy. Napriek tomu má táto správa, samozrejme, podporu skupiny GUE/NGL.
<P>
Zo správy sa dozvedáme, že celosvetové emisie sa od roku 1970 do roku 2004 zvýšili o 70 %, že posledné desaťročie bolo najteplejšie v histórii a že čelíme niekoľkým krajným javom, ktorým je napríklad roztápanie sa ľadovej pokrývky Grónska. Preto vyzývame, aby Európska únia do roku 2050 znížila svoje emisie o 60 až 80 %. Vyzývame, aby sa zaviedlo označovanie spotrebiteľských tovarov podľa vplyvu na klímu a opatrenia proti značným emisiám, ktoré Európska únia produkuje prostredníctvom dovozu z iných krajín. Zároveň vyzývame na zmenu životného štýlu.
<P>
Je to úplne správne, no zároveň musíme zabezpečiť, aby bolo pre ľudí ľahšie žiť klimaticky priaznivým spôsobom. Napríklad, musíme jesť menej mäsa a obmedziť cestovanie autom a lietadlom. Európska únia, žiaľ, poskytuje obrovské dotácie mäsovému priemyslu, žiaľ, rovnako veľkou mierou dotuje aj výstavbu ciest, čo má za následok zvýšený počet áut na cestách. Naše opatrenia proti veľkému počtu letov tiež nie sú ani zďaleka primerané. Ak my, politici, nevytvoríme udržateľné systémy, potom nepôsobíme vôbec dôveryhodne, keď naliehame na ľudí, aby zmenili svoj životný štýl.
<P>
Tak ako som povedal, mali by sme ísť ďalej. Musíme pripraviť konkrétnejšie opatrenia na vyvolanie zmien a musíme mať vyššie ciele zníženia. Musíme byť aj sebakritickí a preskúmať správnosť hospodárskeho usporiadania, ktoré vládne v Európskej únii. Európska únia sa v prvom rade usiluje vytvoriť vnútorný trh a neustály rast. Toto však vedie iba k ďalšiemu nárastu dopravy a to je neudržateľné.
<SPEAKER ID="019" NAME="Johannes Blokland" LANGUAGE="NL">
Najprv sa chcem poďakovať spravodajcovi, pánovi Florenzovi, za podrobnú priebežnú správu, ktorú máme dnes pred sebou. Je dobré, že máme k dispozícii relevantné vedecké poznatky týkajúce sa zmeny klímy takto pohromade v tejto správe. Môže nám poslúžiť ako užitočný medzistupeň na ceste k záverečnej správe Dočasného výboru pre klimatické zmeny. Nemám čo dodať k obsahu, preto som ani nepredložil žiadny pozmeňujúci a doplňujúci návrh.
<P>
Máme už pomerne veľké poznatky o zmene klímy, ale potrebné je množstvo ďalších štúdií, pretože stále nepoznáme veľa parametrov. Táto správa predstavuje aktívny začiatok ďalších štúdií.
<P>
Nemôžem podporiť pozmeňujúce a doplňujúce návrhy, ktoré predložil pán Březina, okrem iných, pretože sú úplne neprípustné. Pokiaľ ide o pozmeňujúce a doplňujúce návrhy, ktoré predložila pani Doyle a iní poslanci, súhlasím so stanoviskom spravodajcu. Nakoniec by som chcel pánovi Florenzovi zaželať veľa šťastia pri vypracovaní záverečnej správy.
<SPEAKER ID="020" NAME="Jana Bobošíková" AFFILIATION="NI">
(CS) Vážený pán predseda, správa, o ktorej dnes rokujeme, je symbolom arogancie a mainstreamovej zaslepenosti tohto Parlamentu. Nebezpečne sa pohráva s obmedzovaním slobody, demokracie a solidarity s najslabšími. Neexistuje nič horšie pre slobodu myslenia ako tvrdiť, že iba jeden vedecký názor je správny a ostatné odsudzovať. Pre demokraciu nie je nič horšie ako politicky takýto názor posvätiť a podriadiť mu životy ľudí. A pre solidaritu s tými najslabšími neexistuje nič horšie ako nalievať potraviny do nádrží áut a sledovať pri tom, ako ľudia umierajú od hladu. Takáto politika nezachráni planétu, zarobia na nej iba výrobcovia dotovanej repky a komponentov do veterných mlynov. Vzhľadom na to, že sa správa pokúša potlačiť názorovú diskusiu, diktuje vedecké závery a prehliada potreby tých najchudobnejších, nemôžem ju v žiadnom prípade podporiť. A domnievam sa, že Dočasný výbor pre klimatické zmeny by sa mal okamžite zrušiť. Na záver chcem dodať, že pochádzam z Českej republiky a som hrdá na to, že prezidentovi Václavovi Klausovi sa na rozdiel od iných politikov neoteplil prúd myšlienok a nezozelenel mu mozog.
<SPEAKER ID="021" NAME="Predseda">
Ďakujem, pani Bobošíková. V budúcnosti sa budem viac usilovať, aby som správne vyslovil vaše meno. Myslím si, že všetci sa učíme celý život, nielen predseda, ale nepochybne aj rečník. Ďakujem vám, vážená pani.
<SPEAKER ID="022" NAME="Cristina Gutiérrez-Cortines" AFFILIATION="PPE-DE">
(ES) Vážený pán predseda, chcem sa poďakovať Karl-Heinzovi Florenzovi a celej pracovnej skupine za to, že sa im podarilo spojiť takých špičkových vedcov v spolupráci na riešení tejto otázky. Myslím si, že je to prvýkrát, čo vedci spolupracovali s poslancami Parlamentu. Je to výhoda, ktorú by sme nemali zahodiť, pretože je jasné, ako uvádzajú samotní vedci, že čelíme veľkej neistote v súvislosti s tým, ako sa bude klimatická zmena vyvíjať. Inými slovami, veda sa vyvíja a názory v nej sa menia s postupom času a preto nemôžeme vedu premeniť na absolútne pravdy. Čo to znamená? Znamená to, že ak vedci počas svojej práce neustále opravujú svoje zistenia a my ich nasledujeme, potom musíme byť zároveň flexibilní a prispôsobovať svoje riešenia novým poznatkom.
<P>
Táto symetria medzi stále rastúcim poznaním a našou flexibilitou je veľmi dôležitá. Preto jednou z mojich obáv je aj obrovské sebavedomie, ktoré máme my v Európe. Pochybnosti a neistota tvoria základ vedeckej práce a v tomto prípade aj základ, podľa ktorého môžeme priviesť veci na správnu mieru. Myslím si, že si musíme uvedomiť skutočnosť, že možno iné krajiny, ktoré tak kritizujeme, v určitých oblastiach konajú správne.
<P>
Hovorím to a znovu opakujem, že podporujem tento projekt, pretože verím, že do úvahy je potrebné vziať aj pojmy zložitosti a vplyvu, čo potvrdzujú aj udalosti, ktoré sa nám prihodili s biopalivami. Ďalej sa musíme podriadiť úplnej disciplíne vo vzťahu k vplyvu na životné prostredie, hospodárskemu vplyvu a uskutočniteľnosti riešení.
<P>
Keďže zámerom tohto dokumentu nie je poskytnúť riešenia, napriek tomu ju aj tak naďalej podporujem. Zároveň by som však povedala, že musíme uplatňovať kombinované opatrenia a z tohto pohľadu sa dokument musí posunúť o krok dopredu v druhej časti, spolu s rozhodnutiami prijatými zhora na štátnej úrovni bez toho, aby sa zanedbala skutočnosť, že klimatická zmena je problém, ktorý sa musí riešiť prispôsobením na miestnej úrovni.
<P>
Preto musíme začať uvažovať o politických opatreniach širokého poznania o zmene klímy zhora v kombinácii s politikou riadenou zdola, v priemysle, hospodárskych odvetviach, v poľnohospodárstve, na našich rôznych územiach, aby mala každá krajina možnosť vypracovať si vlastný projekt v súlade so všeobecným projektom.
<SPEAKER ID="023" NAME="Guido Sacconi" AFFILIATION="PSE">
(IT) Vážený pán predseda, vážené dámy a páni, samozrejme aj ja chcem pridať svoj hlas k hlasom kolegov poslancov, ktorí vyjadrili vďaku a uznanie za prácu, ktorú vykonal náš spravodajca, pán Karl-Heinz Florenz. Chcel by som sa ďalej neformálne poďakovať všetkým poslancom a politickým skupinám, ktoré pracovali a stále veľmi intenzívne pracujú v tomto roku v Dočasnom výbore pre klimatické zmeny, v ktorom sa vytvorila naozaj silná a neochvejná klíma jednoty za okrajovými oblasťami nesúhlasu, ktoré, samozrejme, vždy existujú.
<P>
Dodáva mi to nádej, pretože k dispozícii bude súhrn všetkých materiálov, ktoré sme už zozbierali a materiálov, ktoré ešte zhromaždíme pre záverečnú správu, a tento súbor materiálov nám, skrátka, umožní zanechať zdravé dedičstvo budúcemu Parlamentu, ktoré bude môcť využiť na výkon práce, ktorú musí vykonať v súlade so skutočne obsiahlou víziou, ktorá je v tejto veci taká nevyhnutná.
<P>
Dnes máme hotovú prvú kapitolu - zaznamenanie stavu vedeckých poznatkov o tejto otázke. Musíme si ujasniť, že to neznamená, že Medzivládny panel pre zmenu klímy (IPCC) je vedeckým hnutím, ale je to fórum, na ktorom sa po rokoch práce rozoberajú všetky vedecké diela týkajúce sa tejto témy a vytvára sa z nich prehľad, audit, ktorý dosahuje v jednotlivých oblastiach a v jednotlivých hodnoteniach stupne pravdepodobnosti, ktoré takmer dosiahli hodnotu 100 %, čo je nevídaný stav vecí, podľa môjho názoru, v celých dejinách vedy.
<P>
Verím, že je to aj v širšom záujme. Mohlo by sa to považovať v určitej miere za model na vytvorenie inteligentného vzťahu, ak by som to mohol takto odvážne formulovať, medzi vedeckými poznatkami a politickým rozhodovaním v súvislosti s výnimočnou komplexnosťou otázok, ktoré dnes svet musí riešiť.
<P>
Zmena klímy skutočne prebieha, prebieha rýchlo, a preto musíme okamžite konať, ako správne poznamenal Karl-Heinz, nie je to len problém, ale aj príležitosť. Tieto poznatky sú naozaj základom, v dôsledku ktorého sa v rozpätí jedného roka, pán Komisár Dimas, zmenilo aj ovzdušie svetovej politiky a globálne otepľovanie nie je jedinou vecou, ktorá sa udiala. Klíma svetovej politiky sa zmenila a táto zmena sa najviac prejavila v Bali, kde každý uznal platnosť výskumu panela IPCC a v posledných mesiacoch nastali aj skutočne dôležité zmeny postojov jednotlivých vodcov.
<P>
Časť našej práce spočívala aj v niekoľkých návštevách Číny, Indie a nedávno Washingtonu v Spojených štátoch amerických, na ktorých sme sa chytili toho, čo tu zaznelo, že sa prezidentskí kandidáti veľmi jasne vyjadrili, že sa v najbližších mesiacoch výrazne zmení angažovanosť aj v Spojených štátoch, čo nám dodáva nádej v úspešnosť medzinárodných rokovaní, ktoré by sme mohli ukončiť v roku 2009 v Kodani.
<P>
Súhlasím s vami v tomto bode, že dosahujeme výsledky, ktoré ešte pred rokom boli nepredstaviteľné.
<SPEAKER ID="024" NAME="Vittorio Prodi" AFFILIATION="ALDE">
(IT) Vážený pán predseda, vážené dámy a páni, veľmi pekne vám ďakujem za neustálu pozornosť, pán komisár. Ako vedec môžem iba privítať skutočnosť, že vedecký pohľad sa nakoniec prijíma a uznáva, a to aj v takýchto vysokých politických orgánoch, akým je tento. Ako podpredseda Dočasného výboru pre klimatické zmeny som spokojný so začiatočnými výsledkami spoločnej práce a blahoželám nášmu spravodajcovi, pánovi Florenzovi, svojim kolegom a pánovi predsedovi Sacconimu.
<P>
Osobne sa však obávam, že ani celá naša dobrá vôľa nebude stačiť na to, aby sme vyriešili tieto vážne problémy, ktorým čelíme. Mám na mysli hlavne katastrofické vyhliadky, ktoré predpovedá zmena klímy v súvislosti s problémami, ktoré sú už aj teraz veľmi veľké, napríklad chudoba, verejné zdravie a prístup k prírodným zdrojom, z ktorých hlavným je voda, a verím, že hneď, ako sa vykonal prvý krok na ceste k objavom v súvislosti s týmto javom, teda, keď sa vypracovala táto úvodná správa o vedeckých dôkazoch, s najväčšou pravdepodobnosťou sa rozhodneme pre nemožnú misiu.
<P>
Touto misiou bude vytvoriť základy nádeje, navrhnúť splniteľné plány do budúcnosti, ktorá nebude založená len na konfliktoch a nerovnostiach a ponúknuť víziu, v rámci ktorej nám veda pomáha vyrovnávať nerovnováhu, ktorú ľudstvo vytvorilo alebo prehĺbilo. Svojim spoluobčanom by sme mali odovzdať toto posolstvo: túto misiu prijímame, a tým vykonáme pre celé ľudstvo veľký krok napred.
<SPEAKER ID="026" NAME="Caroline Lucas" AFFILIATION="Verts/ALE">
Vážený pán predsedajúci, na prvý pohľad sa zdá, že táto správa je technickou správou, ktorá zhŕňa známe vedecké poznatky. Nenechajme sa však pomýliť, táto správa je zároveň hlboko politická a povoláva do zbrane, pretože v skutočnosti táto správa demonštruje naliehavú potrebu úplnej revolúcie v spôsobe, akým riadime svoje hospodárstva.
<P>
Poznatky so sebou prinášajú zodpovednosť a ak vieme to, čo dnes vieme o klimatickej zmene, no napriek tomu nebudeme schopní primerane reagovať, potom sa takýto náš postoj bude rovnať zločinu proti budúcim generáciám.
<P>
Takže logika predloženej správy je asi takáto: cieľ znížiť emisie EÚ o 20 % je jednoducho nezlučiteľný s poznatkami o dvoch stupňoch, preto musíme jednostranne navrhnúť aspoň 30 % zníženie domácich emisií, musíme reagovať na nové fakty - minulý mesiac jeden z prominentných klimatológov, James Hansen, vyslovil varovanie, že súčasné ciele sú príliš nízke, ďalej musíme vyčleniť omnoho viac prostriedkov na pomoc rozvojovým krajinám v ich prispôsobení a všetky zisky z aukcií systému obchodovania s emisiami vymedziť pre činnosť proti zmene klímy.
<P>
Dobrou správou pre nás je, že Európska únia má výnimočne dobrú pozíciu na to, aby viedla boj proti zmene klímy, ale aj to, že ak sa podujmeme na túto ťažkú úlohu, možno zistíme, že sa naše vlastné inštitúcie vďaka nej revitalizujú a Európska únia obnoví úzke spojenie s občanmi, ktorých by mala zastupovať.
<SPEAKER ID="027" NAME="Bogdan Pęk" AFFILIATION="UEN">
(PL) Vážený pán predsedajúci, už nejaký čas znepokojene počúvam pseudovedecké argumenty, ktoré zaznievajú priamo tu, v srdci Európy. Mám na mysli vystúpenia v tomto Parlamente, od ktorého sa očakáva, že by mal do celého sveta šíriť múdre myšlienky založené na rozumných vedeckých dôkazoch. Veci sa majú tak, že je presne toľko vedcov, ktorí tvrdia, že nie sme schopní ovplyvniť zmenu klímy prostriedkami, ktorými dnes disponujeme, koľko je aj vedcov, čo tvrdia, že to dokážeme.
<P>
Skúsme si nachvíľu predstaviť, že prvá skupina vedcov má pravdu, vážené dámy a páni. Ak je tomu tak a my vynaložíme obrovské prostriedky na potlačenie údajnej zmeny klímy, čím ovplyvníme blahobyt ľudstva, najmä v Európe, potom odsúdime národy Európy na prudké zhoršenie životnej úrovne v porovnaní s inými národmi, ktoré budú medzitým rýchlejšie napredovať.
<P>
Môžem ubezpečiť Parlament, že predseda parlamentného výboru berie do úvahy iba názory jednej skupiny vedcov, a ak sa Komisár Dimas neodvoláva na všetky známe vedecké práce v tejto oblasti, čím umožňuje vznik mýtu, potom musím vehementne protestovať. Budem protestovať, pretože opatrenia takéhoto druhu je možné prijímať výhradne na základe nezvratných vedeckých dôkazov.
<SPEAKER ID="028" NAME="Roberto Musacchio" AFFILIATION="GUE/NGL">
(IT) Vážený pán predsedajúci, vážení kolegovia, chcem vysloviť veľkú vďaku pánovi spravodajcovi Florenzovi za to, že tvrdo pracoval a vyhodnotil niekoľkomesačnú prácu Dočasného výboru pre klimatické zmeny pod odborným vedením pána Guida Sacconiho. Kľúčový politický dôvod, pre ktorý súhlasím s Florenzovou správou, je uznanie Medzivládneho panela pre zmenu klímy (IPCC) ako orgánu, a teda aj smerníc OSN a konferencie v Bali. Upozorňujem, že to nie je len politický dôvod, ale aj demokratický dôvod, ide o fórum svetovej demokracie.
<P>
Úloha, ktorá je dnes pred nami, spočíva v tom, že ak chce byť Európa dôveryhodnou hnacou silou pri vytváraní dohody nasledujúcej po Kjótskej dohode, musíme si najskôr spraviť poriadok doma. Plánovaný balík opatrení musíme schváliť v konkrétnom období a v súlade so záväzkami z Bali, inými slovami, balík opatrení musí plniť záväzky, musí byť transparentný, primeraný a overený.
<P>
Je nevyhnutné, aby sme predišli výnimkám a odchýlkam, na základe ktorých sa môže vyvolať dojem nedôveryhodnosti v rámci Európy a vo vzťahu k iným krajinám. Musíme zabrániť akýmkoľvek machináciám členských štátov a obchodného sveta, inými slovami, musíme byť seriózni!
<SPEAKER ID="029" NAME="Graham Booth" AFFILIATION="IND/DEM">
Vážený pán predsedajúci, súhlasím s pánom Pękom. Mnoho významných vedcov z celého sveta podpísalo na Manhattane deklaráciu 4. marca tohto roku. Okrem iných vecí sa v tejto deklarácii uvádza, že neexistujú presvedčivé dôkazy o tom, že emisie CO2 pochádzajúce z aktivít moderného priemyslu v minulosti, v súčasnosti alebo v budúcnosti spôsobujú katastrofálnu klimatickú zmenu. Minulý týždeň ďalších 31 000 vedcov potvrdilo toto stanovisko v petícii v Oregone.
<P>
Nie je to už len okrajový nesúhlas a Nigel Lawson, člen výboru Snemovne lordov pre zmenu klímy, tiež súhlasí s názorom, že sa táto debata ešte neskončila. Skôr než sa podujmeme na vynaloženie obrovských výdavkov v podobe klimatických daní, obchodovania s emisiami atď. v čase, keď zaznievajú varovné signály pravdepodobnej globálnej hospodárske recesie, musíme si vypočuť obidve strany diskusie a úplne sa presvedčiť o tom, ktorá z nich má pravdu.
<SPEAKER ID="030" NAME="Roger Helmer" AFFILIATION="NI">
Vážený pán predsedajúci, konečne predstupujem pred Parlament s dobrou správou: globálne otepľovanie sa zastavilo. Rok 1998 bol najteplejším v dejinách. Posledných desať rokov boli globálne teploty stabilné, alebo sa znižovali. Nedávne mierne oteplenie sa dá porovnať s tým, ktoré sa objavilo v období stredoveku. Predtým tu bolo klimatické optimum v období Rímskej ríše a ešte skôr optimum v holocéne.
<P>
Dnešné teploty sa pohybujú pod úrovňou maximálnych teplôt v období posledných 2 000 rokov. Narastajú pochybnosti o úlohe CO2. Od roku 1850 priemerné teploty zodpovedajú solárnym cyklom, no veľmi málo objemu CO2 v atmosfére. Vzorec otepľovania, či už z geografického alebo časového hľadiska, je úplne odlišný od toho, ktorý predpovedajú počítačové modely.
<P>
Modely skleníkového efektu predpovedajú maximálne oteplenie v najvyšších úrovniach atmosféry, ale pozorovania ukazujú, že otepľovanie, ktoré sledujeme, je malé a objavuje sa na povrchu, vo veľkej miere v dôsledku efektu urbánnych ostrovov horúčav.
<P>
Skleníkový efekt CO2 je logaritmický. Znamená to, že ak by sme ho chceli odvrátiť, dosiahnuté výsledky nebudú primerané času, ktorý vynaložíme na riešenie problému. Z pohľadu skleníkovej teórie to znamená, že atmosféra je už teraz presýtená CO2 a ďalšie emisie majú veľmi malý vplyv.
<P>
Hladiny morí nestúpajú rýchlejšie ako v minulosti. V každom storočí stúpnu o 10 až 20 cm. Celosvetová masa ľadu je vo veľkej miere konštantná. Extrémne počasie sa neobjavuje častejšie ako v minulosti. Vymieranie druhov nespôsobuje globálne otepľovanie ale strata biotopu a najmä veľká podpora biopalív. Najnovšie štúdie ukazujú, že aj polárnym medveďom sa dobre darí.
<P>
Hystéria okolo zmeny klímy sa čoraz viac vzďaľuje od reality. Musíme znovu premyslieť svoju politiku, prv než ňou spôsobíme ďalšie škody.
<P>
(potlesk)
<SPEAKER ID="031" NAME="Markus Pieper" AFFILIATION="PPE-DE">
(DE) Vážený pán predsedajúci, vážená pani Harms, prelomenie panciera je v podstate pozitívnou vecou v pacifistickom zmysle slova! Vedecké fakty sú dobre známe: klimatická zmena, ktorú dnes sledujeme, má veľa spoločného s ľudskou činnosťou. V tomto smere je úspech dočasného výboru príkladný.
<P>
Na tejto správe ma však znepokojuje jej výhražný podtón. Znepokojuje ma, že vôbec žiadny priestor nedostávajú odlišné vedecké názory. Veci sa majú tak, že vždy, keď politika tvrdí o sebe, že je neomylná, nakoniec spôsobí nejakú škodu. V správe sa hovorí o teplotných vlnách nevídanej sily a vymieraní živočíšnych druhov, z ktorých až 70 % je zapríčinených zmenou klímy. Hovorí sa o tom, že každý región sveta klimatická zmena negatívne ovplyvní. Tieto tvrdenia sú založené na projekciách dlhodobého modelovania, no nemožno ich tak zjednodušene pripísať výlučne človekom vyvolanej zmene klímy.
<P>
Na základe týchto súvislostí považujem za škandalózne, ak sa v tomto Parlamente pozmeňujúce a doplňujúce návrhy predložené pánom Březinom, ktoré upriamujú pozornosť práve na túto situáciu, vyhlasujú za neprípustné. Vážený pán predsedajúci, chcem vás priamo požiadať, aby ste pozmeňujúci a doplňujúci návrh č. 15 vyhlásili za prípustný. Ochrane životného prostredia vôbec nepomôžeme, ak budeme určité názory potláčať jednoducho prostredníctvom administratívnych postupov. Prehnaná hrozba spustí sériu politických opatrení, ktoré povedú k nevyváženému pohľadu na politické priority. Príkladom je tvrdenie, že klimatická zmena by sa mala stať prioritou rozvojovej pomoci. AIDS, podvýživa, malária a zemetrasenia však dnes predstavujú omnoho vážnejšie problémy a práve na ich riešenie by sme mali vynakladať naše politické zdroje.
<P>
Aj v Európe dosiahla diskusia o zmene klímy rozmery, ktoré ohrozujú úspechy v sociálnej sfére. Už teraz rodina v Nemecku platí viac ako 40 % z ceny elektriny štátu a na čerpacích staniciach platíme štátu dokonca 55 až 78 %. V dôsledku nového režimu obchodovania s emisiami ceny za elektrinu opäť stúpnu najmenej o 30 %.
<P>
Som zástancom racionálneho prístupu k riešeniu otázky zmeny klímy, aby sme mohli identifikovať riešenia zlučiteľné sociálne aj hospodársky. Pozmeňujúce a doplňujúce návrhy, ktoré predložil pán Březina, ponúkajú množstvo bodov, z ktorých môžeme začať, preto vás žiadam o podporu týchto návrhov.
<P>
(potlesk)
<SPEAKER ID="032" NAME="Dorette Corbey" AFFILIATION="PSE">
(NL) Chcem sa poďakovať pánovi Florenzovi. Podarilo sa mu pripraviť naozaj vynikajúcu správu. Diskusia o zmene klímy je nanajvýš emotívna, a to právom. Dnes sa však musíme rozhodnúť pre rozumný prístup. V nasledujúcich mesiacoch budeme intenzívne pracovať na riešení otázky zmeny klímy a na programe máme mnoho ambicióznych opatrení.
<P>
Je veľmi dôležité, aby Európa potvrdila svoju dôveryhodnosť pred rokovaniami v Kodani a dosiahla dohodu o klimatickom balíku. Dosiahneme ju, len ak budeme mať spoločný základ - a tým základom sú poznatky. Pán Florenz si zaslúži uznanie za to, že vytýčil vedecký konsenzus. Bod, v ktorom by mala začať naša politika, sú zistenia Medzivládneho panela pre zmenu klímy (IPCC). V paneli IPCC spolupracujú tisíce vedcov. Faktom je, že Zem sa otepľuje, ale aj to, že toto oteplenie do istej miery spôsobuje činnosť ľudí. Ak chceme udržať zmenu klímy v medziach, musíme znížiť emisie skleníkových plynov do roku 2050 o 60 až 80 %. Nie je to ľahká úloha. Stretávame sa s rôznymi záujmami. Samozrejme, ekologicky čistá výroba môže zabezpečiť veľké zisky a zvýšiť zamestnanosť a dobré je aj to, že takýmto spôsobom budeme môcť ukončiť svoju závislosť od ropy a vstúpiť do sveta trvalo udržateľných energií. Ibaže prechod na hospodárstvo s malými emisiami CO2 nie je vôbec ľahký.
<P>
Z tohto hľadiska sú dôležité dva body. V prvom rade musia byť naše politické opatrenia založené na poznatkoch a to neznamená, pán Pieper, že konsenzus v rámci panela IPCC je nezmeniteľný. Od panela IPCC môžeme očakávať, že bude otvorený kritike a opodstatneným argumentom skeptikov, pretože takáto kritika pomáha rozširovať vedomosti, a preto naša skupina úplne podporuje odsek č. 10.
<P>
Druhým dôležitým bodom je potreba dlhodobej podpory zo strany verejnosti. Aby mohla verejnosť podporovať tieto cieľavedomé opatrenia, požadujeme, aby sa základné vedecké poznatky zhrnuli v brožúre, ktorá sa sprístupní verejnosti, nech sa každý môže oboznámiť s výzvami, ktorým čelíme. Týmto spôsobom môžeme tieto výzvy riešiť spoločne. Očakávam, že správa pripravená pánom Florenzom bude pre nás základom, vďaka ktorému budeme môcť ešte väčšmi spolupracovať a do roku 2009 pripravíme dobré politické opatrenia.
<SPEAKER ID="033" NAME="Lena Ek" AFFILIATION="ALDE">
(SV) Vážený pán predsedajúci, aj ja chcem zablahoželať pánovi Karl-Heinzovi Florenzovi k vynikajúcej správe. Chcela by som zdôrazniť, že má veľký politický a symbolický význam, ktorý sa nakoniec prejavuje aj v skutočnosti, že túto diskusiu uvádzajú hlavní predstavitelia troch veľkých politických skupín.
<P>
Aj my sa stotožňujeme s obsahom Florenzovej správy. Je napísaná tak, že aj "obyčajní" Európania si môžu prečítať jej text a porozumieť jeho zmyslu. Veľmi rada chcem upozorniť na jej jasnú a názornú prezentáciu, ktorá predstavuje ďalšie pozitívum.
<P>
Zostávajú pred nami však stále určité problémy, o ktorých musíme diskutovať. Vyzývam vás, aby ste podporili pozmeňujúce a doplňujúce návrhy týkajúce sa morí a zvyšovania teploty povrchu morí o 1,5 °C. Mali by sme sa ďalej zaoberať aj otázkami verejného zdravia. Tejto téme sa budeme venovať v ďalšej správe. Očakávam, že sa v tejto oblasti objavia rozumné nápady. My, poslanci Európskeho parlamentu, máme dnes príležitosť dokázať, že sme odhodlaní seriózne sa angažovať v týchto otázkach. Avril Doyle je spolu so mnou spravodajkyňou pre oblasť obchodovania s emisnými právami. Ak berieme vážne všetky veci, ktoré tu dnes zazneli pred hlasovaním, potom očakávame silnú podporu návrhov, ktoré predložíme v našich jednotlivých výboroch.
<P>
Nakoniec by som chcela zdôrazniť, že sa nachádzame uprostred príprav na konferenciu v Kodani. Tieto prípravy musia prebiehať úplne iným spôsobom - potrebujeme spoluprácu Parlamentu s Radou aj Komisiou, ale aj s rozvojovými krajinami. Zostáva nám už len 18 mesiacov.
<SPEAKER ID="034" NAME="Dimitrios Papadimoulis" AFFILIATION="GUE/NGL">
(EL) Vážený pán predsedajúci, aj ja by som chcel zablahoželať pánovi Florenzovi k jeho správe. Je to vynikajúce, ak si predstavíme, že vychádza z vedeckých zistení príslušného výboru OSN a zdôrazňuje potrebu zlepšiť informácie pre občanov.
<P>
Vážené dámy a páni, vážený pán Komisár, skúsme sa však pohnúť od zistení ku konkrétnym krokom. Musíme prispôsobiť svoju politiku opatreniam, ktoré navrhuje veda. Potrebujeme čistejšie palivá a čistejšie autá. Pán Komisár, všetci vieme, ako musíte bojovať dokonca aj v rámci Komisie proti lobistickým skupinám a záujmom, ktoré podkopávajú snahy Európskej únie viesť svet v boji proti klimatickej zmene. Vo veľkej väčšine Európskeho parlamentu však máte svojich spojencov. Parlament podporí aj ambicióznejšie úsilie Komisie a vlád, pretože ľudský život a ochrana životného prostredia sú omnoho významnejšie ako záujmy istých obchodných kruhov.
<SPEAKER ID="035" NAME="Jerzy Buzek" AFFILIATION="PPE-DE">
(PL) Vážený pán predsedajúci, nebudem prvým gratulantom, ktorý blahoželá pánovi spravodajcovi k výbornej správe a som si istý, že ani posledným. Medzinárodné spoločenstvo dostalo nedávno od Medzivládneho panelu pre zmenu klímy (IPCC) dokument, ktorý obsahuje rozsiahlu vedeckú štúdiu o globálnom otepľovaní. Na túto štúdiu sa odvolávame v správe aj v uznesení. Väčšina výskumníkov tento dokument uznáva, teda konkrétne ide o Štvrtú hodnotiacu správu IPCC. Uznala ju aj väčšina vlád 110 krajín zastúpených v tomto paneli. Napriek tomu sa objavujú hlasy, ktoré spochybňujú správnosť tohto dokumentu. Môžeme ich počuť aj v našom Parlamente. Preto by bolo vhodné, aby sme začali vyhodnotením tejto spornej otázky.
<P>
Po prvé, dnes už takmer každý prinajmenšom súhlasí s tým, že globálne otepľovanie je fakt, hoci by sa náhodou našiel aj nejaký kút sveta, kde je dočasne chladnejšie ako bolo v minulosti. Okrem iných dôvodov aj vďaka správe panela IPCC sa zdá, že sa všeobecne začala uznávať existencia globálneho otepľovania. Takže dnes už nie je až také dôležité stále upozorňovať na blížiacu sa apokalypsu súvisiacu s rastúcimi teplotami. Na druhej strane je, samozrejme, dôležité vysvetliť a preveriť príčiny zvyšovania teplôt.
<P>
Chcem požiadať Parlament, aby nezabudol na to, že väčšina vedcov, ktorí skúmajú tento problém, je vážne presvedčená o tom, že zodpovednosť za globálne otepľovanie v najväčšej miere, no nie výlučne, nesie ľudstvo. Konkrétne to platí pre emisie skleníkových plynov. Oplatilo by sa vynaložiť väčšie úsilie na zdokumentovanie a overenie tejto teórie. Výskum príčin otepľovania by mal samozrejme pokračovať a toto by mal byť hlavný záver našich úvah.
<P>
Zároveň je najdôležitejšie, aby sme mali na pamäti, že už teraz je veľmi pravdepodobné, že skleníkové plyny vyprodukované ľuďmi sú hlavnou príčinou globálneho otepľovania, preto sú tu výzvy na prijatie primeraných krokov. Práve z tohto dôvodu na seba Európska únia prevzala úlohu svetového vodcu v procese obmedzenia emisií. Na základe toho je pre nás, Európanov, obzvlášť dôležité, aby sme v tejto otázke dosiahli celosvetovú dohodu v Poznani a v Kodani. Nesmieme zabudnúť, že sami našu planétu nezachránime. Ak by sme teraz prerušili svoje aktivity, bol by to neodpustiteľný počin. Nemôžeme jednoducho odvolať svoju zodpovednosť voči civilizácii.
<SPEAKER ID="036" NAME="Riitta Myller" AFFILIATION="PSE">
(FI) Vážený pán predsedajúci, na celom svete existujú dobre podložené a uznávané údaje o zmene klímy a niet už vážnych vedeckých pochybností o tom, že súčasný trend globálneho otepľovania je spôsobený ľuďmi. Toto tvrdí pán Florenz vo svojej správe, keď začína uvádzať svoje závery. Napokon zámerom vypracovania tejto priebežnej správy bolo konkrétne vytvoriť spoločný základ pre konečnú verziu.
<P>
Práca výboru a Parlamentu musí byť pevne zakotvená vo Štvrtej hodnotiacej správe Medzivládneho panela pre zmenu klímy. V tejto správe existuje veľmi jasný konsenzus, pokiaľ ide o potrebu stabilizovať priemernú svetovú teplotu tak, aby sa nezvýšila viac ako o 2 °C. Je to zároveň spôsob ako zohľadniť hospodárske, ekologické a sociálne vplyvy klimatickej zmeny.
<P>
Fakty sú na stole, ako povedal pán Florenz. Teraz je to už len otázkou toho, ako rozumieme tomu, čo čítame - aké sú naše schopnosti v čítaní. Zistíme to ešte v tomto roku, keď budeme diskutovať o balíku zákonov, ktoré nám predloží Komisia. Osobitne by som chcela zdôrazniť, že keďže ide o ekologický, hospodársky a sociálny vplyv zmeny klímy, mali by sme sa viac zamerať na otázku účinného využívania energie. Dúfam, že sa Komisia vo svojich budúcich činnostiach bude venovať aj osobitnej otázke potenciálneho zvýšenia účinnosti energie. Keďže usporená energia je najlacnejšou energiou a predstavuje zároveň najekologickejší spôsob boja proti zmene klímy, dúfam, že Komisia predloží nové návrhy a stimuly v tejto súvislosti.
<SPEAKER ID="037" NAME="Avril Doyle" AFFILIATION="PPE-DE">
Vážený pán predsedajúci, práve diskutujeme o vynikajúcej priebežnej správe, o vedeckých faktoch o zmene klímy, ktorú vypracoval spravodajca Dočasného výboru pre klimatické zmeny, pán Karl-Heinz Florenz. Chcela by som mu poďakovať za obrovský kusisko práce, ktorý vykonal a zároveň aj všetkým kolegom z Dočasného výboru pre klimatické zmeny z celého Parlamentu.
<P>
Ak by zákonodarcovia ignorovali vedecky recenzovaný názor prevažnej väčšiny vedcov v oblasti zmeny klímy na celom svete, bola by to výbušná zmes arogancie, nezodpovednosti a úplného zanedbania povinností. Veď predsa my rozhodujeme. Máme demokratický mandát našich občanov a pri tejto najpálčivejšej otázke, ktorej dnes čelí svetové spoločenstvo, nemôžeme otáľať, najmä ak sú rozhodnutia, ktoré potrebujeme prijať, mimoriadne náročné.
<P>
Nalieham na našich milých kolegov, ktorých by sme mohli voľne označiť ako klimatických skeptikov, aby sa vydali s nami na túto cestu, hoci len na základe často zneužívanej, ale významnej koncepcie zásady prevencie. Áno, veda je komplexná a dynamická, ale ak zo šiestich piati členovia vedeckého spoločenstva podporujú tento názor, musíme pristúpiť k výzve, musíme diskutovať a teda reagovať primerane na vedecky recenzovanú prácu niektorých našich najlepších a najšikovnejších ľudí v oblasti klimatológie a meteorológie.
<P>
Viac ako dve tretiny povrchu sveta tvoria oceány a tri štvrtiny najväčších miest sveta sa nachádzajú na pobreží mora. Viac ako 97 % vody na planéte sa nachádza v oceánoch a ryby predstavujú najväčší podiel proteínov, ktoré ľudia konzumujú na svete, od ktorých je 3,5 miliardy ľudí závislých ako od základného zdroja výživy. Kým stúpajú emisie skleníkových plynov vyprodukované ľuďmi, vedecká predpoveď hovorí o tom, že dramatické zmeny ako otepľovanie oceánov, roztápanie pólov, stúpajúce hladiny morí a okysľovanie oceánov vážne ohrozia morské ekosystémy a rybárske spoločenstvo.
<P>
Keďže som podpredsedníčkou Výboru pre rybné hospodárstvo, požadujem, aby sa aj názory tohto výboru zohľadnili v tejto priebežnej správe. Dve krátke poznámky: je veľkou škodou, že sa na príprave tejto správy nepodieľali aj členovia Výboru pre rybné hospodárstvo, že neboli súčasťou Dočasného výboru pre klimatické zmeny a druhá poznámka je: ľutujem, že dočasný výbor nebol schopný prijať stanovisko Výboru pre rybné hospodárstvo.
<P>
Na záver by som chcela povedať, že existuje množstvo pozmeňujúcich a doplňujúcich návrhov, ktoré vedecky zdôrazňujú vplyv zmeny klímy na svetové oceány. Vyzývam kolegov, aby podporili tieto návrhy, pretože správa Parlamentu v rozhodovacom procese by mala byť čo najkomplexnejšia a najsúdržnejšia.
<SPEAKER ID="038" NAME="Agnes Schierhuber" AFFILIATION="PPE-DE">
(DE) Vážený pán predsedajúci, vážený pán komisár, vážené dámy a páni, tiež by som chcela najskôr zo srdca poďakovať nášmu spravodajcovi za vykonanú prácu. Ako povedali moji predrečníci, táto správa sa odvoláva výlučne na vedecké fakty, ktoré sa týkajú zmeny klímy, o ktorých sa podrobne diskutovalo počas tematických stretnutí so svetoznámymi expertmi.
<P>
Sektor poľnohospodárstva a lesníctva je jedným z priemyselných odvetví, ktoré sú najviac zasiahnuté zmenou klímy, a preto majú najväčší záujem na vytvorení účinných opatrení na ochranu pred zmenou klímy, na ochranu ovzdušia, ktoré by sa mali prijať na celosvetovej úrovni. Účasť všetkých krajín, najmä rozvojových krajín, na dohode nasledujúcej po Kjótskom protokole je nevyhnutná. Zároveň treba podčiarknuť, že poľnohospodárstvo nie je vôbec rozhodujúce pri stanovovaní cien potravín. Napríklad múka tvorí pri cene rožka menej ako 2 % nákladov.
<P>
Je tiež dobre známe, že obnoviteľné zdroje palív získavaných z plodín nevypúšťajú viac CO2, ako sa v nich uskladnilo počas rastu, čo znamená, že sú v skutočnosti CO2 neutrálne. Na základe reálnych zistení výskumu sa ďalej uznáva, že ľudia sú čiastočne zodpovední za zmenu klímy. Z tohto dôvodu je dôležité, aby sme vykonali ešte intenzívnejší výskum a šetrili energiu prostredníctvom jej účinného využívania. Môžeme nabrať odvahu na základe skutočnosti, že kým ľudia uznali, že je Zem guľatá a nie plochá, prešlo 3 000 rokov.
<P>
Preto by som chcela apelovať na tento Parlament, aby viedol vážnu diskusiu, v ktorej sa uznáva skutočnosť, že klimatická zmena je naozaj globálnym problémom. Je to makrosociálny problém, ktorý sa nedá vyriešiť sektorovými opatreniami v jednotlivých členských štátoch EÚ. Riešenie tohto problému môžeme nájsť iba na celosvetovej úrovni a Európska únia by mala prevziať vedúcu a sprostredkujúcu úlohu v boji proti klimatickej zmene.
<SPEAKER ID="039" NAME="Valdis Dombrovskis" AFFILIATION="PPE-DE">
(LV) Vážený pán predsedajúci, vážené dámy a páni, v prvom rade by som chcel zablahoželať spravodajcovi k jasnému a jednoznačnému postoju, v ktorom na základe výsledkov vedeckých štúdii uznáva, že skutočne prebieha globálne otepľovanie a že ho spôsobujú ľudia. Nezabúdajme, že pred niekoľkými rokmi mnoho vplyvných politikov vrátane vodcov niektorých veľmocí sa to pokúšali poprieť. Správa ide ešte o krok ďalej a odmieta ako vedecky nepodložené tvrdenia v súvislosti s tým, že vôbec neexistuje žiadne globálne otepľovanie a že ide iba o prirodzené rozdiely teplôt. Táto správa opäť demonštruje, že Európska únia je vedúcou svetovou silou v súvislosti s globálnym otepľovaním. Nie je to však dôvod na jasanie. Ak chceme udržať globálne otepľovanie v hraniciach 2 %, podľa odhadov budeme musieť do roku 2050 znížiť objem emisií CO2 najmenej o polovicu. Vzhľadom na to je tvrdenie tejto správy, že takmer všetky štáty EÚ dosiahli značný pokrok v plnení kjótskych cieľov až príliš optimistické. V období od roku 1990 do roku 2005 znížilo 15 starších členských štátov EÚ emisie iba o 2 % a je veľmi nepravdepodobné, že počas budúcich piatich rokov znížia svoje emisie o ďalších 6 %, s cieľom splniť kolektívny cieľ z Kjóta. Iba vďaka skutočnosti, že nové členské štáty EÚ znížili svoje emisie výrazne a rýchlejšie, ako Európska únia ako celok, sa môže EÚ považovať za svetového vodcu v tejto oblasti. Očakáva sa, že novšie členské štáty EÚ znížia svoje emisie CO2 o 21 % do roku 2010. Iba na základe tejto skutočnosti môžu vodcovia Európskej únie hovoriť o zjavne ambicióznom cieli znížiť emisie do roku 2020 o 20 %. Samozrejme, že vítame takýto cieľ, ale je veľmi dôležité, aby sa najväčší znečisťovatelia postarali o väčšiu časť tohto zníženia. Je neprijateľne, aby snahy politických opatrení EÚ v oblasti zmeny klímy boli založené iba na existujúcich úspechoch nových členských štátov a niektorých starších členských štátov. Je neprijateľné, aby sa ešte viac zaťažili tieto nové členské štáty a zároveň sa najväčší znečisťovatelia dostali ešte väčšie úľavy. Bez ohľadu na rozdelenie zníženia emisií medzi členskými štátmi EÚ nedosiahneme nič, ak nevznikne celosvetová dohoda a ak krajiny ako Spojené štáty, Čína, India, Rusko a ostatné sa nebudú zúčastňovať na riešení tohto problému. Táto otázka musí byť prioritou zahraničnej politiky Európskej únie tak, ako aj klimatickej politiky. Ďakujem Vám za pozornosť.
<SPEAKER ID="040" NAME="Romana Jordan Cizelj" AFFILIATION="PPE-DE">
(SL) Obyčajne sa rozhodujeme pre zmeny a opatrenia iba vtedy, ak sú založené na solídnych faktoch. Vo Výbore pre klimatické zmeny sa nám podarilo zhromaždiť množstvo údajov od mnohých vedcov. Väčšina údajov poukazuje na to, že zmeny ekosystémov prebiehajú v dôsledku antropogénnych emisií a poukazujú na možné budúce trendy.
<P>
Zatiaľ čo niekto vyjadruje obavy a tieto údaje využíva ako hrozbu, musíme vidieť aj ich dobrú stránku, ktorou je skutočnosť, že stále môžeme reagovať. Musíme však reagovať rýchlo, zodpovedne, vážne a koordinovane: najskôr v rámci Únie a potom na globálnej úrovni. Medzinárodné dohody môžeme úspešne dosiahnuť iba ak budeme dostatočne citliví aj vo vzťahu k problémom tretích krajín, ktoré sú zaneprázdnené riešením otázok udržateľného rozvoja a mnoho z nich dokonca aj s odstraňovaním chudoby.
<P>
Jednotný prístup si vyžaduje zmenu myslenia v Európe, pretože doposiaľ sme sa zaoberali najmä rozvojom alebo primárne rozvojom spoločnosti s nízkymi emisiami CO2. Medzinárodnú dohodu však môžeme dosiahnuť iba vtedy, ak budeme rovnakou mierou uvažovať o opatreniach na zníženie emisií a o opatreniach na zmenu emisií s cieľom zladiť ich s klimatickými zmenami.
<P>
Ďakujem spravodajcovi za vynikajúcu správu a očakávam, že naša práca v tomto zmysle bude pokračovať aj na budúci rok.
<SPEAKER ID="041" NAME="Csaba Sándor Tabajdi" AFFILIATION="PSE">
(HU) Vážený pán predsedajúci, blahoželám pánovi Florenzovi k jeho skvelej správe. Diskusia o vedeckom základe klimatickej zmeny je nesmierne významná, pretože žiaľ my, politici, často nevieme brať do úvahy fakty, hoci fakty sú veľmi trvalé veci. Súhlasím s Martinom Schulzom, že by sme už mali zastaviť debatu na základe presvedčení a začať hovoriť o faktoch.
<P>
Napríklad v Maďarsku hladina podzemnej vody na Maďarskej nížine, medzi riekami Dunaj a Tisa, klesla za posedných tridsať až štyridsať rokov o 3 až 4 metre. Objavuje sa vážne vysúšanie, čo znamená, že vedci na základe meraní zistili, že vysúšanie je z polovice spôsobené zmenou klímy a z druhej polovice škodlivou ľudskou činnosťou.
<P>
Skrátka, mali by sme poriadne pouvažovať nad tým, čo hovoria vedci. Súhlasím aj s tým, že Európska únia nedokáže tento problém vyriešiť sama. USA či Japonsko, Čína, Brazília a rozvojový svet musia byť v tejto iniciatíve našimi partnermi. Ďakujem Vám za pozornosť.
<SPEAKER ID="042" NAME="Anneli Jäätteenmäki" AFFILIATION="ALDE">
(FI) Vážený pán predsedajúci, za zmenu klímy môže ľudstvo, a preto môže človek aj zmeniť tento vývoj.
<P>
Cieľom EÚ je zvýšiť podiel biopalív v pohonných hmotách v odvetví dopravy na 10 %. Je to cieľ, ktorý musíme dosiahnuť. Musíme urobiť všetko pre to, aby sme ho splnili, teda aj začať využívať rašelinu ako surovinu na výrobu biopaliva.
<P>
Potrebujeme investovať väčšie množstvo peňazí do výskumu, aby sme mohli využívať čo najúčinnejšie metódy. Napríklad niektoré štúdie ukazujú, že výroba energie z rias je až 15-krát väčšia, ako výroba z hrozna, palmy olejnatej či sóje, preto je potrebné vykonať v tejto oblasti ďalší výskum. Takže je to jeden zo spôsobov, ako môžeme znížiť využívanie palmového oleja a snáď ho aj úplne zastaviť, pretože to v žiadnom prípade nie je ekologicky priaznivá činnosť. Preto potrebujeme konať v spolupráci s USA, Čínou, Indiou a Ruskom.
<SPEAKER ID="043" NAME="Péter Olajos" AFFILIATION="PPE-DE">
(HU) Ďakujem Vám, vážený pán predsedajúci. Ak chceme dosiahnuť na konci roku 2009 v Kodani úspech, som presvedčený, že musíme bezpodmienečne zohľadniť dve veci. Sú to veci, ktoré som sám zažil počas svojich návštev v Indii, Bangladéši, Číne a Kalifornii počas posledných mesiacov.
<P>
V prvom rade musíme vyvinúť úprimné úsilie. Inými slovami, nestačí len to, aby sme sa potľapkávali po pleci. Nestačí hovoriť len o desiatich, dvadsiatich, tridsiatich alebo štyridsiatich percentách. Podľa údajov Európskej environmentálnej agentúry pre životné prostredie, nielen že sa emisie oxidu uhličitého neznížili od roku 2000, ale v skutočnosti sa o niečo zvýšili, o 1 %. Systém obchodovania s emisiami (ETS) je veľkým úspechom a nachádza sa vo fáze reformácie, ale verím, že by sa nám oplatilo iniciovať podobné reformy aj v ďalších systémoch, nie len v ETS. Možno by sa tieto dva systémy mohli aj konsolidovať, pevne podporujem návrh rady, aby sa ako základný rok stanovil rok 1990 a nie rok 2005.
<P>
Druhou veľmi dôležitou vecou je adaptačný fond. Ak chceme v Kodani dosiahnuť úspech, musíme vytvoriť adaptačný fond. Sternova správa ukázala, že ak nebudeme mať adaptačný fond, ostatné regióny sveta budú mať veľmi malú šancu vyhnúť sa neblahým následkom zmeny klímy. Ďakujem veľmi pekne.
<SPEAKER ID="044" NAME="Silvia-Adriana Ţicău" AFFILIATION="PSE">
(RO) Klimatická zmena už ovplyvňuje EÚ. V ostatných rokoch sa napríklad v Rumunsku objavili suchá, povodne a horúčavy. Niektoré oblasti na juhu a juhovýchode Rumunska sa začali premieňať na púšť. Únia zohráva dôležitú úlohu v boji proti zmene klímy, pokiaľ ide o zníženie príčin a o prispôsobenie sa zmene klímy.
<P>
Lisabonská zmluva obsahuje ustanovenia týkajúce sa zmeny klímy a oceňujem aj teraz doložku o solidarite v prípade prírodných katastrof. Žiaľ, globálne riadenie v oblasti ekologickej ochrany životného prostredia je decentralizované a niekedy chýba súdržnosť celkových rozhodnutí. 18 multilaterálnych inštitúcii má na starosti monitorovanie približne 500 medzinárodných dohôd, z ktorých 300 je na regionálnej úrovni. Európska únia musí zohrávať úlohu vodcu v tejto oblasti.
<P>
Existujú riešenia. Potrebujeme súdržné opatrenia týkajúce sa zmeny klímy, ekologickejšiu dopravu, výskum a rozvojové programy, prispôsobiť poľnohospodárstvo primeranej spotrebe vody, zabezpečiť obnovu lesných plôch a najmä lepšie riadenie odpadu. Blahoželám pánovi spravodajcovi.
<SPEAKER ID="045" NAME="Miroslav Mikolášik" AFFILIATION="PPE-DE">
(SK) Klimatické zmeny vážnym spôsobom ovplyvňujú nielen ekosystémy, ale aj hospodárstvo, verejné zdravie, bezpečnosť potravín a vody, ako aj migráciu. Najmodernejšie vedecké štúdie dokazujú, že trend globálneho otepľovania je aj ľudského pôvodu, a teda je na spoločnosti pripraviť účinné politické opatrenia.
<P>
Vítam predbežnú správu Výboru pre klimatické zmeny a jeho odporúčania pre budúcu integrovanú politiku EÚ v oblasti klimatických zmien a silne podporujem názor, podľa ktorého by celosvetové zvýšenie priemernej teploty nemalo presiahnuť viac ako 2 °C. Navyše Európska únia by mala vynaložiť úsilie na zníženie emisií tak, aby teploty ostali hlboko pod touto dvojstupňovou hranicou. Dôležitým nástrojom v snahe o zmiernenie klimatických zmien by malo byť sprostredkovanie vedeckých dôkazov verejnosti, a tým prispieť k zvýšeniu informovanosti o tejto problematike.
<SPEAKER ID="046" NAME="Anni Podimata" AFFILIATION="PSE">
(EL) Vážený pán predsedajúci, vážený pán komisár, chcem najskôr privítať priebežnú správu o vedeckých faktoch o klimatickej zmene. Som osobitne rada preto, že zdôrazňuje skutočnosť, že vedci sa zhodli na vážnosti tohto problému. Správa zároveň poukazuje na hlavný vplyv ľudského faktora, najmä energetiky, na zmenu klímy.
<P>
Vo štvrtej hodnotiacej správe panela IPCC sa uvádza, že svetové emisie CO2 sa zvýšili od roku 1970 do roku 2004 približne o 80 % a že toto zvyšovanie bolo spôsobené najmä využívaním fosílnych palív. Ak vychádzame z faktu, že medzi ovzduším a energetickým plánovaním je veľmi úzke spojenie, potom chcem zdôrazniť, aké potrebné je vytvoriť integrovaný plán na európskej úrovni, aby sme zistili, aké sú najlepšie a najúčinnejšie energetické možnosti.
<SPEAKER ID="047" NAME="Marios Matsakis" AFFILIATION="ALDE">
Vážený pán predsedajúci, keď počúvam dnes ráno túto rozpravu, cítim potrebu vysloviť niekoľko poznámok.
<P>
Najskôr sa vyjadrím k vedeckým dôkazom. Niet pochýb o tom, že dokázať existenciu globálneho otepľovania a jeho príčin je veľmi komplikovaná vec. Nie je to situácia dôkazu v skúmavke, keď môžeme experiment vykonať v laboratóriu a dokázať alebo vyvrátiť určitú hypotézu. Dôkazy v tomto prípade sú založené na dlhodobých pozorovaniach a veľmi komplikovaných postupoch a, samozrejme, že existujú niektorí pochybovači, niektorí vedci, ktorí majú iný, odlišný názor. Toto nie je nič nové. Vedci sú známi tým, že majú rôzne názory. Nezabúdajme, že aj fajčenie ako príčina vzniku rakoviny bola spochybňovaná vo veľkej miere a mnohými vedcami, ktorí ešte stále pochybujú o správnosti tejto teórie. Všetci, samozrejme, dobre vieme, čo je pravdou. To isté sa stalo aj s thalidomidom ako príčinou vzniku fokomélie v ľudských embryách.
<P>
Moja druhá poznámka sa týka toho, že je potrebné zdôrazniť celosvetový prístup, pretože veľmi dobre vieme, že krajiny, ktoré najviac znečisťujú ovzdušie, to jest USA, Čína a India, robia najmenej v boji proti globálnemu otepľovaniu.
<SPEAKER ID="048" NAME="Janez Podobnik">
úradujúci predseda. - (SL) S veľkým záujmom som sledoval túto skutočne živú diskusiu, ktorá je dobrým základom na priebežnú správu predloženú pánom spravodajcom Karl-Heinzom Florenzom, za ktorú mu ďakujem a blahoželám.
<P>
Vaša diskusia by prospela každému parlamentu. Bola skutočne veľmi angažovaná. Vnímam ju ako pozitívnu kritiku, pretože každý názor je drahocenný, aj ten kritický.
<P>
Z vašej diskusie môžem zhrnúť dva základné závery. Európska únia stále je a aj bude silou, ktorá dokáže čeliť..., samozrejme so všetkými globálnymi partnermi, a teda ďalej podporovať vážnu konfrontáciu s klimatickou zmenou. A druhý záver je ten, že zmena klímy nie je iba problémom, ale môže byť zároveň aj príležitosťou. Túto otázku môžeme riešiť účinne vtedy, ak budeme konať najmä na celosvetovej úrovni.
<P>
Ďalej by som rád podotkol, že v rámci balíka klimatickej a energetickej politiky Európska únia úspešne a dôkladne pripravuje všetky opatrenia, ktorými môžeme účinne bojovať proti následkom zmeny klímy.
<P>
Prechod na bezpečné a udržateľné hospodárstvo s malými emisiami CO2 ovplyvní množstvo politických opatrení vrátane hospodárstva a každodenného života ľudí. Koordinované politické opatrenia sú potrebné v mnohých oblastiach Európskej únie. Tu by som chcel podporiť vaše myšlienky v súvislosti s tým, že musíme držať pohromade nielen pri globálnych rozhodnutiach, ale musíme byť jednomyseľní, aj pokiaľ ide o podrobnosti spojené s týmito politickými opatreniami
<P>
Osobitne by som chcel spomenúť súčinnosť medzi klimatickou zmenou a energetikou. Vzhľadom na to je potrebné vytvoriť harmonizované európske a vnútroštátne politiky v oblasti výskumu, rozvoja a inovácií. Musíme podporovať udržateľný systém dopravy, ktorý umožní členským štátom prijímať potrebné opatrenia v boji proti zmene klímy. Musíme zvýšiť energetickú účinnosť, najmä pokiaľ ide o budovy, ale aj iné zdroje energie vo všetkých odvetviach a musíme neustále informovať spotrebiteľov o účinnom využívaní energie, aby sa znížili sociálne dôsledky a aby sme čo najlepšie využili nové príležitosti.
<P>
Ako sa uvádza v správe pána Florenza, veda o klimatických zmenách poskytuje uznávané dôkazy a skutočnosť, že súčasné globálne otepľovanie je dôsledkom ľudskej činnosti je vedecky nepopierateľná.
<P>
Dovoľte mi, aby som sa krátko vyjadril k vašim rôznym názorom na vedecký rámec panela IPCC. V tejto otázke uprednostňujem rešpektovať oblasť politiky. Európsky parlament je významnou politickou arénou. Samozrejme, že by sme mali rešpektovať aj oblasť vedy, ale takú, ktorá sa riadi etickými zásadami výskumu a vedeckou presnosťou.
<P>
Zároveň by sme nemali zabúdať na priestor pre občana, bežného človeka, ktorého ovplyvní každé jedno opatrenie v zmysle kvality jeho života, aj vtedy, keď si bude pripravovať rodinný rozpočet a plánovať svoju budúcnosť.
<P>
Obzvlášť by som chcel vyzdvihnúť, že sa zdá veľmi dôležité, že Dočasný výbor pre klimatické zmeny konal podľa pána Sacconiho správne, keď diskutoval o otázkach zmeny klímy v pozitívnej atmosfére na svojich rokovaniach, aj to, že veľkou väčšinou prijal priebežnú správu o vedeckých faktoch týkajúcich sa zmeny klímy.
<P>
Osobitne sme privítali rozhodnutie Európskeho parlamentu predĺžiť mandát Dočasného výboru pre klimatické zmeny do februára 2009. Vážený pán predsedajúci, vnímame toto rozhodnutie ako ďalší dôkaz toho, že v oblasti klimatickej zmeny Európsky parlament podporuje ambicióznu politiku Európskej únie na medzinárodnej úrovni svojimi krokmi, pričom dbá na to, aby jeho politické rozhodnutia vychádzali z najnovších vedeckých výsledkov.
<P>
Teší nás aj oznámenie, ktoré zaznelo v dnešnej diskusii, že debata o balíku opatrení pre zmenu klímy bude pokračovať, čo by znamenalo vážne plnenie záväzkov, ktoré Európska rada prijala v 2008.
<SPEAKER ID="049" NAME="Stavros Dimas">
člen Komisie. - (EL) Vážený pán predsedajúci, ďakujeme všetkým rečníkom dnešnej diskusie za veľmi zaujímavé príspevky.
<P>
Chcel by som predovšetkým zdôrazniť, že Európska únia, či už ako EÚ-15 alebo EÚ-27, splní kjótsky cieľ a niet o tom pochýb. Keďže dúfam, že budem komisárom ďalších osemnásť mesiacov, ubezpečujem vás, že neexistuje možnosť, aby sa nám nepodarilo splniť kjótsky cieľ. Hovorím to preto, lebo opatrenia, ktoré sme už prijali a ktoré práve prijímame zabezpečujú splnenie kjótskeho cieľa. To je vlastne najmenej, čo môžeme urobiť v nadchádzajúcich rokoch. Pre úplnosť záznamu, údaje, ktoré ste tu uvádzali, sú správne. Treba povedať, že Európska únia znižuje svoje emisie skleníkových plynov, zatiaľ čo iné krajiny, ako napríklad USA, ich zvyšujú, a to ešte výrazne rýchlejšie ako v roku 1990. V roku 2005, ako ste to aj povedali, sme sa nachádzali 2 % pod úrovňou z roku 1990, a v roku 2006 trochu menej ako 3 %, pokiaľ ide o krajiny EÚ-15, ktoré majú kolektívny cieľ. Pokiaľ však ide o krajiny EÚ-27, je náš úspech ešte väčší, pretože sa nachádzame 8 % pod úrovňou z roku 1990. Na konci obdobia, ktoré je stanovené Kjótskym protokolom na splnenie záväzkov krajiny EÚ-15 budú najmenej 8 % a krajiny EÚ-27 najmenej 11 % pod úrovňou z roku 1990. Všimnime si, že naše zníženie na viac ako 8 % je veľmi pozitívne, pretože nám pomôže splniť cieľ do roku 2020 a ďalej.
<P>
Podľa priebežnej správy budú vedecké zistenia zohrávať významnú úlohu pri medzinárodných rokovaniach, pretože nám umožnia prijímať odvážne kroky. Poslúžia nám ako základ na hodnotenie vhodnosti návrhov, ktoré budeme predkladať na rokovania počas prípravy kodanskej konferencie.
<P>
Uznesenie nám pripomína nebezpečenstvá vyplývajúce z nekontrolovanej zmeny klímy, ktoré ovplyvnia ľudskú spoločnosť rôznymi spôsobmi a budú mať vážne následky pre hospodárstva a kultúrne tradície.
<P>
Uznesenie správne zdôrazňuje, aké dôležité je vyhnúť sa väčšiemu narušeniu klímy, akým je napríklad vysúšanie prítokov Amazonky a roztápanie veľkého množstva ľadu na obidvoch póloch.
<P>
Myslím si, že je rovnako dôležité, aby sme zdôraznili aj možné následky zmeny klímy v súvislosti s medzinárodnou bezpečnosťou, nedostatkom potravy a vody a spormi o kontrolu nad zdrojmi a pohybom migrantov. Neustále sa zvyšuje nátlak na medzinárodné spoločenstvo v dôsledku ekologických núdzových stavov spôsobených extrémnym počasím a násilnými konfliktmi spôsobenými klimatickou zmenou. Najnovšia kríza cien potravín je hádam najviac hmatateľným príkladom toho, čo sa môže stať: zvlášť malá žatva v mnohých častiach sveta je spôsobená extrémnymi poveternostnými podmienkami. Žiaľ, nezdá sa, že táto situácia je dočasná alebo výnimočná. Vyzerá, že sa stane trvalou a bude sa opakovať a že ju nie je možné ovládať bez drastických zmien poľnohospodárskej politiky a farmárskych postupov
<P>
Dovoľte mi, aby som sa zmienil aj o niektorých ďalších otázkach načatých touto správou. Začnem znížením emisií skleníkových plynov prostredníctvom vhodných opatrení na národnej úrovni v rozvojových krajinách. Existuje potreba podpory prospektov, ktoré nám ponúka technológia. Musíme financovať presun technológií a podporiť administratívne schopnosti týchto krajín, aby bolo možné merať spomínané zníženie, zaznamenávať ho a overovať. Táto myšlienka tvorí jadro rokovaní o akčnom pláne z Bali. V Bali sa hovorilo o tom, že akýkoľvek návrh zo strany rozvojových krajín bude závisieť nielen od serióznych záväzkov rozvinutých krajín v súvislosti so znížením emisií, ale aj od výrazného úsilia zo strany týchto krajín o poskytnutie financovania, najmä pokiaľ ide o prenos technológií a tvorby potrebných administratívnych kapacít.
<P>
Pre Európsku úniu je dôležité, aby využila každú príležitosť na dialóg s hlavnými rozvojovými krajinami, aby sa vytvorila dohoda o tom, čo to v skutočnosti znamená a akým spôsobom môže Európska únia podporiť takéto kroky, či už spoluprácou pri vytváraní politických opatrení, pri technickej pomoci, prenosom know-how a poskytnutím stimulov na trhu s CO2, alebo aj finančnou pomocou. Vo všetkých sektoroch je potrebné vykonať opatrenia vrátane krokov týkajúcich sa emisií pri energetickom využití a klčovania lesov.
<P>
Teraz sa chcem venovať vedeckému hľadisku tejto diskusie. Komisia úplne súhlasí s tým, že s vedeckými zisteniami je potrebné oboznámiť širokú verejnosť. Spotrebitelia by mali byť pripravení a lepšie oboznámení s tým, koľko skleníkových plynov produkujú svojím životným štýlom a spotrebiteľskými návykmi. Toto zvýšené upozornenie verejnosti by však malo sprevádzať aj silné finančné stimuly pre firmy, aby znižovali emisie skleníkových plynov pochádzajúcich z produktov a služieb, ktoré poskytujú.
<P>
Prechod na hospodárstvo s nízkymi emisiami CO2 je nevyhnutný v celosvetovom meradle. Môžeme to dosiahnuť iba systematickými, koordinovanými opatreniami na zníženie emisií vo všetkých sektoroch.
<P>
Balík opatrení pre klimatickú zmenu a energetiku vo všetkých fázach spolurozhodovacieho procesu nám ponúka priamy štart tohto prechodu. Umožňuje nám zároveň ukázať, že ambiciózna klimatická politika je uskutočniteľná a všeobecne prospešná pre naše hospodárstvo a spoločnosti.
<P>
Mali by sme pokračovať v našej vysoko konštruktívnej spolupráci pri tomto dôležitom balíku politických opatrení a dosiahnuť dohodu, ako dúfam, čo najskôr v tomto roku.
<P>
Na záver chcem zablahoželať Európskemu parlamentu k jeho významnému príspevku v boji proti zmene klímy a chcem pochváliť pána Florenza za jeho vynikajúcu prácu.
<P>
Dúfam, že Parlament bude pokračovať takýmto konštruktívnym spôsobom. Mám nádej, že naša spolupráca a výmena názov bude pokračovať aj kým budeme riešiť balík klimatických a energetických opatrení, ale aj pri medzinárodných rokovaniach v rámci prípravy stretnutí v Poznani a Kodani.
<SPEAKER ID="050" NAME="Karl-Heinz Florenz">
spravodajca. - (DE) Vážený pán predsedajúci, vážený pán komisár, vážený pán úradujúci predseda, vrelá vďaka za vaše záverečné slová, ktoré sú veľmi motivujúce. Myslím, že sme dokázali identifikovať konsenzus v tomto parlamente a že tento konsenzus nás, prirodzene, zaväzuje k tomu, aby sme vykonali ďalšie vedecké štúdie a odstránili zvyšné pochybnosti, pretože nakoniec, v akej oblasti ľudského poznania niet miesta pre pochyby? Z pozície spravodajcu, by som rád videl, že sa niečo také udeje.
<P>
Som vďačný za pochvalu, ktorá tu dnes zaznela a chcel by som ju odovzdať všetkým ľuďom v zákulisí, ktorí nesmierne tvrdo pracovali na príprave tejto správy. Chcem využiť túto príležitosť a srdečne týmto ľuďom ešte raz poďakovať.
<P>
Ten, kto počúval dnešnú rozpravu, by mohol mať dojem, že sa hádame o CO2. Musím povedať nasledovné: budeme mať ešte množstvo iných vecí, o ktorých budeme diskutovať, pretože emisie CO2 sú len špičkou ľadovca. Áno, je to vážna otázka, o tom nepochybujem, ale skutočnou výzvou je spôsob, akým budeme pristupovať k našim stratégiám udržateľnosti. Ako sa postaráme o našu planétu Zem, ktorú máme zachovať pre svoje deti? Energetické zdroje, ktoré v súčasnosti spaľujeme, sa vytvárali milióny rokov a my ich minieme takmer za tisíc rokov. Preto je výzvou dosiahnuť, aby sa s litrom paliva dalo zájsť dvakrát ďalej, ako dnes. Toto potrebujeme dosiahnuť a potom si môžeme povedať, že sme splnili svoju úlohu. To je najväčšia výzva pred nami. Zvýšiť účinnosť v Európe, vyvíjať najmodernejšie technológie, využívať tieto technológie doma, čo je samozrejmé, ale ich aj výhodne predávať v celom svete s cieľom vytvoriť nové pracovné príležitosti. Toto je naša príležitosť, ako ju vidím, a chcel by som vás všetkých požiadať, aby ste nám pomohli uchopiť túto príležitosť obidvoma rukami.
<P>
Dovoľte, aby som znova zopakoval svoju vďaku každému, ale vzhľadom na rokovací poriadok by som chcel upriamiť vašu pozornosť na posledný bod. Od začiatku tejto rozpravy sa objavovala strašná chyba v preklade článku 10, v ktorom sa hovorí o tom, že ja niečo odsudzujem. To by sa vôbec nepodobalo na mňa. Môžem nesúhlasiť s tým, či oným, ale nikdy nič nezavrhujem. Nebudem tu afektovane artikulovať. Myslím si, že je dôležité zdôrazniť, že tu máme problém so zlým prekladom v tomto parlamente, čo je zjavné v celej tejto správe, a preto by som chcel upriamiť vašu pozornosť na správne texty pozmeňujúcich a doplňujúcich návrhov v tejto oblasti predložené v Parlamente.
<P>
Chcel by som sa poďakovať všetkým zúčastneným a pozvať vás na spoluprácu v ďalšej a oveľa náročnejšej fáze tohto procesu, čiže pri riešení otázky, ako máme odpovedať na tieto vedecké fakty.
<SPEAKER ID="051" NAME="Predsedajúci">
Rozprava sa skončila.
<P>
Hlasovanie sa uskutoční o 12.00 hod.
<P>
Písomné vyhlásenia (článok 142)
<SPEAKER ID="052" NAME="Neena Gill" AFFILIATION="PSE">
, písomne. - Aby sme dokázali úspešne riešiť klimatickú zmenu, trhy sa musia prispôsobiť tak, aby odrážali ekologické náklady oxidu uhličitého. Znečisťovatelia musia zaplatiť. Musíme použiť politické nástroje všetkých druhov vrátane zníženia DPH, obchodovania s emisiami a dotácie, aby sme zmenili správanie spotrebiteľov a podnikov tak, aby mali väčšiu motiváciu vyberať si ekologicky priaznivé možnosti. Ako zdôraznil pán Nicholas Stern, hospodárske a sociálne náklady klimatickej zmeny budú katastrofálne.
<P>
Preto zásadne nesúhlasím s poslancami, ktorí v tomto parlamente popierajú zmenu klímy. Stačí, ak sa pozrú na zvyšujúci sa počet a častosť výskytu prirodzených katastrof na celom svete, aby videli jej dôsledky. Tieto katastrofy sú jasnou výstrahou pre nás, aby sme konali.
<P>
Európska únia má oprávnenú úlohu pri riešení zmeny klímy a musí byť príkladom v poskytovaní pomoci ostatným krajinám. Potrebujeme vytvoriť širší dialóg s rýchle sa rozvíjajúcimi hospodárstvami Indie a Číny, aby sme zabezpečili, že ich rast bude menej prispievať k rastu globálnych emisií, ako tomu bolo v prípade Európskej únie a USA v poslednom storočí. Ďalej je tu veľká výzva presunu technológií z Európskej únie do rozvojových krajín, aby sa mohli vyhnúť rozvoju priemyslu s veľkými obsahmi oxidu uhličitého a priamo preskočiť na hospodárstvo s nízkymi emisiami oxidu uhličitého.
<SPEAKER ID="053" NAME="András Gyürk" AFFILIATION="PPE-DE">
písomne. - (HU) Je absolútne nevyhnutné, aby sme zdôraznili fakty zmeny klímy vychádzajúce z vedeckých dôkazov, keď budeme prijímať rozhodnutia v týchto súvislostiach. Napokon riziko prijatia nesprávnych rozhodnutí vychádzajúcich z nesprávnych záverov je prinajmenšom také veľké ako riziko nečinnosti. Myslím si, že treba spomenúť ešte jednu vec. Klimatická zmena je faktom, ktorý je vedecky dokázaný, preto sú potrebné rýchle a účinné opatrenia na nápravu tohto vývoja.
<P>
Triezva úvaha o vedeckých faktoch nám môže takisto pomôcť vyhodnotiť, akým spôsobom môžu nástroje ochrany životného prostredia orientované na trh prispieť k zlepšeniu kvality životného prostredia. Podľa nášho názoru, je potrebné väčšie úsilie zo strany členských štátov o popularizáciu podnetov priaznivých pre trh. Vytvorenie systému obchodovania s emisiami, ktorý pristupuje k otázke zníženia emisií na základe trhových mechanizmov je vítaným úspechom. Skutočnosť, že systém funguje je dôkazom toho, že trh, hospodárska súťaž a ochrana životného prostredia nie sú myšlienky, ktoré by sa navzájom vylučovali.
<P>
V Maďarsku máme mnoho príkladov, ktoré ukazujú, ako môžu nesprávne závery spôsobiť nesprávne rozhodnutia. Produkcia biomasy v skutočnosti znamená spaľovanie dreva. Škodlivé dôsledky násilnej podpory biopalív sú čoraz zreteľnejšie. Opatrenia, ktoré sa vykonávajú v týchto dvoch oblastiach nespĺňajú požiadavky udržateľnosti a okrem toho nedokážu ponúknuť ani odpoveď na tento problém, ktorá by bola priaznivá pre trh.
<P>
Chceli by sme zdôrazniť, že klimatická zmena si vyžaduje začatie krokov, ktoré budú vychádzať nielen z vedeckých dôkazov, ale zohľadnia aj hľadisko trhových mechanizmov.
<SPEAKER ID="054" NAME="Eija-Riitta Korhola" AFFILIATION="PPE-DE">
, písomne. - (FI) Vážený pán predsedajúci, naše uznesenie o vedeckých faktoch o zmene klímy obsahuje niektoré dôležité poznatky, s ktorými je ťažké nesúhlasiť. Je však potrebné povedať, že obsahuje aj niekoľko znepokojujúcich poznámok. Existuje množstvo príkladov takýchto poznámok v dejinách vedy, ktoré by nám mohli poslúžiť ako varovanie. Ako filozofka nepovažujem za úplne neškodné, ak politik interpretuje vedecké výsledky, ak z nich robí unáhlené závery a pokúša sa ich ovládať a už vôbec nie, ak "odsudzuje" iné interpretácie. Čo je cieľom takého správania, a prečo by sa mali takéto veci tvrdiť ako všeobecné pravidlo? Ide o našu dôveryhodnosť, ktorá je niečím, čo budeme veľmi, veľmi potrebovať v boji proti zmene klímy.
<P>
V bode 5 sa hovorí, že je vedecky "dokázané", že človek je hlavnou príčinou zmeny klímy. Medzivládny panel pre zmenu klímy to však vôbec netvrdí. Správa hovorí o pravdepodobnosti. To, že človek prispieva k otepľovaniu v poslednom desaťročí je veľmi silne pravdepodobné.
<P>
V bode sedem sa hovorí, že vedecké výsledky "jasne ukazujú, ako bude prebiehať zmena klímy v blízkej budúcnosti podľa rôznych regionálnych vzorov." No toto je práve to, čo my nevieme. Minulý týždeň, vo svojej deklarácii v Readingu, vyslovili odborníci pracujúci na simulácii klimatických zmien veľkú potrebu superpočítačov. Otázku, aké regionálne vplyvy bude mať zmena klímy nevedia zodpovedať dnes ani meteorológovia, sčasti aj pre nedostatočné možnosti počítačov.
<P>
V bode 8 sa spomína, že ústup ľadovca v Grónsku a roztápanie ľadovej pokrývky v západnej Antarktíde sú príkladmi, že zmena klímy dosiahla bod, keď sa už dôsledky nedajú odvrátiť. Údaje o ústupe ľadovcov sú dnes veľmi protirečivé, pretože hrúbka ľadu v jadrových oblastiach Grónska a Antarktídy sa v skutočnosti zväčšuje.
<P>
Ja by som neobviňovala, ani neodsudzovala kritikov a skeptikov zmeny klímy, ako sa to deje v bode 10. A najmä politici by to nemali robiť a mali by prenechať túto vec na diskusiu vedcom.
<SPEAKER ID="055" NAME="Marian-Jean Marinescu" AFFILIATION="PPE-DE">
, písomne. - (RO) CLIM môže vydávať odporúčania a poskytovať riešenia budúcich politických opatrení v Európskej únii v tejto oblasti, odporúčania a riešenia vychádzajúce z jasných vedeckých dôkazov a najmä s pevnou podporou európskych občanov.
<P>
Vedecké dôkazy sú nespochybniteľné. Správa Karl-Heinza Florenza je vyčerpávajúca, poskytuje vedecké údaje a dokazuje, že tieto sú dostatočné na prijatie pevných politických rozhodnutí a podnietenie konkrétnych krokov, nielen na európskej, ale aj na celosvetovej úrovni s cieľom výrazne znížiť antropogénne javy zodpovedné za zmenu klímy a zmierniť ich účinky.
<P>
Musí sa pokračovať vo výskumnom úsilí, najmä v oblasti nových technológií, obnoviteľných energií a biopalív, aby sme našli potrebnú rovnováhu na udržanie hospodárskej konkurencieschopnosti, sociálneho rozvoja a zabezpečili bezpečnosť potravín a energií, ktoré sú nevyhnutné pre blahobyt občanov Európy.
<P>
Vedecké spoločenstvo a politickí predstavitelia by mali spojiť svoje sily a podporovať zvyšovanie informovanosti verejnosti a stimulovať účasť občanov v konkrétnych činnostiach, pretože výmena overených postupov, medzinárodná, regionálna a hlavne cezhraničná spolupráca a dialóg, ako aj priama účasť občanov predstavujú najúčinnejšie nástroje v boji proti zmene klímy.
<SPEAKER ID="999" NAME="Sirpa Pietikäinen" AFFILIATION="PPE-DE">
, písomne. - Vážený pán predsedajúci, dámy a páni, v posledných rokoch bola EÚ jedným z medzinárodných aktérov, ktorí ukázali spôsob vývoja udržateľnej globálnej klimatickej politiky. Je to pozícia, ktorú si EÚ musí udržať aj do budúcnosti.
<P>
Chcela by som poďakovať spravodajcovi a výboru za úspešnú správu. Poslúži nám na posilnenie prehľadu o vedeckej základni, na ktorej musí byť založená práca na kontrole klimatickej zmeny. Potrebujeme poznamenať, že veda a poznatky, ktoré prináša, sa neustále menia v dôsledku nových technológií a zistení, preto musíme byť otvorení pre nové informácie súvisiace s týmto javom a dokonca musíme rešpektovať aj rozličné názory.
<P>
Je nesmierne dôležité, aby sme reagovali rozhodne na zmenu klímy. Doteraz museli všetky štyri medzivládne panely revidovať odhady svojich predchodcov týkajúce sa rýchlosti, akou prebieha klimatická zmena. Tento jav postupuje rýchlejšie, ako boli prvé odhady spoločenstva. Aj teraz sa zdá, že vznikla potreba revidovať predchádzajúce odhady panela IPCC. Štúdie americkej vesmírnej agentúry NASA ukazujú, že kontrola nad klimatickou zmenou si bude vyžadovať radikálnejšie kroky. Obsah plynov v atmosfére vyvolaný zmenou klímy je potrebné obmedziť prísnejšie, aby sme sa mohli vyhnúť týmto zmenám.
<P>
EÚ musí zohľadniť zväčšujúci sa vedecký konsenzus v tom, že emisie oxidu uhličitého je potrebné oveľa väčšmi znížiť, aby sme dokázali spomaliť globálne otepľovanie, ako to odporúča panel IPCC. Keď som sa bližšie prizrela tomuto vývoju, obávam sa, že ciele klimatického balíka EÚ nie sú dostatočne ambiciózne. Únia potrebuje teraz vynaložiť oveľa výraznejšie úsilie na vytvorenie ekologicky účinných spoločností v EÚ. Ekologická modernizácia musí byť základnou zásadou vo všetkých hospodárskych oblastiach Európskej únie. Schopnosť zmeny na základe tejto revolúcie bude takisto hlavným faktorom ovplyvňujúcim medzinárodnú konkurencieschopnosť EÚ.
<SPEAKER ID="998" NAME="Daciana Octavia Sârbu" AFFILIATION="PSE) ">
, písomne. - (RO) Boj proti klimatickej zmene sa stáva čoraz častejšie bodom programu práce medzinárodných organizácií. Začínajúc samitom v roku 2007, keď sa rozhodlo o znížení emisií skleníkových plynov o 20 % a o použití obnoviteľných zdrojov energie do roku 2020, globálne otepľovanie sa stalo prioritou každej krajiny sveta.
<P>
Po tomto rozhodnutí nasledovali ďalšie významné medzinárodné udalosti, napríklad samit G8 v Heiligendamme, debata rady OSN o zmene klímy, alebo akčný plán z Bali. Na základe týchto medzinárodných udalostí sa dosiahla vedecká dohoda, podľa ktorej sa tendencie globálneho otepľovania zakladajú na ľudskej činnosti a výsledky výskumu a zberu údajov sú dostatočné na to, aby podnietili naliehavé kroky a politické rozhodnutia s cieľom znížiť emisie skleníkových plynov. Je nevyhnutné, aby sme vytvorili adaptačný fond a začlenili lesy do novej dohody o ochrane ovzdušia, ktorej cieľom bude zabrániť ďalšiemu odlesňovaniu a nárastu emisií oxidu uhličitého, spôsobených lesnými požiarmi.
<P>
Zvyšovanie informovanosti verejnosti zverejňovaním vedeckých dôkazov o ľudskom vplyve na globálnu klímu bude zohrávať dôležitú úlohu pri získavaní podpory občanov EÚ pre politické kroky zamerané na zníženie emisií oxidu uhličitého.
<SPEAKER ID="056" NAME="Andres Tarand" AFFILIATION="PSE">
, písomne. - (ET) Klíma sa mení a mení sa v dôsledku ľudskej činnosti. Pred štyridsiatimi rokmi, keď som zbieral vzorky ľadu na výskumnej stanici v Antarktíde, neboli sme si vedomí tejto skutočnosti. Dnes panel IPCC, ktorý zhromažďuje prácu tisícov vedcov, poskytol dostatočné dôkazy toho, že naozaj prebieha zmena klímy. A našou úlohou je konať a nie zbierať ďalšie dôkazy. V tomto bode sa úplne zhodujem s prístupom, ktorý prevzal pán spravodajca Florenz.
<P>
Európska únia musí byť ambiciózna a schváliť cieľ bližší tridsaťpercentnému zníženiu emisií skleníkových plynov do roku 2020. Inak sa veci skomplikujú a nebudeme môcť pokojne očakávať skutočné príspevky od ostatných krajín. Je zvláštne, že vyššie fórum hlasuje jednomyseľne o bode všeobecných cieľov, ale ak prídu na rad ciele týkajúce sa obsahu emisií CO2 vo výfukových plynoch áut, alebo ďalšie konkrétne opatrenia, toto fórum už nie je až také ambiciózne. Takto sa nedá bojovať proti zmene klímy účinným spôsobom.
<P>
Podporujem návrhy zmien a doplnení, ktoré zameriavajú pozornosť na potrebu vypracovať podrobnejšie štúdie a modely situácie v oceánoch a na moriach a vplyvu zmeny klímy na faunu rýb. Nemôžem však súhlasiť s viacerými návrhmi zmien a doplnení, v ktorých sú vyjadrené pochybnosti o tom, či skutočne prebieha zmena klímy. Zdôrazňuje sa význam fosílnych palív a jadrovej energie a pritom sa zosmiešňuje vývoj obnoviteľných zdrojov energie.
<P>
Som presvedčený, že Dočasný výbor parlamentu pre klimatické zmeny dopomohol zvýšiť informovanosť zástupcov rôznych zástupcov života a vytvoriť spoločnú pozíciu. Preto je rozumný kompromis predĺženie mandátu tohto výboru až do stretnutia v Poznani, dlhší termín by mohol znamenať, že by sme svoju dôležitú prácu vykonávali s príliš veľkou pozornosťou venovanou voľbám.
<SPEAKER ID="057" NAME="Gabriele Zimmer" AFFILIATION="GUE/NGL">
písomne. - (DE) Hlasovala som za túto správu. Diskusia o zmene klímy, ktorá je nevyhnutne potrebná, musí byť podporená vedeckými dôkazmi a takéto poskytuje priebežná správa pána Florenza. Táto správa by mala zohrať dôležitú úlohu na verejnosti, ale aj v Komisii a Rade. Vedecké zistenia v súvislosti so skleníkovým efektom sú dostupné už viac ako 180 rokov.
<P>
Pre osobitné sociálne podmienky sa tieto poznatky o hrozbe našim prírodným a klimatickým základom života ignorovali a bránilo sa včasným krokom, čo trvá ešte aj dnes. Buď začneme konať okamžite, na základe medzinárodnej spolupráce, aby sme obmedzili ďalšie škody a predišli pohromám, ktoré sa predpovedajú a ktoré ovplyvnia najviac a najskôr najchudobnejšie národy sveta, alebo budeme pokračovať cestou k zániku. Fakty presvedčivo ukazujú, že sú potrebné okamžité kroky na zníženie emisií skleníkových plynov a že musíme obmedziť otepľovanie na menej než 2 °C, prostredníctvom zmeny nášho životného štýlu a spotrebiteľského správania, ako aj prostredníctvom prijatia sociálnych a politických kritérií a rámcov. Súhlasím s tvrdením, ktoré vyslovil spravodajca, že nejde o diskusiu o hodnotách emisií, dnes sa už diskusia musí zamerať na udržateľnosť.
<P>
Stratégia trvalo udržateľného rozvoja EÚ musí zohľadniť tieto problémy a v konečnom dôsledku musí vytvoriť politické opatrenia na základe trvalej udržateľnosti. Vyžaduje si to zmenu politických priorít. Každý deň, ktorý stratíme, môže mať zničujúce následky a preto je neospravedlniteľný.
