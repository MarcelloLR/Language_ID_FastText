<CHAPTER ID="007">
Vysvetlenia hlasovania
<P>
Ústne vysvetlenia hlasovania
<SPEAKER ID="096" NAME="Daniel Hannan" AFFILIATION="NI">
Vážený pán predseda, oblasť rovnakej mzdy a rodovej rovnosti bola pravdepodobne najlepším príkladom aktivity súdov v Európskej únii, zmluvy, v ktorej sa hovorí jedno a na druhej strane Európskeho súdneho dvora, ktorý túto otázku vykladá rozsiahlym a kreatívnym spôsobom.
<P>
Rímska zmluva obsahuje jednu vetu o problematike, o ktorej by ste si mysleli, že ju možno veľmi ľahko chápať: "Muži a ženy dostávajú rovnakú odmenu za rovnakú prácu". V sérii sporných rozsudkov - Defrenne v. Sabena, Barber v. Guardian Royal Exchange, a iných - sa táto definícia postupne rozširovala; najprv o nárok na dovolenku a dôchodok atď., potom o prácu rovnakej hodnoty.
<P>
Vôbec však nie je jasné, ako má zamestnávateľ posúdiť prácu rovnakej hodnoty, napríklad, či má posúdiť faktor dostupnosti primerane kvalifikovaných uchádzačov. Moja poznámka sa presne netýka rodovej rovnosti, ale skôr úprimného zamyslenia členských štátov nad tým, že podpísali zmluvu a potom zistili, že ju vykladajú sudcovia na súdoch, ktorí jej dávajú ten význam, aký pravdepodobne nikdy nezamýšľala mať.
<P>
Skôr než umožníme, aby prostredníctvom Lisabonskej zmluvy došlo k novým rozsiahlym rozšíreniam, malo by dôjsť k referendu. Pactio Olisipiensis censenda est!
<SPEAKER ID="098" NAME="Philip Claeys" AFFILIATION="NI">
(NL) Vážený pán predsedajúci, nemôžem sa stotožniť so správou pani Riery Madurellovej, nie však preto, že by som bol proti zásade rodovej rovnosti. Práve naopak, samozrejme, no problémom tejto správy a všetkých podobných správ v tomto politicky korektnom Parlamente je jej povýšenecký tón. Ako môžeme privítať napríklad prenesenie dôkazného bremena, hoci je kľúčovou zásadou právnej normy, že ľudia by sa mali považovať za vinných, až kým sa nedokáže ich nevina?
<P>
Prečo sú podniky povinné každoročne predkladať podnikateľský plán pre rodovú rovnosť? Je veľmi povýšenecké zaťažovať podniky byrokratickým nezmyslom, akým je vnucovanie množstva zásad, ktoré sa univerzálne prijímajú, ale ktoré nie je vždy jednoduché zaviesť do praxe. Ako môžeme nútiť podniky, aby naberali rovnaký počet mužov a žien namiesto toho, aby určili, kto je pre dané miesto najvhodnejším kandidátom?
<SPEAKER ID="100" NAME="Laima Liucija Andrikien" AFFILIATION="PPE-DE">
(LT) Hlasovala som za uznesenie o situácii v pásme Gazy, keďže mnohé z vecí, ktoré sú dôležité pre obyvateľov Litvy, ktorí ma zvolili do tohto Parlamentu, sú do tohto uznesenia zahrnuté.
<P>
Najdôležitejšie je, aby zavládlo okamžité a stále prímerie. Štatistiky, ktoré včera odvysielali svetové spravodajské agentúry, sú desivé - viac ako 1 000 mŕtvych, stovky zranených, zmrzačených, plačúcich detí. Toto nemôže pokračovať.
<P>
Ako pre poslankyňu podvýboru Európskeho parlamentu pre ľudské práva, porušovanie ľudských práv a humanitárna situácia v pásme Gazy sú pre mňa osobitne dôležité. Humanitárnej pomoci nesmú stáť v ceste žiadne prekážky. Treba poskytnúť pomoc tým, ktorým je určená a ktorí ju najviac potrebujú - civilnému obyvateľstvu.
<P>
Vítam uznesenie tohto Európskeho parlamentu. Bolo veľmi potrebné. Európsky parlament nikdy nemlčí a nesmie mlčať, keď umierajú ľudia.
<SPEAKER ID="101" NAME="Mairead McGuinness" AFFILIATION="PPE-DE">
Vážený pán predsedajúci, zdá sa skôr zbytočné privítať tento návrh uznesenia o Gaze, ktorý samozrejme vítam, pretože doteraz nebolo pre hluk a paľbu, streľbu a plač mužov, žien a detí, ktorí boli zranení a ktorí v tomto regióne zahynuli, počuť žiadne slová. Je však možné, že dnes dosiahneme ďalší pokrok, pokiaľ ide o prímerie v tomto regióne, ktoré by sme veľmi uvítali.
<P>
V tejto súvislosti podporujem úsilie Egypta, ktorý sa snaží sprostredkovať prímerie. Zatiaľ čo Egypt a hlavní predstavitelia arabského sveta môžu mať vplyv, pokiaľ ide o nátlak na Hamas a situáciu v Izraeli, myslím si, že sú to USA, ktoré tento vplyv majú, hoci dúfam, že návrh uznesenia, ktorý dnes Parlament hlasno prijal, bude pokračovaním tlaku na okamžitú a účinnú humanitárnu pomoc, prímerie a dlhodobý mier v tomto regióne.
<SPEAKER ID="102" NAME="Daniel Hannan" AFFILIATION="NI">
Vážený pán predsedajúci, v prvom rade som rád, že proti poslancom, ktorí sa rozhodli demonštrovať počas tohto hlasovania transparentmi "Stop vojne" a palestínskymi vlajkami, sa nič nepodniklo. Dúfam, že sme určili tradíciu, že na rozdiel od tých, ktorí demonštrovali za referendum, akceptujeme právo na mierové vyjadrenie primeraným spôsobom ako súčasť demokratického procesu.
<P>
Tak ako všetci v tejto sále som samozrejme zdesený tým, čo sa udialo na Strednom východe. Porazená nie je jedna alebo druhá strana, ale ľudia dobrej vôle v celom regióne. Hovorím o rodinách v Gaze, ktoré sa v mieri snažia vychovávať svoje deti, a ktoré sú zdesené peklom, ktoré nad nimi rozpútali raketové nálety. Hovorím o Izraelčanoch, ktorí chápu, že jedného dňa bude ich susedom nezávislá Palestína a že činnosti tohto druhu ju nespravia dobrým susedom. Za súčasných okolností však nikto nechce počúvať tieto hlasy.
<P>
Rád by som povedal, že som zmätený tým, ako sa v uznesení trvá na proporcionalite. Nie som si istý, čo proporcionalita vlastne znamená. Budú tí, ktorí kritizujú izraelskú vládu, šťastnejší, keď sa na dediny v Gaze náhodou znesie rovnaký počet rakiet? Vidím, že zdvíhate kladivko, tak už poviem len to, že dúfam, že sa na základe rokovania rýchlo dosiahne prímerie a že sa môžeme vrátiť k rozhovorom a snahe o nájdenie mierového riešenia.
<SPEAKER ID="103" NAME="Bernd Posselt" AFFILIATION="PPE-DE">
(DE) Vážený pán predsedajúci, chcel by som poďakovať úradujúcemu predsedovi Rady, českému ministrovi zahraničných vecí, pánovi Karlovi Schwarzenbergovi, a komisárke pre vonkajšie vzťahy a Európsku politiku susedstva, pani Benite Ferrero-Waldnerovej, za účasť na našej včerajšej diskusii, a takisto svojim kolegom za dnešné hlasovanie, ktoré bolo takmer jednomyseľné.
<P>
EÚ je oveľa viac zjednotená, ako si ľudia myslia. Ak to tak zostane, môžeme niečo dosiahnuť na Strednom východe, preto musíme pokračovať týmto smerom.
<P>
Prvky sú jasné: "áno" pre právo Izraela na existenciu, "nie" vojne a krviprelievaniu, "nie" raketovým náletom Hamasu, "nie" terorizmu Hamasu a "áno" rokovaniam o príčine konfliktu vrátane problematiky usídlencov, čo je okrem neprijateľného terorizmu zo strany Hamasu jadrom celej záležitosti.
<P>
Základné prvky ležia na stole a úlohou EÚ je posunúť veci energicky a odhodlane vpred namiesto toho, aby sa zvrhli na nejednotné diskusie, ktoré sme žiaľ viedli v posledných rokoch v otázke politiky Stredného východu.
<SPEAKER ID="104" NAME="Hannu Takkula" AFFILIATION="ALDE">
(FI) Vážený pán predsedajúci, domnievam sa, že my všetci v Európskej únii a v Európskom parlamente si pre tento región želáme mier - mier a prímerie. Kým však k nemu dôjde, musíme vynaložiť veľké úsilie s cieľom zabezpečiť, aby teroristická organizácia Hamas bola kompletne odzbrojená.
<P>
Podľa môjho názoru by sa v tomto návrhu uznesenia mohlo urobiť viac, pokiaľ ide o charakteristiku Hamasu ako teroristickej organizácie, ale viem, že keď sa pripravuje kompromis medzi rôznymi stranami, ako je tento, môže to byť zložité. V každom prípade my ako Európania musíme zostať nestranní a objektívni, a predovšetkým musíme vždy podporovať zásady demokracie, ľudských práv a slobody prejavu a za každých okolností bojovať proti teroru. To je zo všetkého najdôležitejšie. Musíme mať tiež na pamäti, že všetko sa začalo teroristickým útokom, preto teraz musíme tento prvok vykoreniť.
<SPEAKER ID="105" NAME="Kristian Vigenin" AFFILIATION="PSE">
Vážený pán predsedajúci, som rád, že náš Parlament bol schopný prijať toto uznesenie takým pôsobivým hlasovaním, že nikto nehlasoval proti. My, a ja osobne, sme toto uznesenie podporili, pretože Európsky parlament musí zaujať jasné stanovisko a nájsť spoločné východisko, dokonca aj keď uznesenie, ktoré dnes bolo prijaté, plne nezodpovedá pozícii Socialistickej skupiny.
<P>
Dovoľte mi zdôrazniť, že Socialistická skupina vyjadruje svoje najhlbšie pobúrenie nad násilím v pásme Gazy, následkami nevyváženého využívania síl izraelskou armádou a stupňovaním vojny, ktorej výsledkom sú stovky obetí - z ktorých väčšina sú civilisti vrátane mnohých detí - a že veľmi ľutujeme útoky na ciele OSN a civilné obyvateľstvo.
<P>
Opäť zdôrazňujeme, že akékoľvek obnovenie politických vzťahov medzi EÚ a Izraelom musí byť založené na rešpektovaní medzinárodných humanitárnych právnych predpisov, na skutočnom záväzku komplexného urovnania sporu mierovou cestou, na ukončení humanitárnej krízy v Gaze a na okupovanom palestínskom území a na rešpektovaní plného vykonávania dočasnej dohody o pridružení medzi ES a PLO.
<SPEAKER ID="107" NAME="Astrid Lulling" AFFILIATION="PPE-DE">
(FR) Vážený pán predsedajúci, chcela by som len niečo objasniť, pretože v ústnom vysvetlení hlasovania jeden z mojich kolegov povedal isté veci a žiadal, aby uznesenie obsahovalo veci, ktoré neobsahuje. Zamestnávatelia nie sú povinní vypracovávať plány. Zo správy sme odstránili všetky tieto povinnosti a všetky tieto žiadosti, keďže ju prijal Výbor pre práva žien a rodovú rovnosť. Predložili sme spoločné uznesenie a dúfam, že môj kolega nebude proti objasneniu potreby podporiť sociálny dialóg medzi sociálnymi partnermi, s cieľom uplatniť zásadu rovnosti, alebo vyzvať členské štáty, aby povzbudili zamestnávateľov, aby svojim zamestnancom a ich zástupcom pravidelne poskytovali informácie o súlade so zásadou rovnosti. Všetko, čo bolo predmetom kritiky, sa už preto v prijatom uznesení nenachádza a chcem, aby sa to ujasnilo.
<SPEAKER ID="109" NAME="Laima Liucija Andrikien" AFFILIATION="PPE-DE">
(LT) Hlasovala som za naše uznesenie o stratégii Európskej únie voči Bielorusku. Domnievam sa, že dokument výborne odráža zmeny, ktoré sa v tejto krajine udiali za posledných šesť mesiacov, a ktoré treba vyhodnotiť.
<P>
Samozrejme, prvá lastovička ešte nerobí jar, ale Bielorusko je veľký a dôležitý štát, susedná krajina Európskej únie, a bezpochyby privítame každú pozitívnu zmenu. Prepustenie politických väzňov, zrušenie niektorých zákazov týkajúcich sa slobody tlače a dialóg s Európskou úniou o otázkach energetiky, životného prostredia a ostatných záležitostiach sú pozitívne zmeny.
<P>
Dnes by som rada vyjadrila svoje presvedčenie, že nastal čas, aby delegácia Európskeho parlamentu navštívila Bielorusko, a toto uznesenie jasne hovorí o tejto dôležitej záležitosti. Dúfam, že sa blíži čas, keď Bielorusko bude schopné využiť pozitívne príležitosti, ktoré ponúka Európska susedská politika. Nedovoľte nám však zastať na polceste: týka sa to Bieloruska, ako aj Európskej únie.
<SPEAKER ID="110" NAME="Roberto Fiore" AFFILIATION="NI">
(IT) Vážený pán predsedajúci, dámy a páni, hlasoval som proti uzneseniu, hoci obsahovalo vyvážené a prijateľné prvky. Myslím si, že už neexistujú dostatočné dôvody na zachovanie systému sankcií pri rokovaniach s Bieloruskom. Pokiaľ ide o hospodársku, politickú a náboženskú slobodu, je to krajina, ktorá takmer úplne splnila zásady slobody, v ktoré veríme.
<P>
Myslím si, že je namiesto toho potrebné iniciovať skutočné, riadne vzťahy s Bieloruskom s cieľom integrovať túto krajinu do Európy, a to najmä v čase, keď sami potrebujeme otvoriť vzťahy s Ruskom. Bielorusko by mohlo byť vynikajúcim mostom medzi Európou a Ruskom a domnievam sa, že skôr ako hrozivé sankcie by sa mal iniciovať skutočný a užitočný vzťah s touto krajinou.
<P>
Písomné vysvetlenia hlasovania
<SPEAKER ID="113" NAME="Laima Liucija Andrikien " AFFILIATION="PPE-DE">
písomne. (LT) Hlasovala som za správu o finančnej kontrole rozpočtových prostriedkov EÚ pre Afganistan a uznesenie Európskeho parlamentu o tejto záležitosti, ktoré pripravila moja kolegyňa Véronique Mathieuová.
<P>
Ide o vyčerpávajúci, dobre pripravený dokument, v ktorom poskytli svoje stanoviská tri výbory Európskeho parlamentu vrátane Výboru pre rozpočet, stanovisko ktorého som pripravovala.
<P>
Opäť by som rada upriamila pozornosť na najdôležitejšie veci, od ktorých závisia výsledky našej pomoci pre Afganistan. Zahŕňajú predovšetkým koordináciu finančnej podpory, a to nielen medzi členskými štátmi EÚ a Európskou komisiou, ale aj medzi samotnými členskými štátmi, ako aj koordináciu s ostatnými poskytovateľmi pomoci.
<P>
Po druhé, rada by som zdôraznila význam priorít. Som presvedčená, že rozvoj infraštruktúry, podpora alternatívnych zdrojov obživy, ktoré pomôžu znížiť chudobu a nahradiť výrobu ópia inými alternatívnymi aktivitami, a nakoniec orgány v oblasti zdravotníctva a vzdelávania by sa mali nachádzať na zozname priorít EÚ.
<SPEAKER ID="114" NAME="Robert Atkins  " AFFILIATION="PPE-DE">
písomne. - Spolu so svojimi kolegami z britskej Konzervatívnej strany plne podporujem medzinárodné úsilie EÚ o podporu mieru, demokracie a prosperity pre obyvateľov Afganistanu. Budúca stabilita Afganistanu je hlavným záujmom pre bezpečnosť členských štátov EÚ a zahraničia.
<P>
Podporujeme financovanie rozvoja a propagáciu dobrého riadenia v Afganistane, ale takisto veríme, že toto financovanie sa musí účinne monitorovať. Dôležitou otázkou je aj transparentnosť využívania peňazí daňových poplatníkov a akékoľvek dôkazy o sprenevere alebo zneužití sa musia dôkladne vyšetriť.
<P>
Chceme objasniť, že naša podpora tejto správy sa v žiadnom prípade netýka uznania Lisabonskej zmluvy, ktorá je spomenutá v odôvodnení 11 tejto správy. V zásade sme proti Lisabonskej zmluve.
<SPEAKER ID="115" NAME="Călin Cătălin Chiriţă" LANGUAGE="RO">
Hlasovala som v prospech správy, ktorú predložila pani Véronique Mathieuová o rozpočtovej kontrole finančných prostriedkov EÚ pre Afganistan. Je to dobre vyvážená správa, ktorá má veľký význam, pretože úspech finančného, politického, občianskeho a vojenského úsilia v stabilizácii Afganistanu má pre EÚ a celý demokratický svet mimoriadny význam.
<P>
Rumunsko prispieva k tomuto medzinárodnému úsiliu v Afganistane počtom 721 vojakov ako súčasť misie ISAF (pod záštitou NATO) a 57 vojakov, ktorí sú zapojení do operácie Trvalá sloboda (koaličný druh misie). Počas týchto misií boli niekoľkí rumunskí vojaci zabití alebo zranení, čo spôsobilo zármutok ich rodinám a rumunskej spoločnosti. Nechceme, aby ich obeť vyšla nazmar. Chceme, aby finančný, vojenský a humánny príspevok Rumunska k európskemu a medzinárodnému úsiliu mal za následok dlhodobú stabilitu v Afganistane a odstránenie teroristických základní.
<SPEAKER ID="116" NAME="Dragoş Florin David  " AFFILIATION="PPE-DE">
písomne. - (RO) Hlasoval som za správu, pretože Komisia musí zvýšiť zdroje na boj proti obchodovaniu s drogami.
<P>
Pomoc, ktorú poskytla EÚ počas rokov 2004 - 2007, tvorí priama aj nepriama pomoc. Od roku 2002 do roku 2007 predstavovala priama pomoc Spoločenstva 70 % (970 miliónov EUR) celkovej pomoci Spoločenstva, zatiaľ čo nepriama pomoc Spoločenstva, ktorú riadili medzinárodné organizácie, predstavovala 30 % pomoci Spoločenstva (422 miliónov EUR).
<P>
Je však potrebné uznať nedostatok koordinácie na medzinárodnej úrovni medzi darcovskými krajinami. Táto situácia pretrváva aj medzi rôznymi členskými štátmi Európskej únie a Komisiou v čase, keď by mohli zohrávať zjednocujúcu úlohu. Priamym následkom toho je, že pomer medzi nákladmi/účinnosťou je oveľa nižší, ako by mal byť. Existuje presvedčenie, že obyvateľstvo Afganistanu by mohlo mať väčší prospech z medzinárodných prostriedkov a prostriedkov Spoločenstva pridelených tejto krajine.
<SPEAKER ID="117" NAME="Koenraad Dillen  " LANGUAGE="NL">
EÚ je jedným z najväčším poskytovateľov rozvojovej a humanitárnej pomoci Afganistanu. Od roku 2002 do roku 2007 Európska komisia pridelila tejto krajine pomoc v celkovej výške 1,4 mld. EUR.
<P>
Toto je výborná správa, pretože je založená na správnych návrhoch a ponúka množstvo platných odporúčaní. Napríklad kontroly prostriedkov EÚ sa musia rozšíriť a musí sa vynaložiť oveľa väčšie úsilie na vyriešenie nekontrolovateľnej korupcie v tejto krajine. (Nevzťahuje sa to vlastne na všetky rozvojové krajiny, ktoré prijímajú našu pomoc?)
<P>
Európsky parlament takisto obhajuje viac rozvojovej podpory a rozšírenie delegácie Komisie do Kábulu, ktorá by uskutočnila potrebné kontroly, audity a inšpekcie.
<P>
Keď Afganistan začne bojovať alebo preruší boj proti medzinárodnému terorizmu, ďalšie rozpočtové úsilie bude viac než vítané.
<SPEAKER ID="118" NAME="Carl Lang  " LANGUAGE="FR">
Obsah správy o kontrole rozpočtu prostriedkov EÚ v Afganistane znovu ukazuje, že intervenciou Západu v týchto regiónoch sa nič nezmenilo. Naša prítomnosť len predlžuje vojnu a má skôr za následok utrpenie, ako jeho odstránenie.
<P>
Diskusia o demokracii a rovnosti pohlaví v krajine, v ktorej zvyky niekedy hraničia s barbarstvom, je typická pre blaženú ignoranciu ultra-Európanov, ktorí naďalej uprednostňujú zapájanie sa do medzinárodných záležitostí pred riešením problémov v Európe.
<P>
Etnické skupiny v Afganistane, kde po stáročia zúrila vojna, nikdy neprijmú žiadnu cudziu okupáciu, bez ohľadu na to, aká "humanitárna" je. Skôr sa tým posilní pozícia Talibanu a ostatných extrémistických frakcií, ako umožní silná a schopná legitímna právomoc, ktorá by mala za následok vzostup a stabilizáciu krajiny.
<P>
Európania sa musia čo najskôr stiahnuť z afganského osieho hniezda.
<SPEAKER ID="119" NAME="Bogusław Liberadzki  " AFFILIATION="PSE">
písomne. - (PL) Vážený pán predsedajúci, hlasujem za prijatie správy o implementácii prostriedkov Spoločenstva v Afganistane.
<P>
Pani Mathieuová má úplnú pravdu, keď poukazuje na to, že sociálne ukazovatele Afganistanu sú dramaticky nízke. Je tam neustály konflikt alebo vojna, ako aj kmeňové a medzinárodné kolízie, obchodovanie s drogami a korupcia. Výsledkom je, že Afganistan potrebuje medzinárodnú pomoc.
<P>
Rád by som vyjadril svoju podporu pomoci pre Afganistan. Vítam dlhodobý záväzok na činnosti zamerané na poskytovanie podpory tejto krajine a myslím si, že priority opísané v strategickom dokumente Komisie pre krajiny na roky 2007 - 2013 uspokojujú požiadavky afganskej spoločnosti.
<SPEAKER ID="120" NAME="Alexandru Nazare  " LANGUAGE="RO">
Európska únia je jedným z hlavných poskytovateľov pomoci v Afganistane, ktorý prispieva k stabilizácii a zlepšeniu bezpečnosti v tejto oblasti, ktorá má hmatateľný účinok, ako je napríklad nárast priemernej dĺžky života.
<P>
EÚ musí pokračovať v podpore poskytovanej Afganistanu. Nemôže však ignorovať zbytočné výdavky z rozpočtu Spoločenstva, ktoré pochádzajú z vreciek daňových poplatníkov. Z tohto dôvodu sa domnievam, že táto správa je vítaná ako nástroj na usmernenie prideľovania pomoci EÚ pre Afganistan a na maximalizáciu finančného vplyvu týchto prostriedkov. V tomto zmysle koordinácia a kontrola prostriedkov na rozvojovú pomoc pridelených Afganistanu patria medzi tri prvky, ktoré sú prostriedkom na pomoc pri dosiahnutí účelov, na ktoré boli pridelené.
<P>
V správe sa nachádza zhrnutie množstva problémov spojených s poskytovaním finančných prostriedkov EÚ pre Afganistan a navrhuje sa v nej množstvo realizovateľných odporúčaní. Rád by som vyjadril podporu tejto správe a dúfam, že po nej bude nasledovať implementácia sérií konkrétnych opatrení zameraných na zvýšenie vplyvu využívania prostriedkov EÚ a zabezpečenie prísnejšej kontroly, pokiaľ ide o ich vynakladanie. Pri zohľadnení súčasnej ekonomickej situácie vo väčšine našich krajín sa domnievam, že je povinnosťou Európskeho parlamentu ako orgánu s rozpočtovou funkciou v Európskej únii, aby zaručil maximálnu účinnosť pri využívaní verejných prostriedkov.
<SPEAKER ID="121" NAME="Luca Romagnoli  " LANGUAGE="IT">
Vážený pán predsedajúci, dámy a páni, hlasoval som v prospech tejto správy, ktorú vypracovala pani Mathieuová o rozpočtovej kontrole prostriedkov EÚ v Afganistane.
<P>
Táto správa predstavuje veľmi jasné závery o výsledkoch, ktoré boli dosiahnuté prostredníctvom pomoci Spoločenstva od podpisu dohody až po súčasnosť: hoci tieto výsledky mohli byť ďalekosiahlejšie, boli pozitívne a pozoruhodné. Konkrétne mám na mysli zníženie miery detskej úmrtnosti, zlepšenie prístupu k základnej zdravotnej starostlivosti a výrazný nárast počtu detí, ktoré chodia do školy. Pripájam sa tiež k názoru spravodajkyne, že by sa malo zvýšiť úsilie o zlepšenie koordinácie medzi Spoločenstvom a medzinárodnými poskytovateľmi pomoci s cieľom vyhnúť sa zdvojeniu pomoci a prípadným zdrojom korupcie v krajine.
<P>
Okrem toho je viac ako kedykoľvek predtým podstatné, aby bol v prípade, keď je krajine postihnutej vážnymi sociálnymi a politickými problémami ponúknutá finančná pomoc, systém kontroly efektívny; v opačnom prípade vzniká riziko, že namiesto zlepšenia sa táto situácia ešte zhorší. Z tohto dôvodu dúfam, že systém kontroly, najmä ex-ante, sa zlepší a že sa bude uplatňovať lepšie ako doteraz.
<SPEAKER ID="123" NAME="Robert Atkins  " AFFILIATION="PPE-DE">
písomne. - Spolu so svojimi kolegami z britskej Konzervatívnej strany plne podporujem zásadu rovnakého zaobchádzania s mužmi a ženami vo všetkých aspektoch života vrátane prístupu k zamestnaniu, odbornej príprave a postupu v zamestnaní a pracovných podmienok.
<P>
Domnievame sa však, že riešenie týchto otázok je prvoradé pre členské štáty, nie pre Európsku úniu. Preto sme sa rozhodli zdržať hlasovania o tejto správe.
<SPEAKER ID="124" NAME="Gerard Batten, Godfrey Bloom, Derek Roland Clark, Nigel Farage, Michael Henry Nattrass a John Whittaker  " AFFILIATION="IND/DEM">
písomne. - Nezávislá strana Spojeného kráľovstva plne podporuje rovnosť medzi mužmi a ženami. Spojené kráľovstvo však disponuje legislatívou o rovnosti a v prípade, že to náš parlament alebo ľud vyžaduje, môže ju zmeniť a zlepšiť. Ďalšie právne predpisy a byrokracia zo strany EÚ preto nie sú potrebné. EÚ je okrem toho nedemokratická a nie je bezpečným ochrancom ničích práv vrátane práv žien.
<SPEAKER ID="125" NAME="Koenraad Dillen  " LANGUAGE="NL">
Hlasoval som proti tejto politicky korektnej správe - jednej z mnohých - ktorá nám bola v tomto Parlamente predložená na schválenie. V prvom rade by som chcel zdôrazniť, že keďže rodová rovnosť je v EÚ zavedená už mnoho rokov, táto správa je celkom nepotrebná. Namietam proti preneseniu dôkazného bremena, ktoré sa v tejto správe chváli (odsek 20), ktoré neprináša prospech žiadnej krajine podľa právneho poriadku, zatiaľ čo organizáciám, ktoré majú túto smernicu vykonávať (odsek 19), sa poskytuje plná moc.
<P>
Skutočnosť, že členské štáty budú povinné od podnikov požadovať, aby vypracovávali ročné podnikateľské plány pre rodovú rovnosť a na zaručenie vyváženého rodového zastúpenia v podnikových riadiacich radách, je úplne v protiklade so slobodou podnikania. Pre podniky, ktoré čelia ťažkostiam z dôvodu medzinárodnej finančnej krízy by toto papierovanie mohlo pôsobiť zničujúco. Na voľnom trhu zdravých podnikov bude vždy prevládať kvalita, či už mužská alebo ženská, ako sme boli toho svedkami už veľakrát predtým.
<SPEAKER ID="126" NAME="Constantin Dumitriu  " LANGUAGE="RO">
Počas súčasnej hospodárskej krízy patria ženy medzi osoby najviac postihnuté nezamestnanosťou alebo krátením miezd. Na európskej úrovni potrebujeme, aby členské štáty uplatňovali ustanovenia smernice 2002/73/ES a aby Európska komisia monitorovala tieto činnosti a pravidelne informovala Európsky parlament.
<P>
Ako tiež vyplýva zo správy pani Madurellovej, jedným z najväčších problémov v boji proti diskriminácii na základe pohlavia na pracovnom trhu je aj nedostatok informácií o právach, ktoré majú obete diskriminácie. Túto zodpovednosť zdieľajú v rovnakej miere členské štáty, európske inštitúcie, ako je Európsky inštitút pre rodovú rovnosť, a zamestnávatelia. Organizácie občianskej spoločnosti hrajú takisto významnú úlohu. Môžu využívať informačné kampane a monitorovacie správy, aby dohnali nedostatok činnosti na vnútroštátnej alebo európskej úrovni.
<P>
Komisia je povinná sledovať, aby členské štáty prijali opatrenia zamerané na vytvorenie rovnováhy medzi pracovným a súkromným životom, zníženie platových rozdielov medzi ženami a mužmi, a na zabezpečenie prístupu k riadiacim postom pre ženy. V Rumunsku to boli nariadenia prijaté na európskej úrovni, ktoré nám pomohli zaviesť inštitucionálny systém zaručujúci, že "práva pre mužov znamená to isté ako práva pre ženy".
<SPEAKER ID="127" NAME="Edite Estrela  " AFFILIATION="PSE">
písomne. - (PT) Hlasovala som v prospech správy pani Riery Madurellovej o transpozícii a uplatňovaní smernice 2002/73/ES o vykonávaní zásady rovnakého zaobchádzania s mužmi a ženami, pokiaľ ide o prístup k zamestnaniu, odbornej príprave a postup v zamestnaní a o pracovné podmienky, a považujem za dôležité uplatniť zásadu rovnakého zaobchádzania s mužmi a ženami v oblastiach obsiahnutých v tejto smernici.
<P>
Z rôznych nedostatkov transpozície smernice by som zdôraznila fakt, že legislatíva rôznych členských štátov sa osobitne neodvoláva na diskrimináciu na základe pohlavia. Ako uvádza spravodajkyňa, rozdiely v platoch sú naďalej vysoké, pričom ženy zarábajú v priemere o 15 % menej ako muži. Tento rozdiel sa v rokoch 2002 až 2006 znížil len o 1 %. V kontexte lisabonskej stratégie je dôležité, aby sa zmenil tento status quo, a preto súhlasím so spravodajkyňou, pokiaľ ide o dôležitosť odporúčania, aby Európska komisia aktívne monitorovala transpozíciu smernice a súlad s vnútroštátnymi právnymi predpismi.
<SPEAKER ID="128" NAME="Mieczysław Edmund Janowski  " AFFILIATION="UEN">
písomne. - (PL) Hlasoval som v prospech správy pani Madurellovej o rovnakom zaobchádzaní s mužmi a ženami, pokiaľ ide o prístup k zamestnaniu, odbornej príprave a postup v zamestnaní. Rovnaké zaobchádzanie, bez ohľadu na pohlavie, rasu, vierovyznanie atď., je základným ľudským právom. Nemôžeme však zabudnúť na prirodzené biologické rozdiely, ktoré existujú medzi mužmi a ženami.
<P>
Podľa môjho názoru automatické uplatňovanie všestrannej politiky rodového vyváženia 50/50 v rade nie je skutočným znakom toho, že sa zaujímame o rodovú rovnosť. V prípade ťažkej fyzickej práce ako je práca v bani, oceliarstve atď. tento prístup vedie len k absurdným situáciám, ako je to v prípade zdravotných sestier alebo učiteľov. Rovnako nemôžeme nútiť dievčatá, aby študovali techniku. A to len preto, aby sa dodržala rovnováha päťdesiat k päťdesiatim. Medzi základné otázky patrí prístup k vzdelávaniu na všetkých úrovniach, plnenie manažérskych úloh (vrátane úloh v politických inštitúciách), uplatňovanie zásady rovnakej odmeny za rovnakú prácu, primeraný prístup k sociálnemu zabezpečeniu a dávkam, ako aj zdravotná starostlivosť (pri zohľadnení materskej dovolenky). Odborové zväzy by v tejto oblasti mali zohrávať dôležitú úlohu. Ide o významnú záležitosť na miestnej, regionálnej a vnútroštátnej úrovni, ako aj na úrovni inštitúcií Európskej únie.
<P>
Rád by som využil túto príležitosť a obrátil vašu pozornosť na rozhodnutia súdu, ktoré diskriminujú mužov tým, že v prípade rozvodu takmer vždy automaticky zveria deti do opatery ženám.
<SPEAKER ID="129" NAME="Jörg Leichtfried  " LANGUAGE="DE">
Hlasoval som za správu pani Riery Madurellovej o transpozícii smernice o rovnakom zaobchádzaní.
<P>
Podľa môjho názoru je najvyšší čas, aby sa so ženami zaobchádzalo rovnako ako s mužmi, a to vo všetkých prípadoch, nie iba v niektorých.
<P>
O rovnosti príležitostí, pokiaľ ide o rovnaké príležitosti v prístupe k zamestnaniu alebo každodenné zamestnanie, nemôže byť ani reči. Čo sa týka rozdielov v príjmoch medzi pohlaviami, v niektorých členských štátoch sa zmenšujú len veľmi pomaly, zatiaľ čo v iných sa znovu zväčšujú.
<P>
Vykonávanie tejto smernice má pre mňa osobitný význam z dôvodu tejto očividnej nespravodlivosti a najmä preto, lebo ako rodinne založený človek si ženy veľmi ctím a rešpektujem ich.
<SPEAKER ID="130" NAME="Astrid Lulling  " LANGUAGE="FR">
Výbor pre práva žien a rodovú rovnosť vyjadruje obavy z presadzovania smernice o uplatňovaní zásady rovnakého zaobchádzania s mužmi a ženami, pokiaľ ide o prístup k zamestnaniu, odbornej príprave a postup v zamestnaní a pracovné podmienky.
<P>
Keďže Európska komisia nepredložila žiadnu správu, náš výbor uskutočnil medzi národnými parlamentmi a organizáciami angažujúcimi sa za rodovú rovnosť svoj vlastný prieskum. 22 členským štátom sa rozposlali výzvy. V 15 členských štátoch boli niektoré definície nesprávne transponované. Od 5. októbra 2008 ešte deväť členských štátov malo Komisii oznámiť opatrenia, ktoré prijali na transpozíciu tejto smernice.
<P>
Naša vlastná iniciatívna správa je pre členské štáty poplachom a upozornením. Výbor, žiaľ, dostal aj prehnané vyhlásenia a sťažnosti. Preto som predložila alternatívne riešenie.
<P>
Dosiahli sme súhlas so spoločným uznesením, za ktoré som hlasovala, zatiaľ čo očakávame správu o vykonávaní, ktorú budeme mať k dispozícii v prvej polovici roka 2009. Na jej základe budeme môcť uskutočniť dôkladnú analýzu, takže bude možné určiť následné činnosti potrebné na zabezpečenie súladu so zmluvou a právnymi predpismi v oblasti rovnakého zaobchádzania a príležitostí pre mužov a ženy.
<SPEAKER ID="131" NAME="Nils Lundgren  " AFFILIATION="IND/DEM">
písomne. - (SV) Diskriminácia a sexuálne obťažovanie nemajú v liberálnej spoločnosti miesto. Táto správa nás upozorňuje na desivú skutočnosť, že mnohé členské štáty ešte musia urobiť mnoho na dosiahnutie rovnosti mužov a žien v pracovnom aj súkromnom živote. Zodpovednosť za boj, napríklad proti nespravodlivosti na pracovnom trhu, nezávisí od inštitúcií EÚ, ale je a mala by zostať záležitosťou zodpovedných občanov a ich politických a odborových zástupcov v členských štátoch. Vôbec nesúhlasím s tými formuláciami, ktoré sa túto nespravodlivosť snažia použiť ako argument na zvýšenie supranacionalizmu na úkor samostatného rozhodovania členských štátov. Zväčšenie rozdielu medzi tými, ktorí vládnu a tými, ktorí sú ovládaní, nie je cestou k liberálnej spoločnosti založenej na zásade rovnosti všetkých ľudí.
<P>
Prvoradým cieľom tejto správy je však objasniť, ako diskriminácia a sexuálne obťažovanie môžu stále zničiť životné šance ľudí a ich perspektívy rastu. Táto záležitosť je taká dôležitá, že som sa napriek všetkému rozhodol hlasovať za alternatívu návrhu uznesenia.
<SPEAKER ID="132" NAME="Iosif Matula  " LANGUAGE="RO">
Hlasoval som za túto správu o uplatňovaní zásady rovnakého zaobchádzania s mužmi a ženami, pokiaľ ide o prístup k zamestnaniu, odbornej príprave a postup v zamestnaní a pracovné podmienky.
<P>
Hoci je rodová rovnosť v Európskej únii základným právom, oficiálne štatistiky ukazujú, že stále existujú rozdiely, pokiaľ ide o mieru zamestnanosti, najmä v tých krajinách, ktoré nedávno pristúpili k Európskej únii.
<P>
Pri zohľadnení skutočnosti, že rovnaké zaobchádzanie so ženami a mužmi je stále štrukturálnym problémom, Európska únia na zasadnutí Európskej rady v Lisabone v marci 2000 dostala za cieľ zvýšiť mieru zamestnanosti žien do roku 2010 na viac ako 60 %, pričom túto úlohu treba podrobne monitorovať v nových členských štátoch.
<P>
Domnievam sa, že je dôležité, aby sme uplatnili európsku smernicu s cieľom zabezpečiť odstránenie diskriminácie voči ženám na trhu práce v čase, keď je potrebné ďalšie úsilie, pokiaľ ide o zmenu postoja v tejto záležitosti, najmä vo vidieckych oblastiach.
<SPEAKER ID="133" NAME="Nicolae Vlad Popa  " LANGUAGE="RO">
Hlasoval som za túto správu, keďže si myslím, že požiadavka na Komisiu, aby podrobne monitorovala transpozíciu smernice 2002/73/ES a súlad s právnymi predpismi prijatými po procese implementácie, je legitímna a potrebná.
<P>
Európsky parlament pri prijímaní tejto správy poskytol členským štátom užitočný nástroj na konsolidáciu vnútroštátnych právnych predpisov členských štátov, ktoré sa týkajú rovnakého zaobchádzania s mužmi a ženami na pracovnom trhu.
<P>
Na základe poskytnutých štatistík však stále existuje rozdiel v miere zamestnanosti medzi mužmi a ženami vo výške 28,4 %, z čoho vyplýva, že rodová nerovnosť na pracovnom trhu je stále problémom, ktorý musíme riešiť.
<P>
Z tohto dôvodu sa domnievam, že členské štáty musia vynaložiť všetko úsilie potrebné na presadzovanie stratégií zameraných na podporu rodovej rovnosti.
<SPEAKER ID="134" NAME="Luca Romagnoli  " LANGUAGE="IT">
Vážený pán predsedajúci, dámy a páni, hlasoval som za správu pani Riery Madurellovej o uplatňovaní zásady rovnakého zaobchádzania s mužmi a ženami, pokiaľ ide o prístup k zamestnaniu, odbornej príprave a postup v zamestnaní a pracovné podmienky.
<P>
Súhlasím so svojím kolegom, že zásada rovnosti na pracovnom trhu sa v praxi ešte stále neuplatňuje, a to napriek úsiliu Európskej únie o zvýšenie percenta žien v práci v súlade s lisabonskými cieľmi. Súhlasím so stanoviskom spravodajkyne, pokiaľ ide o transpozíciu smernice 2002/73/ES zo strany členských štátov a o potrebu zaviesť nástroje uvedené v tejto smernici, s cieľom posilniť vnútroštátne právne predpisy o rovnakom zaobchádzaní s mužmi a ženami na pracovnom trhu: rodová rovnosť v zamestnaní nie je len hodnotnou zásadou v etickom zmysle, ale je a bude základom pre udržateľný, trvalý, hospodársky rozvoj Európskej únie ako celku.
<SPEAKER ID="135" NAME="Catherine Stihler  " AFFILIATION="PSE">
písomne. - Rovnosť medzi mužmi a ženami je základnou zásadou Európskej únie. Ešte musíme urobiť veľa, aby sme túto zásadu dosiahli, a dúfam, že sa stane politickou prioritou vo všetkých oblastiach našej činnosti v Európskom parlamente. Nemal by to byť len Výbor pre práva žien, ktorý predkladá túto záležitosť.
<SPEAKER ID="136" NAME="Andrzej Jan Szejna  " AFFILIATION="PSE">
písomne. - (PL) Napriek tomu, že rodová rovnosť je základným právom, rodová nerovnosť na pracovnom trhu, pokiaľ ide o mzdy, mieru zamestnanosti a kvalitu zamestnávania, zostáva vážnym štrukturálnym problémom. Nanešťastie vidíme, že vyššia úroveň vzdelania nevedie vždy k menším rozdielom medzi mzdami pracovníkov a pracovníčok.
<P>
Správa pani Madurellovej odhaľuje nedostatky v členských štátoch, v zmysle transpozície a presadzovania smernice 2002/73/ES o uplatňovaní zásady rovnakého zaobchádzania s mužmi a ženami, pokiaľ ide o prístup k zamestnaniu, odbornej príprave a postup v zamestnaní a pracovné podmienky.
<P>
Spravodajkyňa však zdôrazňuje najmä to, že mnohé členské štáty nezaviedli definíciu diskriminácie do svojich právnych systémov správnym spôsobom. V mnohých krajinách je jedinou záväznou definíciou všeobecná definícia, v ktorej sa diskriminácia na základe pohlavia nespomína. V ostatných krajinách sa neuvádza žiadna zmienka o sexuálnom obťažovaní, alebo je zahrnutá len vo všeobecnej definícii obťažovania (v Poľsku je sexuálne obťažovanie definované v sekcii 6, článku 183a zákonníka práce), čo poškodeným stranám sťažuje uplatňovanie svojich práv.
<P>
V boji proti diskriminácii sú veľmi dôležité iniciatívy samotných občanov, ktorých cieľom je zvýšiť informovanosť v spoločnosti, ako aj tie, ktoré sú zamerané na pomoc obetiam diskriminácie.
<SPEAKER ID="138" NAME="Marco Cappato  " LANGUAGE="IT">
Aby bolo možné odlíšiť stanovisko strany Partito Radicale od toho, ktoré je z rôznych dôvodov v protiklade s naším stanoviskom v tomto Parlamente, losovali sme pre tých z nás, ktorí sa zdržia hlasovania a tých, ktorí sa namiesto toho na hlasovaní nezúčastnia. Riešenie, ktoré EÚ presadzuje pre dlhodobý, štrukturálny mier na Blízkom východe, a ktoré dnes znovu zdôraznil predseda Pöttering tu v Štrasburgu, je určené pre dva zvrchované, nezávislé štáty.
<P>
Zakladatelia Európy zastávali opačný názor: na dosiahnutie mieru je potrebné vzdať sa absolútnej národnej zvrchovanosti. Toto sa uvádza v manifeste Ventotene.
<P>
V súčasnosti musíme počúvať prevažnú väčšinu izraelských občanov, ktorí žiadajú pristúpenie Izraela k EÚ a ktorých vládnuce triedy Izraela a Európy neberú na vedomie.
<P>
"Inkluzívna" Európa povojnového obdobia, otvorená pristúpeniam a ako referenčný bod pre susedné krajiny, bola faktorom mieru, aj keď neprimeraným spôsobom. "Exkluzívna" Európa národných štátov, ktorá sa usiluje o európske hranice a židovsko-kresťanské korene, je Európa, ktorá smeruje k vojne, a to na Blízkom východe ako aj na Balkáne a Kaukazsku, a vytvára napätie, ako na Urale, v Turecku a Magrebe.
<P>
Ako radikálna strana zameraná proti násiliu sa domnievame, že štrukturálne riešenie pre mier sa nazýva európsky federalizmus, Spojené štáty Európy, ktoré otvárajú dvere Turecku, Izraelu a prípadne demokratickým štátom, ktoré sa vzdajú svojej vlastnej absolútnej zvrchovanosti.
<SPEAKER ID="999" NAME="Proinsias De Rossa  " AFFILIATION="PSE">
písomne. - Bezpodmienečne odsudzujem ľahostajné a brutálne zabíjanie civilistov v Gaze, ako aj bezcitné a neospravedlniteľné zabíjanie izraelských civilistov strelami Hamasu.
<P>
Hlasoval som za uznesenie Európskeho parlamentu o Gaze, pretože výslovne podporuje rezolúciu Bezpečnostnej rady OSN, ktorá vyzýva na okamžité prímerie. Takisto venuje pozornosť rozhodnutiu Parlamentu, ktoré bolo prijaté v decembri, o odložení upevňovania vzťahov EÚ s Izraelom. Aj keď jazyk uznesenia je miernejší, ako by som si želal, toto uznesenie, o ktorom hlasovala prevažná väčšina Parlamentu, však skôr môže ovplyvniť rozhodnutia Izraela a Hamasu, ako individuálne uznesenia politickej skupiny.
<P>
Som proti upevňovaniu vzťahov EÚ s Izraelom a domnievam sa, že obchodná dohoda s Izraelom by sa mala zrušiť, kým nebude plniť normy ľudských práv a zapájať sa do konštruktívnych a zmysluplných rokovaní so susednými štátmi s cieľom zaviesť do konfliktu riešenie dvoch štátov. Všetky členské štáty by mali súhlasiť so zrušením svojho predchádzajúceho rozhodnutia o upevnenie vzťahov s Izraelom a predložiť ho na prerokovanie s reálnymi návrhmi.
<SPEAKER ID="139" NAME="Manuel António dos Santos  " LANGUAGE="PT">
Zdržal som sa hlasovania o návrhu uznesenia o situácii na Strednom východe/v Gaze z toho dôvodu, že v tejto chvíli nepovažujem uznesenie Európskeho parlamentu za ospravedlniteľné.
<P>
Myslím si, že diskusia o tejto záležitosti bez hlasovania by bola efektívnejším spôsobom zapojenia Európskeho parlamentu do tejto otázky.
<SPEAKER ID="140" NAME="Koenraad Dillen  " AFFILIATION="NI">
písomne. - (NL) Une fois n'est pas coutume, toto je veľmi spravodlivé uznesenie, ktoré si zaslúži všetku našu podporu, pretože zreteľne vyzýva obe strany konfliktu, aby sa neuchyľovali k násiliu. Nemali by sme si však robiť žiadne ilúzie o tom, aký môže mať Európa, a tým skôr Európsky parlament vplyv na to, ako sa vyvíja situácia na Strednom východe. Skôr ako začneme hľadať riešenie, musí Hamas zastaviť svoje raketové útoky na Izrael. Izrael musí zároveň zredukovať neúmernú úroveň násilia, ktorého obeťami sa stávajú nevinné deti a občania. Napriek svojej podpore tohto uznesenia by som rád pripomenul tomuto Parlamentu, že teroristická organizácia Hamas je naďalej hlavnou príčinou tejto eskalácie.
<SPEAKER ID="141" NAME="Glyn Ford  " AFFILIATION="PSE">
písomne. - Hlasoval som za spoločné uznesenie, hoci bolo menej dôsledné pri odsúdení činností Izraela v Gaze, ako by som si želal.
<P>
Náhodné raketové útoky Hamasu nemôžeme podporovať, aj keď to nebolo v plnej miere vinou Hamasu, že sa skončilo prímerie. Konanie Izraela je úplne neprimerané a jeho cielenie na nevinných civilistov - mužov, ženy a deti - je formou kolektívneho trestu, ktorý je v protiklade s medzinárodným humanitárnym právom.
<P>
Zdá sa, že útoky na úrady OSN a jej poskytovanie pomoci sú úmyselne zamerané na prerušenie pomoci ľuďom v núdzi a odstránenie nezávislých pozorovateľov barbarských činov Izraela.
<SPEAKER ID="142" NAME="Mathieu Grosch  " LANGUAGE="DE">
Myslím si, že je správne a náležité, aby Európsky parlament hovoril jedným hlasom. Musíme zamerať naše úsilie na to, aby sme Izraelu aj Hamasu jasne naznačili, že sa staviame proti akejkoľvek forme vojenského násilia a žiadame o bezpodmienečné rešpektovanie mierových síl a agentúr poskytujúcich pomoc.
<SPEAKER ID="143" NAME="Pedro Guerreiro  " AFFILIATION="GUE/NGL">
písomne. - (PT) Napriek výzvam o prímerie, ktoré je naliehavou záležitosťou a s ktorým plne súhlasíme, uznesenie o mimoriadne vážnej situácii v pásme Gazy, ktoré schválil Parlament, je neprimerané, pretože obsahuje dokonca negatívne aspekty, najmä keď ho porovnáme s rezolúciou Rady OSN o ľudských právach (UNHRC) z 12. januára. Pokiaľ ide o parlamentné uznesenie:
<P>
Napriek brutálnej agresii, zločinom a porušovaniu väčšiny základných ľudských práv sa tam nenachádza jediné slovo odsúdenia Izraela.
<P>
Znovu potvrdzuje svoju nejasnosť utajovaním faktu, že v Palestíne existujú kolonizátori a kolonizovaní, agresori a obete, utláčatelia a utláčaní, vykorisťovatelia a vykorisťovaní, a zahládza zodpovednosť Izraela.
<P>
Zastiera zodpovednosť EÚ, ktorá je spoluvinníkom, pokiaľ ide o beztrestnosť Izraela. Zvažuje nedávne rozhodnutie o posilnení bilaterálnych vzťahov s touto krajinou alebo hanebnú zdržanlivosť krajín EÚ, pokiaľ ide o uznesenie prijaté UNHRC.
<P>
V situácii, ktorá je taká vážna ako táto, nekritizuje porušenie rezolúcií OSN zo strany Izraela, ukončenie okupácie, nezákonné osady, oddeľujúci múr, vraždy, zatknutia, nespočetné poníženia spôsobené palestínskemu ľudu, ani jeho neporušiteľné právo na štát s hranicami z roku 1967 s hlavným mestom Východný Jeruzalem.
<SPEAKER ID="144" NAME="Jens Holm a Eva-Britt Svensson  " AFFILIATION="GUE/NGL">
písomne. - (SV) Vítame skutočnosť, že v uznesení sa požaduje okamžité zastavenie zabíjania obyvateľov v Gaze zo strany Izraela. Ľutujeme však, že sa v ňom nežiada zrušenie Dohody o pridružení s Izraelom a ukončenie upevňovania vzťahov s Izraelom. Sú to pochopiteľné požiadavky na krajinu, ktorá takým nehanebným spôsobom porušuje svoje záväzky, konkrétne rešpektovanie ľudských práv a medzinárodného práva.
<P>
Takisto spochybňujeme sťažnosť, že útoky Izraela boli odpoveďou na raketovú paľbu Hamasu. Izrael neustále porušoval prímerie, a to aj 4. novembra 2008, keď izraelské jednotky vkročili do pásma Gazy a zabili šesť Palestínčanov, ako aj pokiaľ ide o kolektívne trestanie palestínskeho ľudu uvalením embarga, výstavbu múrov, únosy čelných palestínskych politikov atď.
<P>
Napriek tomu vítame spoločné uznesenie a žiadosť adresovanú Izraelu na okamžité zastavenie zabíjania.
<SPEAKER ID="145" NAME="Mikel Irujo Amezaga  " LANGUAGE="ES">
Predseda Pöttering konal unáhlene, keď tvrdil, že nikto nehlasoval proti. Ja som hlasoval proti tomuto uzneseniu. Aj keď pripúšťam, že obsahuje veľmi pozitívne prvky, najmä pokiaľ ide o používanie termínu "kolektívne trestanie" obyvateľov Gazy, považujem ho za nedostatočné. Jediná praktická vec, ktorú môže tento Parlament urobiť, je usilovať sa o zmrazenie Dohody o pridružení s Izraelom; všetko ostatné sú len reči - pozitívne a atraktívne - ale stále len reči. V politike sú pekné slová nanič: potrebné sú činy a po tomto uznesení sa v Gaze nezmení NIČ. Keby sme boli hovorili o inom štáte ako Izrael, toto uznesenie by bolo oveľa účinnejšie. Domnievam sa, že Izrael má právo na existenciu v mieri, nie však za každú cenu, a Izrael to vie. Jediné, čo sa touto ofenzívou dosiahne, bude zintenzívnenie konfliktu. Toto nie je dobrý deň pre Parlament, pretože zvolil rozhovory namiesto konania.
<SPEAKER ID="146" NAME="Carl Lang  " LANGUAGE="FR">
Text, ktorý predložili všetky skupiny na tomto zhromaždení, a ktorý je zameraný na zastúpenie záujmov Európanov, skutočne obsahuje niekoľko vynikajúcich odporúčaní, ako je výzva na zastavenie boja, nespomína však zavlečenie tohto konfliktu do Európy. V demonštrácii proti izraelskej intervencii boli zvlášť šokujúce dva obrazy, sprevádzajúce toto násilie.
<P>
Na jednej strane to boli demonštranti, z ktorých väčšinu tvoria prisťahovalci páliaci vlajky Palestíny, Alžírska, Hamasu a Hizballáhu, ako aj transparenty s arabskými nápismi.
<P>
Na druhej strane sú to francúzski predstavitelia extrémnej ľavice, Besancenot z Revolučnej komunistickej ligy a Buffet z Komunistickej strany, pochodujúci s imámmi.
<P>
Tieto obrazy znázorňujú dve znepokojujúce línie rozvoja: postupný prechod prisťahovaleckých más z moslimského sveta do islamských združení a tajná dohoda medzi islamskými hnutiami a extrémnou komunistickou ľavicou, čo sú dve revolučné hnutia, ktoré chcú zničiť našu civilizáciu. Ochrana našej identity a slobôd európskeho ľudu má oveľa väčší význam dnes ako kedykoľvek predtým a vyžaduje si zákaz takéhoto typu demonštrácií a uplatňovanie politiky na zvrátenie migračných tokov.
<SPEAKER ID="147" NAME="Roselyne Lefrançois  " LANGUAGE="FR">
Vzhľadom na vážnosť situácie v Gaze nemohol Európsky parlament zostať ticho. Z tohto dôvodu som podporila toto uznesenie, ktoré vyzýva na okamžité humanitárne a trvalé prímerie vrátane ukončenia vojenskej akcie na časť Izraela v pásme Gazy, ako aj raketových útokov na Izrael hnutím Hamas.
<P>
Ľutujem však, že uznesenie neobsahuje odhodlané a bezvýhradné odsúdenie útokov izraelskej armády, ktoré mali za následok viac ako 1 000 mŕtvych, väčšinou civilistov. Hoci súhlasím s tým, čo povedal predseda Socialistickej skupiny v Európskom parlamente, pán Martin Schulz, pred hlasovaním, keď zdôraznil, že tieto útoky sú neprijateľné, uprednostnila by som, keby bolo toto pobúrenie vyjadrené písomne.
<P>
Takisto, hoci návrh vyzýva izraelské orgány, aby zabezpečili neprerušené poskytovanie humanitárnej pomoci a voľný prístup medzinárodnej tlače do Gazy, netrvá na tom, tak ako by som si to predstavovala, aby podmienkou upevňovania vzťahov EÚ s Izraelom bolo dodržiavanie humanitárneho práva Izraelským štátom.
<P>
Európa musí zohrávať dôležitejšiu úlohu pri riešení tohto konfliktu, no dohodu o trvalom mieri medzi Izraelčanmi a Palestínčanmi podľa môjho názoru bude možné dosiahnuť len vytvorením funkčného palestínskeho štátu, ktorý uzná Izrael a bude ním tiež uznaný.
<SPEAKER ID="148" NAME="Willy Meyer Pleite  " LANGUAGE="ES">
Spoločné uznesenie o Gaze obsahuje pozitívne aspekty, ako je žiadosť o okamžité prímerie, priznanie zodpovednosti izraelskej armády za 1 000 mŕtvych vrátane žien a detí, ako aj uznanie, že embargo na Gazu zo strany Izraela predstavuje porušenie medzinárodného humanitárneho práva.
<P>
Napriek tomu som nemohol hlasovať za toto uznesenie, pretože hnutiu Hamas prideľuje rovnaký stupeň zodpovednosti ako Izraelu. Neuznáva, že to bola izraelská armáda, ktorá porušila prímerie zo 4. novembra svojou pozemnou inváziou a rôznymi leteckými útokmi, ale z porušenia tohto prímeria obviňuje skôr Hamas. Toto uznesenie má jasné nedostatky, pretože nevyzýva Komisiu ani Radu na prijatie ráznych opatrení. Európa by mala zmraziť súčasnú Dohodu o pridružení medzi EÚ a Izraelom z dôvodu porušenia jej článku 2, v ktorom sa uvádza, že rešpektovanie ľudských práv je podmienečným faktorom tejto dohody. Okrem toho spoločné uznesenie nevyzýva na ukončenie izraelskej blokády Gazy, ani nežiada, aby 27 členských štátov EÚ zrušilo všetky dodávky zbraní do Izraela.
<SPEAKER ID="149" NAME="Alexandru Nazare  " LANGUAGE="RO">
Toto uznesenie spojilo hlavné politické skupiny v Európskom parlamente s cieľom urobiť vyhlásenie, ktoré je absolútne potrebné z dôvodu súčasnej humanitárnej a bezpečnostnej situácie na Strednom východe.
<P>
Bez ohľadu na vývoj, ktorý viedol k vypuknutiu tohto konfliktu, má v súčasnosti nepriaznivý vplyv na veľkú časť civilistov žijúcich v tejto oblasti a na prítomnosť OSN v Gaze. Spolu so svojimi ostatnými kolegami sa taktiež domnievam, že sa nachádzame v bode, kedy udržateľné výsledky možno dosiahnuť len prostredníctvom dialógu, ktorý je možný len na základe dohody o prímerí.
<P>
Pevné stanoviská Rumunska k tejto záležitosti sa do značnej miery odrážajú v tomto dokumente. Som rád, že som mohol hlasovať za tento dokument, ktorý vyjadruje stanovisko európskej politickej rodiny, do ktorej patrím, ako aj stanovisko mojej krajiny.
<SPEAKER ID="150" NAME="Vural Öger  " LANGUAGE="DE">
Vítam schválenie uznesenia o situácii v pásme Gazy. Je dôležité, aby Európsky parlament vyjadril svoje stanovisko k tejto kríze. Je povinnosťou Parlamentu, aby odsúdil túto humanitárnu katastrofu a uplatnil si morálny nárok na vodcovstvo pokiaľ ide o rešpektovanie ľudských práv. Práve z tohto dôvodu už Parlament nemôže viac mlčať. Preto som hlasoval za toto uznesenie. Parlament však mohol vyslať silnejší signál. Toto uznesenie je v niektorých bodoch stále príliš slabé. Je dôležité, aby sme vyzvali na trvalé prímerie a odsúdili utrpenie civilného obyvateľstva. Je takisto našou povinnosťou navrhnúť praktické riešenia na ukončenie vojny a vyzvali EÚ, aby sa k nim zaviazala, vzhľadom na svoju úlohu v rámci Kvarteta. Keďže Spojené štáty sú v súčasnosti paralyzované kvôli zmene prezidenta, EÚ musí ďalej zvyšovať svoj zmysel pre povinnosť. Vzhľadom na extrémne vojenské akcie je potrebná prestávka v rokovaniach o posilnení vzťahov s Izraelom. Táto skutočnosť sa v uznesení, žiaľ, nespomína. Ak Izrael nechce rokovať priamo s Hamasom, je na EÚ, aby zabezpečila, aby s Hamasom rokovali ostatní. Pokračovanie vojenskej ofenzívy stojí príliš veľa životov. Neúprimné sľuby vzhľadom na takúto vážnu humanitárnu krízu nestačia.
<SPEAKER ID="151" NAME="Athanasios Pafilis  " LANGUAGE="EL">
Spoločné uznesenie priviera oči pred príčinami agresívnej a barbarskej vojny Izraela, ktorá je považovaná za reakciu na raketové útoky hnutia Hamas. Všetci vieme, že vojna bola dopredu naplánovaná a že príčiny spočívajú v okupácii Izraela a jeho odmietnutí uplatniť rezolúciu OSN o nezávislom palestínskom štáte s hlavným mestom Východný Jeruzalem. Je výsledkom agresívnej izraelskej politiky, čo sa týka nelegálnych osídlení, podporovanej USA a EÚ, a odmietnutím Izraela vrátiť sa k hraniciam z roku 1967.
<P>
Hoci sa v uznesení hovorí o ukončení vojny, sedí na dvoch stoličkách, pretože od EÚ nežiada žiadne opatrenia, dokonca ani to, aby sa nové preferenčné vzťahy zmrazili s cieľom vyvíjať tlak na Izrael. Neodsudzuje agresívnu politiku Izraela, práve naopak, zasahuje do vnútorných problémov Palestíny.
<P>
Sily, ktoré ho podpísali, žiadajú a súhlasia s posilnením úlohy EÚ, ktorá súvisí s jej imperialistickými ambíciami v tomto regióne. Posilňujú plán USA/NATO týkajúci sa "širšieho Stredného východu", s ktorým EÚ súhlasila a ktorého cieľom je podmaniť si celý región.
<P>
Z týchto dôvodov Komunistická strana Grécka nehlasovala za spoločné uznesenie politických skupín a žiada o posilnenie boja proti imperializmu, pretože neexistuje dobrý a zlý imperializmus.
<SPEAKER ID="152" NAME="Dimitrios Papadimoulis  " LANGUAGE="EL">
Odmietol som hlasovať za spoločné uznesenie Európskeho parlamentu o situácii v pásme Gazy, pretože, hoci obsahuje pozitívne body, neodsudzuje priamo vojenské operácie vedúce k humanitárnej katastrofe. Pohoršenie a poľutovanie, ktoré vyjadril Európsky parlament vzhľadom na útoky na civilistov a bránenie prístupu k humanitárnej pomoci, nie sú postačujúce. Európa musí čeliť svojim povinnostiam a žiadať o definitívne ukončenie izraelskej agresie, a snažiť sa nájsť realizovateľné dlhodobé riešenie. V kompromisnom uznesení, ktoré prijal Európsky parlament, však táto silná politická vôľa, žiaľ, chýba.
<SPEAKER ID="153" NAME="Luís Queiró  " AFFILIATION="PPE-DE">
písomne. - (PT) Právo Izraela na existenciu v mieri a bezpečnosti je nescudziteľné. Právo Palestínčanov na život v slobodnom území pod vlastnou samosprávou, v mieri, demokracii a pri rešpektovaní ľudských práv je takisto nescudziteľné. Akékoľvek riešenie pre tento región musí zaručiť, že tieto práva nebudú ohrozené.
<P>
Konflikt v Gaze na základe opačnej situácie na Západnom brehu odhalil, že vzťah medzi stranami, hoci je napätý a konfliktný, je možný, ak budú obe strany ochotné akceptovať existenciu tej druhej. Netýka sa to však hnutia Hamas, ktoré zabraté územie využíva na svoj deklarovaný cieľ: zabrániť existencii Izraela.
<P>
Tieto okolnosti však neznižujú tragickosť úmrtí v Gaze. Hnutie Hamas, ako vieme, bez akejkoľvek úcty k životu Palestínčanov, využíva obyvateľstvo ako ľudské štíty proti útokom Izraela a ich smrť ako zbraň propagandy. Izrael, ktorý je zo zákona povinný zaručiť ich bezpečnosť, pokračuje v boji napriek týmto tragickým výsledkom. Tento proces je nevyhnutný, ak medzinárodné spoločenstvo vrátane arabských krajín, nepodporí na jednej strane vývoj a na strane druhej bezpečnosť ako cieľ mierového procesu na Strednom východe.
<SPEAKER ID="154" NAME="Luca Romagnoli  " LANGUAGE="IT">
Vážený pán predsedajúci, dámy a páni, som za návrh uznesenia o tragickej situácii v pásme Gazy.
<P>
Plne zdieľam obavy, že tento konflikt sa ešte nechýli ku koncu napriek želaniu celého medzinárodného spoločenstva, ktoré sa týka ukončenia vojnového konfliktu. Pripájam sa ku svojim kolegom, pokiaľ ide o vyjadrenie hlbokej ľútosti nad utrpením civilného obyvateľstva v Gaze a verím, že jediným možným riešením, a to nielen v tejto oblasti, ale v celej Svätej zemi, je dialóg, rokovanie a diplomacia, a nikdy nie vojna, ktorá môže priniesť len nenávisť.
<P>
Európska únia môže a musí v tomto procese zohrávať poprednú úlohu, a to pri dosiahnutí prímeria ako aj pri otváraní ciest pre humanitárne účely. Z tohto dôvodu hlasujem za návrh uznesenia a dúfam, že úsilie o uzmierenie čo najskôr prinesie výsledok v podobe konkrétneho pokroku na dosiahnutie mieru.
<SPEAKER ID="155" NAME="Martine Roure  " LANGUAGE="FR">
Konflikt medzi Izraelom a Gazou už zašiel príliš ďaleko.
<P>
Keďže počet mŕtvych už dosahuje tisíce, je našou prvoradou úlohou zabezpečiť, aby tieto boje okamžite ustali.
<P>
Politika izolácie Gazy stroskotala, radikalizujúc obyvateľstvo, ktoré bolo jej prvou obeťou.
<P>
Nie je možné žiadne vojenské riešenie izraelsko-palestínskeho konfliktu.
<P>
Jediná možná dohoda je v podobe dlhodobého a komplexného nastolenia mieru medzi oboma stranami. Preto požadujeme, aby Kvartet čo najskôr zvolal medzinárodnú konferenciu za účasti všetkých zainteresovaných strán v regióne na základe iniciatívy Arabskej ligy, predchádzajúcej dohody medzi Izraelčanmi a Palestínčanmi.
<P>
Domnievame sa, že akékoľvek upevnenie politických vzťahov medzi EÚ a Izraelom musí byť striktne založené na rešpektovaní medzinárodného humanitárneho práva. Preto sme boli proti hlasovaniu za podporu zvýšenej účasti Izraela na programoch Spoločenstva.
<SPEAKER ID="156" NAME="Flaviu Călin Rus  " LANGUAGE="RO">
Hlasoval som za uznesenie Európskeho parlamentu o situácii v pásme Gazy za okamžité prímerie v tejto oblasti.
<P>
Verím, že bez ohľadu na stanoviská konfliktných strán je dialóg jediným spôsobom na vyriešenie všetkých problémov pre dosiahnutie spoločného blaha.
<SPEAKER ID="157" NAME="Olle Schmidt  " AFFILIATION="ALDE">
písomne. - (SV) Uznesenie týkajúce sa situácie v Gaze, o ktorom dnes Európsky parlament hlasoval, neobsahuje odsúdenie teroristickej organizácie Hamas, ktorá porušila prímerie v decembri a ktorá využíva civilistov ako ľudské terče. Napriek faktu, že uznesenie toto odsúdenie neobsahuje, som považoval za dôležité hlasovať za výzvu na nastolenie prímeria v tomto regióne, a z tohto dôvodu som hlasoval za uznesenie.
<SPEAKER ID="158" NAME="Brian Simpson  " AFFILIATION="PSE">
písomne. - Situácia v pásme Gazy je žalostná. Stovky nevinných civilistov boli zabitých a tisíce ďalších denne čelia smrti. Áno, akceptujem, že Izraelu by sa malo umožniť žiť v mieri. Áno, cezhraničné raketové útoky sú neprijateľné a mali by prestať.
<P>
Reakcia Izraela je však celkom neprimeraná a nemožno ju podporovať.
<P>
Izraelčania nerešpektujú medzinárodné spoločenstvo. Ostreľovali zložky OSN, útočili na školy a deti. Táto situácia je absolútne neprijateľná a musí prestať. Okamžite musí nastať prímerie.
<P>
Budem hlasovať za toto uznesenie, pretože hlas Európskeho parlamentu musí zaznieť, aby nevinní Palestínčania uväznení v Gaze nezostali v zabudnutí.
<P>
Izrael má právo na existenciu v mieri. Nemá však právo bezohľadne ničiť a prinášať smrť a skazu nevinným civilistom. Jeho konanie znamená, že sa stal agresorom, nie obeťou.
<SPEAKER ID="159" NAME="Bart Staes  " LANGUAGE="NL">
Schválil som kompromisný návrh, ktorý leží pred nami, hoci mu chýba punc a ráznosť, ktoré by som očakával. Som zdesený a nahnevaný rozsiahlou, neprimeranou ofenzívou izraelských leteckých síl a pozemných vojsk v tejto husto osídlenej oblasti.
<P>
Cítim solidaritu a obavy o osud a bezpečnosť 1,5 milióna Palestínčanov držaných v Gaze, ktorí nemôžu opustiť pásmo Gazy, a o humanitárnu situáciu Palestínčanov na Západnom brehu, ktorí napriek spolupráci Palestínskeho samosprávneho orgánu nevidia žiadne zlepšenie svojich životných podmienok.
<P>
Je poľutovaniahodné, že kompromisný návrh nespomína problematické upevnenie vzťahov medzi EÚ a Izraelom. Vyzývam Radu, aby zmrazila upevnenie vzťahov s Izraelom, kým sa na všetkých stranách nedosiahne úplné a trvalé prímerie a kým Izrael neposkytne neobmedzený prístup pre humanitárnu pomoc.
<P>
Vzťahy medzi EÚ a Izraelom sa môžu obnoviť len vtedy, keď bude Izrael rešpektovať ľudské práva a medzinárodné humanitárne právne predpisy, keď sa ukončí humanitárna kríza v pásme Gazy a okupácia palestínskych území a podnikne sa všetko úsilie o dosiahnutie komplexnej mierovej dohody pre kompletné vykonávanie dočasnej dohody o pridružení medzi ES a PLO.
<SPEAKER ID="160" NAME="Catherine Stihler  " AFFILIATION="PSE">
písomne. - Podporujem uznesenie o Gaze ako aj výzvy na okamžité prímerie.
<SPEAKER ID="162" NAME="Alessandro Battilocchio  " LANGUAGE="IT">
Ďakujem, pán predsedajúci. Hlasoval som za tento návrh uznesenia. Situácia v Africkom rohu je naďalej veľmi znepokojujúca. Problémy a konflikty sú prepojené do takej miery, že EÚ musí byť neustále ostražitá, aby zabránila drastickému zhoršeniu situácie. Myslím si, tak ako aj moja skupina, že situácia v Africkom rohu si vyžaduje naliehavý a komplexný prístup.
<P>
Ako už bolo povedané, hlavné ťažkosti vznikajú z množstva konfliktov medzi rôznymi krajinami tohto regiónu. Z tohto dôvodu je absolútne nevyhnutné pracovať na bezpečnosti a jej mnohých aspektoch, napríklad ako by sa mohli monitorovať zmeny vo vláde; tieto vlády by sa mali vyzvať, aby sa aktívne zaviazali zlepšiť situáciu v oblasti ľudských práv.
<SPEAKER ID="163" NAME="Marie-Arlette Carlotti  " LANGUAGE="FR">
Africký roh je v súčasnosti sužovaný narastajúcimi pohromami:
<P>
vojnou, a to občianskou, ako aj regionálnou,
<P>
nedostatkom demokracie a slobody,
<P>
hladomorom a potravinovou krízou.
<P>
Pirátske činy, pripomínajúce dávne obdobie, sú len najnovším výsledkom tohto chaosu.
<P>
Tvárou v tvár týmto tragédiám, ktoré rozdeľujú región a šíria krviprelievanie, nemôžeme zostať nečinní či tvrdiť, že sme voči tejto situácii bezmocní.
<P>
Je to práve teraz, viac ako kedykoľvek predtým, za situácie, keď medzinárodné spoločenstvo vykazuje znaky únavy vzhľadom na túto zdanlivo nekonečnú krízu, kedy EÚ musí prevziať vedúcu úlohu.
<P>
Spustením operácie "Atalante" na ochranu zraniteľných lodí a dodávkou potravinovej pomoci somálskym utečencom Únia preukázala, že v prípade núdze vie nájsť reálne a účinné riešenia.
<P>
Musí však nájsť aj odpovede na všeobecnú politickú krízu v tomto regióne.
<P>
Musí vytvoriť regionálne politické partnerstvo EÚ pre mier, bezpečnosť a rozvoj v Africkom rohu, ktoré navrhol Výbor pre rozvoj pri prijatí svojej správy v apríli 2007.
<P>
Nepripusťme, aby sa Africký roh stal oblasťou bezprávia, kde nedochádza k žiadnemu rozvoju.
<SPEAKER ID="164" NAME="Nils Lundgren  " AFFILIATION="IND/DEM">
písomne. - (SV) Keďže som pevne presvedčený, že Európsky parlament by sa nemal zapájať do zahraničnej politiky, hlasoval som proti uzneseniu ako celku. Neznamená to, per se, že všetko, čo uznesenie obsahuje, považujem za nesprávne alebo nežiaduce. Naopak, správa obsahuje aj pozitívne aspekty, ktoré by som rád podporil, keby išlo napríklad o vyhlásenie švédskej vlády. Takýmto príkladom je prípad švédsko-eritrejského novinára Dawita Isaaka, ktorý bol v roku 2001 uväznený bez súdneho konania.
<SPEAKER ID="165" NAME="Alexandru Nazare  " LANGUAGE="RO">
Šance EÚ a medzinárodného spoločenstva na zmenu základnej situácie v Somálsku sú nepatrné. Riešenie pirátstva ako jedného z dôsledkov tejto situácie je však viac v našej moci. Nesmieme zabudnúť, že pirátstvo je v prvom rade zdrojom príjmov pre skupiny žijúce v južnom a strednom Somálsku. Tento príjem sa zase využíva na podporu konfliktov, ktoré sa vedú v rámci krajiny a regiónu.
<P>
Väčšia prítomnosť námorných síl v tomto regióne by mohla mať pozitívny vplyv na bezpečnosť v Somálsku a tým aj v regióne ako celku. EÚ musí preto podporiť umiernené prvky vo vedení Somálska, ktoré je pevne zaviazané udržiavať stabilitu a mier v regióne. Európska únia sa môže zapojiť do boja proti pirátstvu, pretože má potrebné vojenské vybavenie a môže prispieť nielen k obnoveniu bezpečnosti dôležitej tranzitnej cesty, ale aj k nastoleniu stability a mieru v regióne.
<SPEAKER ID="166" NAME="Luca Romagnoli  " LANGUAGE="IT">
Vážený pán predsedajúci, dámy a páni, hlasujem za návrh uznesenia o situácii v Africkom rohu.
<P>
Táto chúlostivá situácia v tomto africkom regióne znamená, že európske inštitúcie musia zaujať rozhodný postoj. Z tohto dôvodu schvaľujem výzvu adresovanú Rade, aby pre región Afrického rohu vymenovala osobitného zástupcu EÚ alebo vyslanca. Etiópia, Eritrea, Somálsko a Džibutsko musia spolupracovať, ak chcú vyjsť z tejto slepej uličky.
<P>
Preto musí eritrejská vláda znovu zvážiť svoje súčasné odstúpenie z účasti v organizácii IGAD. Preto sa musí Džibutsko usilovať o to, aby zabezpečilo lepšiu právnu ochranu práv odborových organizácií. Preto musí Etiópia zrušiť vyhlásenie o registrácii a regularizácii občianskych organizácií a charitatívnych inštitúcií. Preto musí Somálsko ukončiť jednu z najhorších humanitárnych a bezpečnostných kríz vo svete.
<SPEAKER ID="168" NAME="Alessandro Battilocchio  " LANGUAGE="IT">
Zdá sa, že nakoniec, hoci stále váhavo, nám Lukašenkov režim vysiela signály, že sa otvára medzinárodnému spoločenstvu. Vezmime to na vedomie a urýchlene pracujme na spoločnom postupe, pokiaľ ide o zlepšenie vzťahov s touto krajinou, ktorá leží tak blízko pri našich hraniciach. Nemôžeme však ani o kúsok ustúpiť od našich požiadaviek, pokiaľ ide o rešpektovanie ľudských práv a záruku slobody vyjadrovania a informácií. Obrazy potlačenia niekoľkých nevydarených mierových demokratických demonštrácií opozíciou sú stále živé.
<P>
Chcel by som ďalej požiadať o väčšiu podporu pri odsúhlasení spoločných pravidiel o citlivej záležitosti návštev bieloruských detí u hosťovských rodín v EÚ počas letných mesiacov. Bieloruská vláda každý rok mení svoju stratégiu v tejto záležitosti, čo často vedie k veľmi komplikovaným situáciám, ktoré majú negatívny vplyv najmä na samotné deti, ktoré sú už znevýhodnené iným spôsobom. Súčasný pokrok je vítaný, no cesta, ktorú musíme prejsť, je ešte veľmi dlhá: dúfame, že pán Lukašenko sa chce po mnohých nevydarených začiatkoch vydať touto cestou, aspoň sčasti, spolu s nami.
<SPEAKER ID="169" NAME="Martin Callanan  " AFFILIATION="PPE-DE">
písomne. - Európska únia bude naďalej ignorovať Bielorusko z dôvodu autoritatívnej vlády prezidenta Lukašenka. Európsky parlament za posledných päť rokov dvakrát udelil Sacharovovu cenu bieloruským disidentom, a ostatní sa dostali do užšieho výberu. Znamená to jednoznačné uznanie skutočnosti, že ľudské práva a politické slobody sú v Bielorusku potláčané.
<P>
Existujú však náznaky, že pán Lukašenko sa pomaly otvára Západu. Prirodzene, situácia v Bielorusku je naďalej vážna, musíme však uznať, že spôsob, ako priblížiť Bielorusko k Európskej únii, je uznať náznak ochoty pána Lukašenka a reagovať naň. Stručne povedané, ide o taktiku cukor a bič.
<P>
Ako človek s hlbokým záujmom o bývalé sovietske republiky v Strednej Ázii vidím paralely medzi týmto regiónom a Bieloruskom. Toto uznesenie sa nezdržiava kritiky pána Lukašenka, stanovuje však akýsi návod, ako by mal znormalizovať vzťahy s EÚ.
<P>
Nemali by sme si robiť žiadne ilúzie o Bielorusku a nemali by sme váhať prerušiť dialóg, ak sa situácia zhorší. Toto uznesenie však ponúka istú nádej, že sa vzťahy môžu postupne zlepšiť, a z tohto dôvodu som zaň hlasoval.
<SPEAKER ID="170" NAME="Koenraad Dillen">
, písomne. - (NL) Hlasoval som v prospech tohto uznesenia. Európsky parlament víta skutočnosť, že v Bielorusku sa o čosi uvoľnili obmedzenia slobody tlače a že niekoľko politických väzňov bolo prepustených. Takisto sa však zdôraznilo, že ostatní disidenti sa naďalej nachádzajú za mrežami. V tomto uznesení sa vzhľadom na zlepšenie vzťahov uvádza, že Bielorusko by sa malo stať krajinou bez politických väzňov, že vláda by mala zaručiť slobodu vyjadrovania sa atď. Takisto by sa mali zmeniť právne predpisy a Bielorusi by mali získať slobodu pohybu.
<P>
Aj keby boli všetci za, rád by som upriamil vašu pozornosť na nasledovné: Nemal by Európsky parlament sprístupniť tieto uznesenia krajinám, s ktorými Európa udržiava srdečné vzťahy? Hovorím o Číne, v ktorej je situácia v oblasti ľudských práv aspoň taká vážna ako v Bielorusku. Alebo sú to obchodné dôvody, ktoré nám v tom bránia?
<SPEAKER ID="171" NAME="Alexandru Nazare  " LANGUAGE="RO">
Uznesenie pokračuje v trvalom a produktívnom dialógu s vládou v Minsku a vyjadruje obavy Európskeho parlamentu a občanov, ktorých zastupuje, pokiaľ ide o situáciu v oblasti ľudských práv a rozvoj v Bielorusku vo všeobecnosti.
<P>
Bieloruské orgány urobili určitý pokrok, ktorý je chvályhodný, dúfame však, že začnú proces demokratizácie a že nejde jednoducho len o dočasné kozmetické gesto. Toto uznesenie je dostatočne pevné, obsahuje však aj jemné odtienky, takže vyjadruje našu spokojnosť, pokiaľ ide o prvú záležitosť, ako aj naše obavy, pokiaľ ide o tú druhú.
<P>
Súčasné udalosti v oblasti náboženstva znova poukazujú na význam transparentnosti v riadení vlády a demokratickej zodpovednosti vlád voči občanom, ktorých zastupujú. Demokratické hodnoty, ktoré boli prijaté, sú spojené so stabilitou a rozvojom pre spoločnosti aj trhy vrátane energetických trhov. Toto uznesenie je krokom vpred pri opätovnom potvrdení týchto hodnôt.
<SPEAKER ID="172" NAME="Zdzisław Zbigniew Podkański  " LANGUAGE="PL">
Vzťahy medzi Európskou úniou a Bieloruskom závisia od oboch strán. Ak bude existovať spoločná dobrá vôľa, bude možný aj dialóg, ako aj vhodná susedská politika a Východné partnerstvo. Partnerstvo sa nemôže budovať na zákazoch a príkazoch, a preto vítam nedávnu iniciatívu Európskej komisie zameranú na zlepšenie vzťahov s Bieloruskom. Objektívne povedané, musíme pripustiť, že aj Bielorusko vykonalo mnoho na posilnenie porozumenia. Dôkazom toho je registrácia Hnutia za slobodu, povolenie na tlač a distribúciu opozičných novín a otvorenie sa krajiny iniciatíve Východného partnerstva. Európska únia má väčšie očakávania. Existujú na to prirodzene dobré dôvody. Takisto však existujú dobré dôvody na mnohé očakávania Bieloruska.
<P>
Medzi partnermi je v mnohých oblastiach potrebná symetria a porozumenie. Napríklad, keď vyzývame bieloruské orgány, aby prestali vydávať svojim občanom, najmä deťom a študentom, výjazdné víza, prečo Európska únia nezjednoduší a neliberalizuje postup udeľovania víz občanom Bieloruska? Tieto problémy sú obzvlášť dôležité pre tých z nás, ktorí žijú v pohraničných oblastiach, a ktorí sú prepojení kultúrnymi a rodinnými putami.
<P>
Okrem kultúrnych záležitostí a otázky štátnej príslušnosti je takisto dôležitá aj otázka hospodárskej a cezhraničnej spolupráce. Aj v tejto oblasti by mohli Komisia a Rada urobiť viac.
<SPEAKER ID="173" NAME="Luís Queiró  " AFFILIATION="PPE-DE">
písomne. - (PT) Súčasný kontext a budúce vzťahy s Bieloruskom predstavujú výzvu pre zahraničnú politiku Európskej únie. Isté gestá z Minska oprávňujú na obnovenie niektorých vzťahov. Je však jasné, že energetický faktor zohráva v súčasnom kontexte pri riadení tohto procesu významnú úlohu. To je pochopiteľné. Realizmus je neoddeliteľnou súčasťou zahraničnej politiky. Realizmus sa však nemôže, nesmie a ani by sa nemal oddeľovať od hodnôt a stratégie. Podpora demokracie v Bielorusku je otázka hodnôt, ako aj stratégie. Toto vnímanie strednodobého a dlhodobého európskeho záujmu musí byť v tejto novej fáze vzťahov kľúčovým prvkom. Inak si vytvoríme budúcu závislosť, v ktorej budú hodnoty podriadené krátkodobým stratégiám a prinesú len obmedzený úspech.
<SPEAKER ID="174" NAME="Luca Romagnoli  " LANGUAGE="IT">
Vážený pán predsedajúci, dámy a páni, rád by som vás informoval, že som hlasoval za návrh rozhodnutia o postoji Európskej únie voči Bielorusku.
<P>
Som rád, že minister zahraničných vecí Bieloruska potvrdil záujem jeho krajiny na účasti vo Východnom partnerstve s ostatnými východoeurópskymi krajinami. Pri výstavbe novej jadrovej elektrárne však Bielorusko musí prísne dodržiavať medzinárodné bezpečnostné normy a požiadavky a plniť Dohovor o jadrovej bezpečnosti.
<P>
Na záver by som chcel povedať, že ma zarmucuje, že Bielorusko ako jediná krajina v Európe naďalej uplatňuje trest smrti. Pri úvahách o ďalšom rozširovaní Únie sa tento barbarský trest musí zrušiť.
<SPEAKER ID="175" NAME="Flaviu Călin Rus  " LANGUAGE="RO">
Hlasoval som za uznesenie EÚ o Bielorusku, lebo mám pocit, že každý krok, ktorý vnesie do ktorejkoľvek krajiny viac demokracie, je krokom pozitívnym.
<P>
Proces demokratizácie v Bielorusku podporí dodržiavanie práv a slobôd jeho občanov.
<P>
Vítam toto uznesenie, lebo dúfam, že vďaka tomuto opatreniu bude mať čoraz viac bieloruských občanov ľahší prístup k vízam do štátov Európskej únie a budú sa môcť od nás dozvedieť o našich hodnotách a tradíciách. Dúfam tiež, že v Bielorusku už onedlho nebudú osoby zadržiavané z politických dôvodov ani ľudia v domácom väzení.
<SPEAKER ID="176" NAME="Charles Tannock  " AFFILIATION="PPE-DE">
písomne. - Spolu so svojimi kolegami z britskej Konzervatívnej strany plne podporujem nevyhnutnosť účasti demokratickej opozície v Bielorusku na procese postupného opätovného nadväzovania vzťahov medzi EÚ a Bieloruskom. Prezident Lukašenko, vládnuci autoritatívnym režimom, vysiela Európskej únii ústretové signály a dištancuje sa od Moskvy, čo by sme mali podporiť zlepšením našich politických vzťahov s Minskom.
<P>
Podporujeme tiež výzvy adresované bieloruskej vláde na presadzovanie a dodržiavanie ľudských práv, lebo dodržiavanie ľudských práv je dôležitou súčasťou procesu zlepšovania vzťahov medzi EÚ a Bieloruskom.
<P>
Z týchto dôvodov a aj na zdôraznenie významu, ktorý prikladáme demokratickej budúcnosti Bieloruska, sme sa rozhodli podporiť toto spoločné uznesenie. V súvislosti so šestnástym odsekom uznesenia by sme radi zdôraznili, že trest smrti je pre poslancov britskej konzervatívnej strany vecou svedomia.
<SPEAKER ID="178" NAME="Alessandro Battilocchio  " LANGUAGE="IT">
Hlasoval som za tento návrh uznesenia.
<P>
Srebrenica je rana, ktorá zanechala hlbokú jazvu v dejinách Európy. Tí, ktorí prežili, stále spomínajú na to, ako sa od apríla 1992 do apríla 1993 tisícky utečencov v snahe zachrániť sa pred útokmi bosnianskych Srbov ukrývali v pivniciach, garážach a dokonca aj v domoch po Srboch, jedli iba korienky, trpeli zamorením blchami, ako sa v mrazoch počas dlhej zimy 1992 zohrievali pálením pneumatík a plastových fliaš, ako telá ľudí, ktorí umreli v dôsledku vyhladovania a chladu, požierali psi. Sedemnásť rokov po tejto masakre stovky tiel ešte stále nie sú identifikované.
<P>
Preto si myslím, že stanovenie spomienkového dňa by zaručilo, aby sme nezabudli, vyjadrilo by účasť s rodinami obetí tejto nezmyselnej masakry a výraznejšie by oživilo našu politiku v záujme mierovej, sociálne spravodlivej a slobodnej Európy s istotou, že rešpektovanie rovnosti možno dosiahnuť iba prijatím rozdielností.
<SPEAKER ID="179" NAME="Glyn Ford  " AFFILIATION="PSE">
písomne. - Toto uznesenie nám tragickým spôsobom pripomína, že "neľudskosť človeka voči človeku” neskončila holokaustom druhej svetovej vojny, ale pokračovala Srebrenicou v Európe a v súčasnosti pokračuje v Gaze!
<SPEAKER ID="180" NAME="Erik Meijer  " AFFILIATION="GUE/NGL">
písomne. - (NL) Podporujem výročný deň spomienky na genocídu v Srebrenici presne preto, že intervencia EÚ a jej členských štátov vyvolala falošný dojem bezpečnosti, v dôsledku ktorého obyvatelia nemohli včas utiecť. Zástancovia vojenských intervencií sa tejto kritike nepotešia. Počas včerajšej rozpravy ma umlčal pán predsedajúci, možno kvôli podráždeniu z obsahu mojej reči. Poslednú časť, ktorá je v súlade s touto správou, bolo ledva počuť, keďže pán predsedajúci búchal svojím kladivkom.
<P>
Srebrenica je aj symbolom zlyhania optimistických predstáv o humanitárnych intervenciách a bezpečných útočiskách. Malo byť od začiatku jasné, že prítomnosť zahraničných vojsk môže priniesť jedine falošné ilúzie. Zo Srebrenice to spravilo operačnú základňu proti srbskému prostrediu, pričom sa nedalo zabrániť tomu, aby ju práve toto prostredie napokon zničilo.
<P>
Bez prítomnosti holandských vojakov v Srebrenici by nebol vznikol vojnový stav a Srbi by neboli pociťovali potrebu pomstiť sa. Obete masakry sú dôvodom na postavenie pánov Mladiča a Karadžiča pred súd, ale aj na úvahy o zlyhaní vojenských intervencií a všetkých snáh o nastolenie jednoty v etnicky rozdelenej Bosne.
<SPEAKER ID="181" NAME="Athanasios Pafilis  " LANGUAGE="EL">
Spoločné uznesenie Európskeho parlamentu o Srebrenici je pokusom o prekrútenie dejín a skrytie alebo presunutie zodpovednosti za zločiny spáchané americkými a európskymi imperialistami, rozkúskovanie krajiny a rozpútanie barbarskej vojny zo strany NATO a za pomoci EÚ, na obete v bývalej Juhoslávii.
<P>
Návrh uznesenia sa zároveň snaží o zlepšenie postavenia nepopulárneho špeciálneho tribunálu v Haagu ustanoveného podľa amerického vzoru, pred ktorým chcú imperialisti súdiť svoje obete a ktorý už bol použitý na fyzické odstránenie juhoslovanského vodcu Slobodana Miloševiča.
<P>
Označovanie udalostí v Srebrenici za najväčší povojnový zločin a návrh na stanovenie spomienkového dňa v členských štátoch EÚ, kým ešte stále nie sú zodpovedané závažné otázky o tom, čo sa tam udialo, je hrubou dezinterpretáciou dejín. Najväčším povojnovým zločinom v Európe je totiž masaker obyvateľov bývalej Juhoslávie americkými a európskymi imperialistami.
<P>
Komunistická strana Grécka odmieta podporovanie prijatia takýchto neprijateľných uznesení, hlavne v čase, keď sme denne svedkami zabíjania stoviek palestínskych detí a civilných obyvateľov štátom Izrael, ktorý podporujú tie isté imperialistické mocnosti, teraz však zatvárajúce oči, pričom obyvatelia bývalej Juhoslávie neboli v predmetnom uznesení vôbec zohľadnení.
<SPEAKER ID="182" NAME="Luís Queiró  " LANGUAGE="PT">
Temné dejiny Európy a schopnosť ľudí vydať zo seba to najhoršie, ešte neskončili. Srebrenica a strašná tragédia, ktorá sa v nej odohrala, nie sú iba najnovšou hrôzou z dielne človeka, ale aj prípadným pripomenutím, že deštrukcia je vždy možná, že jednou z daností človeka je neprestajný boj za mier a že nič získané netrvá večne. Spomienka na túto tragédiu a jej pripomínanie je aj vyjadrením toho, že dobro víťazí nad zlom.
<P>
Pre nás Portugalčanov, ktorí sme geograficky aj kultúrne vzdialení od miest v Európe, na ktorých sa odohrali najväčšie hrôzy 20. storočia, a ktorí máme iné dejiny, je ešte dôležitejšie si to pamätať. Zemepisná poloha a kultúra nám síce ponúkajú rôzne dejiny, nespôsobujú však rozdiel v ľudskej podstate. Spomienka na to, čoho svedkami by sme boli mohli byť, by mala byť súčasťou nášho dedičstva.
<SPEAKER ID="183" NAME="Luca Romagnoli  " LANGUAGE="IT">
Vážený pán predsedajúci, dámy a páni, hlasujem za návrh rozhodnutia, ktorý by stanovil 11. júl ako deň spomienky na obete masakry v Srebrenici.
<P>
Ešte máme v živej pamäti tragický júl 1995, počas ktorého srbskí vojaci pod vedením Ratka Mladiča zmasakrovali vyše 8 000 Bosniakov. Vyhlásenie spomienkového dňa je najlepším spôsobom, ako si uctiť obete zverstiev vojny v bývalej Juhoslávii a nezabudnúť na to, čo sa stalo.
<P>
Potrebné sú aj ďalšie snahy a obete na zabezpečenie toho, aby osoby zodpovedné za genocídu (pričom najdôležitejším z nich je generál Ratko Mladič) boli postavené pred súd z úcty k otcom, matkám, deťom, bratom a sestrám nevinných obetí tých rokov a tiež s ohľadom na Európu, ktorá chce žiť v mieri.
