<CHAPTER ID="008">
Vysvetlenia hlasovania
<P>
Ústne vysvetlenia hlasovania
<SPEAKER ID="206" NAME="Laima Liucija Andrikien" AFFILIATION="PPE">
Vážený pán predsedajúci, hlasovala som za dohodu medzi Európskou úniou a Spojenými štátmi o poskytovaní finančných údajov na účely sledovania financovania terorizmu.
<P>
Veľmi dobre si uvedomujeme hrozbu, ktorú terorizmus predstavuje pre našu vlastnú bezpečnosť, ako aj pre bezpečnosť našich partnerov na druhej strane Atlantiku. Nemusím vám pripomínať všetky teroristické útoky, ku ktorým došlo na európskej pôde v priebehu posledného desaťročia. Zároveň je očividné, že naši americkí partneri predstavujú veľmi dôležitého strategického spojenca, a to nielen v oblasti celosvetovej bezpečnosti, ale aj z hospodárskeho hľadiska a tiež v iných oblastiach.
<P>
Viceprezident Joe Biden len pred pár mesiacmi v tomto Parlamente jasne vyjadril záväzok uzavrieť takéto strategické partnerstvo. Mali by sme byť preto hrdí, že sme napokon odsúhlasili dohodu, ktorá je taká dôležitá pre úsilie zamerané na sledovanie teroristickej činnosti, a to najmä preto, lebo nová dohoda obsahuje podstatné vylepšenia, pričom sa do značnej miery vzali do úvahy aj vysvetlenia zo strany Európskeho parlamentu.
<SPEAKER ID="207" NAME="Gerard Batten" AFFILIATION="EFD">
Vážený pán predsedajúci, existuje veľa dôvodov, prečo hlasovať proti tomuto uzneseniu, ale je ich priveľa na to, aby ich bolo možné obsiahnuť len za 60 sekúnd. Samozrejme, že sa musíme postaviť proti terorizmu, ale vlády to nesmú využívať ako ospravedlnenie špehovania svojich občanov. Príslušné dôverné informácie patria občanovi, a nie Európskej únii, Parlamentu či národnému štátu.
<P>
Medzi zvrchovanými národnými štátmi, ktoré sa zodpovedajú svojmu ľudu prostredníctvom demokratického procesu, by nemala byť uzavretá žiadna dohoda takéhoto druhu. V každom prípade ide o jednostrannú dohodu a nemáme žiadny dôvod myslieť si, že Spojené štáty si ju budú vážiť. Táto dohoda porušuje zákon Spojeného kráľovstva o ochrane údajov, ktorý zakazuje výmenu informácií medzi zahraničnými tretími stranami bez udelenia súhlasu. Britská vláda má v tomto prípade doložku o výnimke typu "opt-out" a ja dúfam, že prekoná svoje obvyklé slabošstvo, postaví sa na odpor a bude hlasovať proti, rovnako ako som to urobil ja.
<SPEAKER ID="208" NAME="Filip Kaczmarek" AFFILIATION="PPE">
(PL) Podporil som správu pána Alvara. Ak chceme byť efektívni, musíme mať funkčné nástroje na boj proti terorizmu. Veľmi dôležitým preventívnym nástrojom je monitorovanie a obmedzovanie finančných prostriedkov, ktoré sa dostávajú k teroristom a patria im. Peniaze v podstate veľmi často podporujú teroristickú činnosť. Nedostatok peňazí brzdí teroristickú činnosť, čo je, samozrejme, cieľom nášho úsilia. Lepšie monitorovanie toku peňazí môže byť základnou prekážkou teroristickej činnosti a príprav teroristických činov, takže som veľmi rád, že sa nám podarilo dosiahnuť porozumenie a že sme prijali dohodu, ako aj správu.
<SPEAKER ID="209" NAME="Hannu Takkula" AFFILIATION="ALDE">
(FI) Vážený pán predsedajúci, hlasoval som za túto správu pána Alvara. Myslím si, že je veľmi dôležité, že môžeme bojovať proti terorizmu spoločne. Za dôležité pokladám aj to, že krajiny, ktoré majú rovnaké hodnoty, môžu spolupracovať. Treba posilniť transatlantické vzťahy medzi Európskou úniou a Spojenými štátmi americkými, pretože, ako vieme, máme rovnaké hodnoty.
<P>
Samozrejme, treba dodržiavať právne predpisy o ochrane údajov, ale musí tu existovať istá hranica: v prípadoch terorizmu sa nemôžeme skrývať za ochranu údajov. Z tohto hľadiska v tom treba mať celkom jasno. Verím a dúfam, že týmto spôsobom môžeme pokračovať v boji proti terorizmu a nastoliť tak vo svete mier.
<SPEAKER ID="210" NAME="Daniel Hannan" AFFILIATION="ECR">
Vážený pán predsedajúci, medzi občianskymi slobodami a bezpečnosťou treba vždy vytvoriť citlivú rovnováhu. Od útokov na budovy dvojičiek, ku ktorým došlo pred deviatimi rokmi, sme podľa mňa túto rovnováhu niekoľkokrát nastavili zle.
<P>
Nastavili sme ju zle pre nesprávnu rovnicu v rámci politiky, na základe ktorej si politici myslia, že ich konanie musí byť úmerné skôr miere verejného rozhorčenia než potrebe vyriešiť zistený problém. Tento Parlament urobil túto chybu, ale nebol jediný. Národné parlamenty na oboch stranách Atlantiku urobili to isté.
<P>
V tomto prípade som však presvedčený, že sme rovnováhu nastavili správne. Dali sme si načas, zapracovali sme rozumné bezpečnostné opatrenia a myslím si, že dávame bezpečnostným silám na svete možnosť efektívne spolupracovať v boji proti teroru, a to bez ceny, ktorá je z hľadiska občianskych slobôd neprijateľná. Práve na to by sa mala Európska únia zamerať: na cezhraničnú otázku, ktorú nemožno nechať na členské štáty. Keby to robila vždy, nemali by sme my ostatní taký problém.
<SPEAKER ID="212" NAME="Joe Higgins" AFFILIATION="GUE/NGL">
(GA) Vážený pán predsedajúci, hlasoval som proti správe o Európskej službe pre vonkajšiu činnosť. Služba pre vonkajšiu činnosť musí byť zasadená do kontextu spoločnej zahraničnej a bezpečnostnej politiky a zmien, ktorými táto spoločná politika prešla na základe Lisabonskej zmluvy.
<P>
Lisabonská zmluva poskytuje viac prostriedkov na posilnenie zbrojárskeho priemyslu v Európe a vďaka tejto zmluve bude pre veľké európske krajiny, ktoré sú vojenskými mocnosťami, ľahšie zorganizovať vojenskú misiu. Niet pochýb o tom, že v budúcnosti budú najsilnejšie mocnosti v Únii ochotné zapojiť sa do vojenských operácií mimo Európy, keď si budú myslieť, že je to v ich hospodárskych záujmoch, rovnako ako to robia Spojené štáty.
<P>
Služba pre vonkajšiu činnosť bude nástrojom podpory hospodárskych, politických a vojenských záujmov európskeho kapitalizmu, čo neprispeje k svetovému mieru, ale práve naopak.
<SPEAKER ID="213" NAME="Tunne Kelam" AFFILIATION="PPE">
Vážený pán predsedajúci, podporil som správu Elmara Broka. Jednotné stanovisko Európskeho parlamentu maximálne využilo nové príležitosti, ktoré ponúka Lisabonská zmluva. Podporujem najmä politický a finančný dohľad Európskeho parlamentu nad Európskou službou pre vonkajšiu činnosť. Som spokojný, že pani vysoká predstaviteľka súhlasila s vytvorením takej špeciálnej štruktúry zameranej na ľudské práva a demokraciu, ako je sídlo Európskej služby pre vonkajšiu činnosť (ESVČ). Čo je však najdôležitejšie, naďalej podporujeme praktické uplatňovanie primeranej geografickej rovnováhy, keďže medzi zamestnancov ESVČ patria zástupcovia zo všetkých 27 členských štátov. Tento proces sa len začal. Myslím si, že je dôležité, aby túto otázku rovnocenného zastúpenia zahŕňalo aj preskúmanie v roku 2013.
<SPEAKER ID="214" NAME="Alfredo Antoniozzi" AFFILIATION="PPE">
(IT) Vážený pán predsedajúci, dámy a páni, hlasoval som za túto správu, pretože som presvedčený, že vytvorenie Európskej služby pre vonkajšiu činnosť (ESVČ) je základným a historickým krokom v rozvíjaní a vývine zahraničnej politiky EÚ.
<P>
Vítam najmä tú časť správy, ktorá zdôrazňuje, že je dôležité zabezpečiť väčšiu súdržnosť politiky vonkajšej služby EÚ ako celku, a to prostredníctvom konzultácií medzi ESVČ a diplomatickými službami členských štátov. Tým by sme sa vyhli duplicite práce a zároveň by sme zaistili dlhodobú dôslednosť v rámci podpory strategických záujmov a základných hodnôt EÚ v zahraničí.
<SPEAKER ID="215" NAME="Diane Dodds" AFFILIATION="NI">
Vážený pán predsedajúci, hlasovala som proti tejto správe. Zatiaľ čo mnohí prítomní sú nepochybne nadšení vytvorením Európskej služby pre vonkajšiu činnosť (ESVČ) ako ďalšieho medzníka na ceste k Únii, voliči zo Spojeného kráľovstva sú čoraz viac nahnevaní z dôvodu narušovania národnej zvrchovanosti a mätie ich myšlienka, že zahraničná politika Spojeného kráľovstva by mala - alebo by mohla - byť podriadená niekomu, koho si britský ľud nezvolil.
<P>
Náš minister zahraničných vecí teraz sľubuje, že bude úzko spolupracovať s vysokou predstaviteľkou, pretože ESVČ bude mať značný vplyv na budúci úspech celosvetovej úlohy Európy. Daňoví poplatníci v Spojenom kráľovstve si uvedomia iróniu, že tá istá vláda, ktorá žiada ministerstvá, aby preukázali výsledky 40 % zníženia svojich výdavkov, podporuje službu, ktorá bude britských daňových poplatníkov stáť odhadom 900 miliónov EUR. Tí ju pritom ani nepotrebujú, ani nechcú. Tí z nás, ktorí boli zo zásady proti vytvoreniu ESVČ v roku 2008, sú stále proti.
<SPEAKER ID="216" NAME="Eija-Riitta Korhola" AFFILIATION="PPE">
(FI) Vážený pán predsedajúci, v rámci hlasovania o založení Európskej služby pre vonkajšiu činnosť som podporila pozmeňujúce a doplňujúce návrhy, ktoré sa zameriavajú na zapojenie národných parlamentov do dohľadu nad touto službou. Inak som hlasovala v súlade so stanoviskom, ktoré náš poslanecký klub zaujal k tejto záležitosti. Potreba je jasná: je načase, že EÚ bola očividnejšie uznaná nielen za globálneho platcu, ale aj za globálneho aktéra. Vzhľadom na našu úlohu najväčšieho poskytovateľa finančných prostriedkov OSN, ktorá zostáva do značnej miery nepovšimnutá, je zmena nevyhnutná.
<P>
Okrem toho dúfam, že zmena tejto úlohy sa odrazí aj na štruktúre Bezpečnostnej rady OSN. Treba dúfať, že medzinárodné organizácie, ako je táto, budú schopné zrevidovať svoje koncepcie vzhľadom na súčasné globálne štruktúry.
<SPEAKER ID="217" NAME="Inese Vaidere" AFFILIATION="PPE">
(LV) Ďakujem vám, pán predsedajúci. Európska služba pre vonkajšiu činnosť ponúka možnosť urobiť zahraničnú politiku Európskej únie efektívnejšou, jednotnejšou a strategicky koordinovanejšou. Je najvyšší čas, aby sme dokázali, že dokážeme pracovať koordinovane a že náš vplyv vo svete sa neoslabil. Európska služba pre vonkajšiu činnosť bude zastupovať spoločné stanovisko celej Európskej únie. Bez toho, aby sme vzali do úvahy a zosúladili záujmy a chúlostivé otázky jednotlivých členských štátov, však služba nebude môcť fungovať efektívne. Tento postup sa musí stať prioritou zahraničnej politiky Európskej únie. Primerané geografické zastúpenie musí byť jednoznačnou a základnou zásadou pri vytváraní služby. Už od samého začiatku jej činnosti musíme zabezpečiť profesionálne a zároveň pomerné zastúpenie diplomatických zborov členských štátov v tejto službe. Uvedený kompromis, teda primerané zastúpenie, prenáša na založenie tejto služby mimoriadnu zodpovednosť. Cieľom je, aby boli v novovytvorenej službe náležite zastúpené všetky členské štáty. Som pánovi Brokovi vďačná za vynikajúcu prácu, ktorú urobil v súvislosti s touto správou. Ďakujem vám.
<SPEAKER ID="218" NAME="Czesław Adam Siekierski" AFFILIATION="PPE">
(PL) Vážený pán predsedajúci, dnes sme prijali rozhodnutie, ktoré urýchli vytvorenie Európskej služby pre vonkajšiu činnosť (ESVČ). Chcem upozorniť na niektoré závažné problémy, ktoré by sme mali vziať do úvahy.
<P>
Po prvé, zahraničná politika si vyžaduje koordináciu s mnohými ďalšími oblasťami a je ťažké oddeliť ju od práce napríklad v oblasti rozvojovej politiky, obchodnej politiky, fungovania svetových finančných inštitúcií alebo hospodárskych záležitostí v globalizovanom svete. Po druhé, diplomatická služba EÚ by mala odrážať charakter Únie. Zodpovednosť za dôležité regulačné, dozorné a rozpočtové funkcie nesie Európsky parlament. Po tretie, nejasná situácia týkajúca sa toho, kto má kontrolu nad ESVČ, vyvoláva veľké obavy. To môže viesť k založeniu ďalšej inštitúcie Únie. Po štvrté, chýbajú jasne definované právomoci v oblasti foriem spolupráce s diplomatickými službami členských štátov. Po piate a na záver, pamätajme na to, že dobrá diplomacia sa buduje mnoho rokov. ESVČ by mala stavať na hodnotách a identite Európskej únie.
<P>
Nakoniec by som chcel povedať, že na svetovej úrovni by mala byť Únia lepšie pripravená na krízový manažment a civilné a vojenské schopnosti v oblasti...
<P>
(Predsedajúci prerušil rečníka.)
<SPEAKER ID="219" NAME="Hannu Takkula" AFFILIATION="ALDE">
(FI) Vážený pán predsedajúci, hlasoval som za správu o Európskej službe pre vonkajšiu činnosť, pretože viem, že je výsledkom Lisabonskej zmluvy, teda reformnej zmluvy. Napriek tomu mám zopár otázok a pochybností, pokiaľ ide o túto novú službu. V počiatočných dňoch, keď sa táto služba začala vytvárať, bolo povedané, že jej zriadenie bude nákladovo neutrálne. Teraz však všetci vieme, že daňových poplatníkov bude stáť veľkú kopu peňazí.
<P>
Je zrejmé, že vysoká predstaviteľka potrebuje finančné prostriedky. No aj napriek tomu, keď zakladáme nové inštitúcie a vytvárame nové systémy, vždy stojí za to povedať rovno na začiatku, o čo v nich vlastne ide, aby sme sa vyhli dojmu, že sa posúvame vpred na základe niečoho, čo možno považovať za nevinné lži.
<P>
Znepokojuje ma na tom to, že vďaka tejto službe budú mať veľké členské štáty ešte väčšie slovo v rôznych záležitostiach. Dúfam preto, že keď sa budú vyberať ľudia na rôzne pozície v tejto službe, mohla by byť spravodlivo zastúpená celá Európa. Zároveň dúfam, že v nej môžu zohrávať svoju úlohu aj európske národné parlamenty. Takto by sme mohli zaistiť, aby služba fungovala objektívnejším spôsobom.
<SPEAKER ID="220" NAME="David Martin" AFFILIATION="S&amp;D">
Vážený pán predsedajúci, vítam hlasovanie o Európskej službe pre vonkajšiu činnosť, ale teraz, keď sme už o nej hlasovali, si myslím, že je dôležité, aby sme sa pohli od postupu a štruktúr a skutočne pokračovali v práci týkajúcej sa tejto služby. Teraz, keď má Catherine Ashtonová k dispozícii tím, je dôležité, aby začala presadzovať kľúčové európske hodnoty.
<P>
Jej prvoradým záujmom musia byť ľudské práva. Predovšetkým sľúbila, že v každom externom úrade bude administratívny pracovník pre ľudské práva. Musí tento sľub splniť. Potrebujeme však aj štruktúru, prostredníctvom ktorej budú administratívni pracovníci podávať správy do centra, aby sme sa uistili, že máme isté spoločné riadenie, pokiaľ ide o spôsob, akým Európska únia rieši otázku ľudských práv.
<P>
V tejto chvíli vedieme s mnohými krajinami, v neposlednom rade aj s Čínou, dialóg o ľudských právach, ktorý nemá vôbec žiadny význam. Ak má Európska služba pre vonkajšiu činnosť stáť za tie peniaze a úsilie, ktoré do nej vkladáme, musí začať presadzovať európske hodnoty a najmä ľudské práva.
<SPEAKER ID="221" NAME="Daniel Hannan" AFFILIATION="ECR">
Vážený pán predsedajúci, je niečo zvláštne, priam dojemné, na týchto diskusiách o vytvorení Európskej služby pre vonkajšiu činnosť. Akoby Európska únia už nemala kompletný systém diplomatických služieb. Choďte do ktorejkoľvek tretej krajiny a nájdete v nej zastupiteľstvo EÚ, ktoré sa týči nad všetkými veľvyslanectvami členských štátov. Diplomatické zbory Európskej únie už vytlačili služby jednotlivých štátov. Pani barónka Ashtonová má približne dvakrát taký vysoký plat ako britský minister zahraničných vecí William Hague a spravuje rozpočet, ktorý je asi dvadsaťkrát väčší ako rozpočet Ministerstva zahraničných vecí Veľkej Británie.
<P>
Istým spôsobom by to nebolo až také zlé, keby bola spoločná zahraničná politika Európskej únie preukázateľne na vyššej úrovni ako tá, ktorú vedú členské štáty, ale nie je. Čo robí? Izoluje Taiwan a snaží sa získať priazeň tyranov v Pekingu, odmieta diskutovať s oponentmi Castrovho režimu na Kube, pochlebuje ajatolláhom v Teheráne a financuje hnutie Hamas. Myslím si, že by sme to dokázali urobiť aj lepšie. Sme štvrtá najväčšia vojenská mocnosť na planéte a piate najväčšie hospodárstvo. Myslím si, že môžeme svoju vlastnú zahraničnú politiku viesť tak, aby vyhovovala našim vlastným záujmom!
<SPEAKER ID="222" NAME="Ingeborg Gräßle" AFFILIATION="PPE">
(DE) Vážený pán predsedajúci, hlasovala som proti správe pána Broka, a to zo štyroch dôvodov. Štruktúra tejto služby má početné nedostatky, ktorých detaily nám stále spôsobujú veľké starosti.
<P>
Po druhé, veľvyslanec Európskej únie bude v budúcnosti spravovať finančné prostriedky Komisie. To vystavuje tieto finančné prostriedky mnohým rizikám, pričom bezpečnostné opatrenia proti týmto rizikám sú stále mimoriadne nejasné.
<P>
Tretím dôvodom je zrieknutie sa práv tohto Parlamentu v nariadení Rady. V rámci tohto postupu sme vlastne subjekty, ktoré majú spoločné rozhodovacie právomoci, a predsa sme nariadeniu Rady umožnili, aby uplatnilo práva, ktoré patria Parlamentu. Pokiaľ teda ide o moju dokumentáciu - nariadenie o rozpočtových pravidlách -, chcela by som povedať, že sa nepovažujem za viazanú dnešnými rozhodnutiami.
<P>
Po štvrté ide o to, ako sa k sebe v skutočnosti v Parlamente správame. Počas posledného parlamentného obdobia sme prijali parlamentnú reformu, ako aj postupy, po ktorých teraz úplne šliapeme, a to dokonca so súhlasom predsedníctva a pána predsedu. Načo sme uskutočnili parlamentnú reformu, ktorá stanovuje určité postupy, ak tieto postupy porušujeme a nedodržiavame ich, keď je to dôležité?
<P>
Pre tieto dôvody som nemohla hlasovať za túto správu.
<SPEAKER ID="224" NAME="Cristian Dan Preda" AFFILIATION="PPE">
(RO) O uznesení o Kosove som hlasoval inak ako Poslanecký klub Európskej ľudovej strany (kresťanských demokratov). Bohužiaľ, nemal som inú možnosť, ako hlasovať proti tomuto textu.
<P>
V tomto uznesení sa uvádza niekoľko základných otázok, s ktorými súhlasím, a myslím si, že ich môžeme všetky podporiť. Obyvatelia Kosova musia mať životaschopnú demokraciu, spravodlivý a nestranný súdny systém a spoločnosť, ktorá je oslobodená od korupcie a v ktorej sa rešpektujú ľudské práva a najmä práva menšín. Stručne povedané, rád by som bol svedkom trvalej stability a hospodárskeho rozvoja provincie Kosovo ako súčasti európskych vyhliadok západného Balkánu.
<P>
Pochádzam však z krajiny, ktorá neuznala nezávislosť Kosova. Z tohto hľadiska považujem početné zmienky v tomto texte týkajúce sa znakov štátu, ako sú krajina, vláda, občania, hranice a tak ďalej, za neprijateľné.
<P>
Je mi ľúto, že sa do väčšej miery nezvážilo stanovisko štátov, ktoré neuznávajú nezávislosť Kosova.
<SPEAKER ID="225" NAME="María Muñiz De Urquiza" AFFILIATION="S&amp;D">
(ES) Vážený pán predsedajúci, ako sme už naznačili pri iných príležitostiach, žiadne hlasovanie španielskej socialistickej delegácie nemožno interpretovať ako súhlas s medzinárodným uznaním, či už nepriamym alebo priamym, jednostranného vyhlásenia nezávislosti Kosova.
<P>
Prostredníctvom nášho hlasovania proti tomuto uzneseniu by sme takisto chceli vyjadriť, že sme proti tomu, aby Parlament od členských štátov Európskej únie žiadal, aby medzinárodne uznali územie, ktorého odtrhnutie nepodporuje ani rezolúcia Bezpečnostnej rady Organizácie Spojených národov, ani žiadna dohoda medzi stranami. Tvrdíme, že medzinárodné právo, ktoré platí, je určené tým, čo je stanovené v rezolúcii č. 1244/99 Bezpečnostnej rady Organizácie Spojených národov.
<P>
Nespochybňujeme však európske vyhliadky pre Balkán a jeho obyvateľov a sme presvedčení, že dialóg medzi regiónmi môže byť efektívnou cestou k tomuto cieľu, čo podporovalo aj španielske predsedníctvo Rady na konferencii na vysokej úrovni, ktorá sa konala 2. júna v Sarajeve.
<SPEAKER ID="226" NAME="Laima Liucija Andrikien" AFFILIATION="PPE">
Vážený pán predsedajúci, hlasovala som za uznesenie. Chcela by som sa pochvalne vyjadriť o skutočnosti, že Európsky parlament sa zapája do diskusie s Komisiou a Radou o veľmi dôležitej otázke budúcnosti Kosova.
<P>
Kosovo možno považovať za posledný kúsok zložitej politickej skladačky na Balkáne. Je preto mimoriadne dôležité, aby sme tento kúsok položili na správne miesto a zvládli tento postup harmonicky a pokojne. Nezávislosť Kosova uznalo už 69 krajín vrátane 22 členských štátov EÚ. Je dôležité poznamenať, že vyhliadky na integráciu do EÚ slúžia ako najsilnejší podnet pre balkánske krajiny, aby uskutočnili nevyhnutné reformy, a zároveň slúžia ako faktor stability v regióne.
<P>
Kosovo nie je výnimkou. Ak teda chceme Kosovo ukotviť v Európe a zaistiť stabilitu v balkánskom regióne, je mimoriadne dôležité, aby sme navrhli spoločný prístup k celému regiónu a predovšetkým ku Kosovu.
<SPEAKER ID="227" NAME="Bernd Posselt" AFFILIATION="PPE">
(DE) Vážený pán predsedajúci, ako spravodajca Poslaneckého klubu Európskej ľudovej strany (kresťanských demokratov) by som chcel poďakovať pani Lunacekovej za vynikajúcu spoluprácu. Text, ktorý sme dnes prijali, je oveľa lepší ako ten, ktorý vypracoval výbor, pretože sme v texte stanovili, že rozdelenie Kosova nie je možné. Toto je rozhodujúci bod. Žiadali sme - ako to bolo už aj v prípade návrhu, ktorý vypracoval výbor -, aby zostávajúcich päť členských štátov uznalo Kosovo. Je logické, aby sme to urobili, pretože už v rokoch 2005 a 2007 Európsky parlament trojštvrtinovou väčšinou žiadal, aby bolo Kosovo uznané. Väčšina členských štátov to teraz urobila.
<P>
Do situácie preto musíme vniesť svetlo, lebo potrebujeme vyjasniť, že nebudú prebiehať žiadne nové rokovania o štatúte Kosova. Pána Panzeriho, ktorého si hlboko vážim, dnes médiá citovali, že podporuje obnovenie rokovaní o tomto štatúte. To by bolo veľmi nebezpečné, a preto je nevyhnutné, aby sa táto vec vyjasnila a aby táto správa posilnila nedeliteľnosť a uznanie Kosova, ako aj zapojenie Kosova do procesu skúmania, inými slovami do predvstupovej stratégie.
<SPEAKER ID="228" NAME="Daniel Hannan" AFFILIATION="ECR">
Vážený pán predsedajúci, už od samého začiatku platnosti Parížskej zmluvy a Rímskej zmluvy európsky projekt povyšoval cieľ nadnárodnosti nad cieľ slobody alebo demokracie a treba priznať, že svoju ideológiu šíri aj inde. V Kosove účinne udržiavame protektorát, podobne ako to robíme v Bosne, a to len pre to, aby sme umelo držali pokope mnohonárodnostný štát.
<P>
Patril som medzi prvých zástancov nezávislosti Kosova. Zdalo sa mi úplne jasné, že ak viac ako 90 % ľudí hlasovalo v referende za vlastnú vládu, mali by ju dostať. Túto zásadu by sme však určite mali rozšíriť na národnostné menšiny na tomto území, pričom by sme sa mali zamerať na etnografické hranice - inými slovami, mali by sme umožniť srbskému obyvateľstvu, ktoré je primerane sústredené blízko samotného Srbska, aby robilo de iure to, čo robí de facto, a aby malo vládu, ktorú budú riadiť jeho vlastní krajania.
<P>
Existuje tu konflikt medzi nadnárodnosťou a demokraciou. Mnohonárodnostný štát - ako bola Federatívna republika Juhoslávia, ale aj Osmanská ríša, Habsburská monarchia a Sovietsky zväz - môžete držať pokope, ale len čo dáte ľuďom možnosť hlasovať, vyberú si demokratické sebaurčenie. Mali by sme to uznať.
<SPEAKER ID="230" NAME="Laima Liucija Andrikien" AFFILIATION="PPE">
Vážený pán predsedajúci, aj ja som hlasovala za toto uznesenie, pretože si myslím, že by sme v rámci procesu stabilizácie a pridruženia mali opätovne podporiť ašpirácie krajín v balkánskom regióne na európsku integráciu.
<P>
Albánsko je určite krajinou, ktorá v súvislosti s reformným procesom urobila hmatateľný pokrok. Zároveň je však krajinou, ktorá musí urobiť ešte viac, aby sa priblížila k normám a prístupovým kritériám EÚ. Je potrebné vyvinúť väčšie úsilie na posilnenie demokracie a princípov právneho štátu, ako aj na zabezpečenie trvalo udržateľného rozvoja krajiny. Politická kríza, ktorá nasledovala po parlamentných voľbách v júni 2009, je poľutovaniahodná. Musíme našim albánskym partnerom vysvetliť, že plne fungujúce zastupujúce inštitúcie - z ktorých najdôležitejšou je parlament - sú hlavnou oporou konsolidovaného demokratického systému a hádam najdôležitejším politickým kritériom pre integráciu do EÚ.
<SPEAKER ID="231" NAME="Bernd Posselt" AFFILIATION="PPE">
(DE) Vážený pán predsedajúci, bývalí komunistickí socialisti v Albánsku sa snažia destabilizovať tamojšiu úspešnú vládu. To odmietame, ale, bohužiaľ, presne o to isté sa práve teraz pokúšajú v Macedónsku. Pred dvomi dňami bol socialistický vedúci predstaviteľ opozície pán Crvenkovski tu v Parlamente. Viedol dôverné rozhovory s pánom komisárom Fülem a neskôr - čo je proti všetkým predpisom EÚ - bola z týchto interných rozhovorov vydaná tlačová správa, podľa ktorej pán komisár súhlasil s tým, že pán Crvenkovski robí správne, keď vedie svoju internú politickú polemiku. Nie je to pravda a včera som to povedal aj pánovi Fülemu. Komisár EÚ nesmie byť zneužívaný na účel socialistickej propagandy a na vnútorné politické ciele.
<P>
Macedónska vláda má demokratickú legitimitu. Vykonáva prvotriednu prácu a vedie krajinu cestou k členstvu v Európskej únii. Opozícia má právo oponovať, ale nemá právo zneužívať na tento účel Európsku úniu.
<SPEAKER ID="233" NAME="Laima Liucija Andrikien" AFFILIATION="PPE">
Vážený pán predsedajúci, hlasovala som za uznesenie, pretože by som sa chcela pridať k svojim kolegom a odsúdiť násilie, ktoré v Kirgizsku prepuklo minulý mesiac.
<P>
Je poľutovaniahodné, že stovky ozbrojených Kirgizov vtrhli do ulíc mesta, strieľali do civilistov a vypaľovali obchody, pričom si svoje ciele vyberali čisto na základe etnickej príslušnosti. Chcela by som vyjadriť úprimnú sústrasť rodinám približne 300 mŕtvych a 2 000 zranených alebo hospitalizovaných. Je dôležité, aby EÚ naďalej vyvíjala tlak na kirgizské orgány, aby vykonali dôveryhodné, nestranné a nezávislé vyšetrovanie týchto násilných činov.
<SPEAKER ID="234" NAME="Inese Vaidere" AFFILIATION="PPE">
(LV) Následkom etnickej agresie v južnom Kirgizsku, ku ktorej došlo v júni, prišli stovky ľudí o život, tisícky sa zranili a desaťtisíce ľudí boli nútené opustiť svoje domovy. To svedčí o tom, že Európska únia sa musí aktívnejšie zapájať do riešenia tohto diania v Strednej Ázii. Pomoc Kirgizsku by sa mala zamerať na ľudí, a nie na konkrétnu vládu. Až do stretnutia delegácie Strednej Ázie 22. júna trval veľvyslanec Kirgizska pán Azilov na tom, že násilie nebolo aktom etnických čistiek a že zahraničné médiá neprezentovali situáciu objektívne. Uzbekistan má na túto otázku iný názor. Ako uvádza správa, niekoľko aktivistov za ľudské práva bolo v Kirgizsku zatknutých bez zjavnej príčiny. Tieto fakty musíme mať na pamäti, keď budeme zhodnocovať stratégiu Európskej únie voči súčasnej politickej moci v Kirgizsku. Súbežne treba viesť rokovania s ďalšími štátmi v regióne, a to najmä so susedmi Kirgizska, teda s Ruskom a Čínou. Tieto krajiny majú tiež značný vplyv v tomto regióne. Správa vyzýva kirgizskú vládu, aby uskutočnila dôveryhodné a zodpovedné vyšetrovanie konfliktu, podľa možnosti za prítomnosti zahraničných pozorovateľov. Z toho dôvodu túto správu podporujem, pretože toto vyšetrovanie je zúfalo potrebné. Ďakujem.
<SPEAKER ID="236" NAME="Anna Záborská" AFFILIATION="PPE">
(SK) Po takmer tridsiatich rokoch aktívnej politiky Európskej únie, najmä v afrických štátoch, dnes predložená správa konštatuje nárast počtu ľudí s ochorením HIV/AIDS. Uvádza, že len v samotnom roku 2008 pribudlo 2,7 milióna infikovaných ľudí. Európska únia investovala miliardy eur a počet nakazených rastie.
<P>
Pýtam sa, nie je to dôvod na zamyslenie, či náhodou nerobíme niečo zle? A to už 30 rokov? Ukazuje sa, že proti šíreniu HIV/AIDS nepomáha rozdávanie prezervatívov, ale skôr partnerská vernosť.
<P>
Rovnako nie je riešením ani právo na potrat, veď medicína už dnes dokáže zabezpečiť, aby aj žena nakazená vírusom HIV mohla mať zdravé dieťa. Naši africkí priatelia nám často hovoria: "Nielenže sme chudobní, ale chcete, aby nás bolo málo."
<P>
Politika sexuálnych a reprodukčných práv Afrike nepomôže. Preto budem žiadať Európsku komisiu, aby vyhodnotila efektivitu vynakladania finančných prostriedkov na boj proti HIV/AIDS.
<SPEAKER ID="238" NAME="Cristian Dan Preda" AFFILIATION="PPE">
(RO) Radšej som sa zdržal hlasovania o tomto uznesení, keďže konečný termín stanovený v článku 2 tohto textu, ktorý sa týka aj Rumunska, môže byť príliš obmedzujúci v súvislosti s rokovaniami v Ženeve o dohovore o zákaze niektorých typov konvenčných zbraní.
<P>
Myslím si, že mechanizmus OSN poskytuje primeraný multilaterálny rámec pre preskúmanie a prerokovanie medzinárodného právneho nástroja, ktorý bude regulovať režim kazetovej munície, a to v čase, keď sa do rokovaní zapojilo 110 štátov.
<SPEAKER ID="240" NAME="Peter Jahr" AFFILIATION="PPE">
(DE) Vážený pán predsedajúci, spoločná poľnohospodárska politika je úspešná. Potešilo ma preto, že Parlament vyjadril širokú podporu, keďže sme už toho dosiahli veľa: po prvé, stabilné dodávky potravín pre obyvateľstvo, po druhé, zachovanie a udržanie kultúrnej krajiny a po tretie, obnovu dôležitých zdrojov a ochranu životného prostredia a fauny a flóry.
<P>
Samozrejme, sú tu aj nové úlohy, ktoré treba riešiť v budúcnosti. Patria medzi ne ekologický rast, obnoviteľné zdroje energie a boj proti hladu vo svete. Prostredníctvom spoločnej poľnohospodárskej politiky do istej miery vytvárame zdroj pracovných miest v celej EÚ, ktorý nezávisí od veľkosti alebo formy podniku. Správa pána Lyona definuje tieto úlohy spoločnej európskej poľnohospodárskej politiky mimoriadne dobre a otvorene uznáva dvojpilierovú štruktúru spoločnej poľnohospodárskej politiky. Teraz musíme spoločne pracovať na tom, aby sme zabezpečili primerané finančné prostriedky na splnenie týchto politických úloh.
<SPEAKER ID="241" NAME="Alfredo Antoniozzi" AFFILIATION="PPE">
(IT) Vážený pán predsedajúci, dámy a páni, hlasoval som za Lyonovu správu, pretože súhlasím s pánom spravodajcom, že je potrebné vypracovať spoločnú poľnohospodársku politiku, ktorá, po prvé, pokračuje v rozsiahlom procese reforiem, ktorý prebieha v posledných rokoch, a po druhé, ktorá môže ponúknuť konkrétne a inovatívne riešenia mnohých problémov, ktorým budeme čeliť v nasledujúcich rokoch.
<P>
Skutočne som presvedčený, že päť základných prvkov, ktoré sú opísané v správe - konkrétne potravinová bezpečnosť, udržateľnosť, poľnohospodárstvo v celej Európe, ochrana biodiverzity a životného prostredia a napokon ekologický rast - sú vynikajúcim východiskovým bodom pre zaručenie budúcej spoločnej poľnohospodárskej politiky, ktorá zohľadňuje neustály a rýchly vývoj nielen v Európe, ale vyslovene na celom svete.
<SPEAKER ID="242" NAME="Christa Klaß" AFFILIATION="PPE">
(DE) Vážený pán predsedajúci, prostredníctvom správy pána Lyona o budúcnosti európskej poľnohospodárskej politiky sme umožnili, aby bolo sformulované jasné stanovisko, a Komisii sme poskytli jasné a uplatniteľné normy.
<P>
Hlasovala som za túto správu a teší ma, že v tomto Parlamente si získala širokú podporu. Popri rastúcich požiadavkách na zdravé životné prostredie, zdravé potraviny a prezieravosť a udržateľnosť v rámci poľnohospodárskej výroby musí byť Európska únia pripravená aj na dotovanie a podporovanie týchto základných oblastí.
<P>
Európa je povinná zaručiť potravinovú bezpečnosť pre svojich občanov. Ako oblasť s prirodzene priaznivým podnebím je Európa zodpovedná aj za to, aby zabezpečila dodávky potravín pre ľudí na celom svete. Pri plnení tejto úlohy však Európska únia musí pracovať usilovnejšie a koordinovanejšie aj so zvyškom sveta. Európa musí zaistiť primerané živobytie pre vidiecke komunity. Jedno musíme mať na pamäti: v prípade potreby by sme mohli potraviny aj dovážať, avšak nie spôsobom, ktorý spĺňa naše podmienky. Musíme tu vytvárať a udržiavať zdravé životné prostredie. Naši poľnohospodári potrebujú spravodlivú mzdu.
<SPEAKER ID="243" NAME="Czesław Adam Siekierski" AFFILIATION="PPE">
(PL) Podporil som túto správu. Chcel by som však povedať, že som za zachovanie čiastočného zasahovania do poľnohospodárskych trhov v zložitých situáciách. Nie je to v rozpore so zásadami voľného trhu.
<P>
Musíme venovať väčšiu pozornosť rozvoju vidieckych oblastí, rozširovaniu infraštruktúry, otázkam vzdelávania a demografickej situácii. Počet mladých poľnohospodárov stále klesá, pričom počet starších poľnohospodárov sa zvyšuje. Podmienky a životná úroveň na farmách a vo vidieckych oblastiach sú podstatne nižšie - oveľa nižšie a oveľa horšie - ako v mestských oblastiach. Okrem toho, príjmy poľnohospodárskych rodín predstavujú okolo 60 % príjmov rodín, ktoré sa živia iným spôsobom. Poľnohospodári proti tomu protestujú.
<P>
Aby som to zhrnul, mali by sme sa zamerať na trvalo udržateľný rozvoj poľnohospodárstva a vidieckych oblastí.
<SPEAKER ID="244" NAME="Inese Vaidere" AFFILIATION="PPE">
(LV) Ďakujem vám, pán predsedajúci. Podporila som toto uznesenie, pretože zdôrazňuje niekoľko predpokladov pre budúcnosť spoločnej poľnohospodárskej politiky, ktorá si podporu zaslúži. Zdôrazňuje, že financovanie politiky sa musí zachovať prinajmenšom počas nasledujúceho dlhodobého finančného obdobia. Po druhé, uznesenie žiada, aby boli priame platby poľnohospodárom plne financované z rozpočtu Európskej únie. Po tretie, vyžaduje zaistenie spravodlivej hospodárskej súťaže, ktorá je v súčasnosti tou najpodstatnejšou vecou, ktorá dočasnej spoločnej poľnohospodárskej politike chýba. Hoci krajina, z ktorej pochádzam, teda Lotyšsko, je členským štátom Európskej únie už značne dlhý čas, naši poľnohospodári dostávajú v rámci dotácií približne 90 EUR na hektár, zatiaľ čo gréckym poľnohospodárom sa vypláca približne 550 EUR a nemeckým a francúzskym poľnohospodárom okolo 300 EUR na hektár. Tieto škodlivé rozdiely narúšajú hospodársku súťaž a celý trh Európskej únie. Okrem toho prehlbujú priepasť medzi novými a starými členskými štátmi, ignorujú zásady súdržnosti, odďaľujú ich uplatňovanie a bránia hospodárskemu rozvoju krajín. Nová politika musí byť vytvorená spravodlivo a musí podporovať rovnocennosť, aby sa mohli odstrániť škodlivé rozdiely a zabezpečila sa spravodlivá hospodárska súťaž v celej Európskej únii.
<SPEAKER ID="245" NAME="Hannu Takkula" AFFILIATION="ALDE">
(FI) Vážený pán predsedajúci, musím povedať, že som hlasoval za správu pána Lyona. V zopár bodoch som mal isté, takpovediac národné výhrady, alebo som hlasoval trošku inak. Musíme si uvedomiť, že hoci je tento návrh pána Lyona vynikajúci a komplexný pre poľnohospodárstvo a jeho reformu v Európskej únii, spoločná poľnohospodárska politika sa nie v každom ohľade priamo hodí pre každú situáciu - hovorím ako človek, ktorý pochádza z malej krajiny, z Fínska, kde sa podmienky pre poľnohospodárstvo veľmi líšia od tých, ktoré majú veľké členské štáty, ako sú napríklad Francúzsko a Nemecko. Z toho dôvodu som počas svojho hlasovania uviedol zopár výnimiek.
<P>
Dúfam, že Európsky parlament a Únia budú v budúcnosti venovať väčšiu pozornosť aj maloplošnému poľnohospodárstvu a malým krajinám a ich poľnohospodárstvu, pretože poľnohospodárstvo je určitým spôsobom politikou životného poistenia krajiny. Každý členský štát potrebuje svoje vlastné poľnohospodárstvo a musí zaistiť jeho zachovanie.
<SPEAKER ID="246" NAME="David Martin" AFFILIATION="S&amp;D">
Vážený pán predsedajúci, hlasoval som proti správe pána Lyona, pretože vlády v celej Európe znižujú svoje rozpočty. V Spojenom kráľovstve sa znižujú platy a dôchodky zdravotných sestier a učiteľov. Znižuje sa aj počet policajtov a väzňov prepúšťame, pretože si nemôžeme dovoliť držať ich vo väzení. No tu v Európskom parlamente zástupcovia konzervatívnych a liberálnych strán, ktoré tvoria vládu Spojeného kráľovstva, nejakým spôsobom dospeli k tomu, že budú hlasovať za zachovanie výdavkov na poľnohospodárstvo do roku 2013 a po roku 2013 na takej úrovni, akú majú dosahovať v roku 2013.
<P>
Považujem to za úplne neprijateľné. Podľa mňa je nesprávne, aby bolo poľnohospodárske spoločenstvo chránené spôsobom, akým nie je chránená žiadna iná časť spoločnosti. Ak je správne, že sa majú znižovať príjmy štátnych zamestnancov, potom je správne aj to, aby aj ostatní v našej spoločnosti čelili rovnakému znižovaniu. Vláda v Spojenom kráľovstve a vlády v celej Európe hovoria, že sme v tom všetci spoločne. Ak sme v tom spoločne, potom musíme spoločne aj trpieť.
<SPEAKER ID="247" NAME="Syed Kamall" AFFILIATION="ECR">
Vážený pán predsedajúci, myslím si, že človek dokáže pochopiť, prečo politickí vedúci predstavitelia v Európe na konci druhej svetovej vojny chceli pri pohľade na svoje vojnou spustošené krajiny podporiť myšlienku potravinovej bezpečnosti a spoločnej poľnohospodárskej politiky.
<P>
Pri pohľade na politiku o 60 rokov neskôr sa však pozrime na to, koľko to stojí občanov EÚ. Pozrime sa na skutočnosť, že občania platia trikrát: raz v rámci dane, z ktorej sa platí za byrokraciu, raz v rámci dane na zaplatenie dotácií a napokon aj v rámci vyšších cien, ktoré musia zaplatiť v obchodoch. Je isté, že radšej než hovoriť o reforme spoločnej poľnohospodárskej politiky by sme sa mali zamerať na jej zrušenie. Zrušenie spoločnej poľnohospodárskej politiky (SPP) by schopným poľnohospodárom umožnilo prosperovať. Daňovým poplatníkom by to umožnilo ponechať si viac svojich vlastných peňazí a minúť ich užitočnejšie, a to by umožnilo znížiť ceny pre spotrebiteľov.
<P>
Reforma nestačí - je načase zrušiť SPP.
<SPEAKER ID="248" NAME="Anneli Jäätteenmäki" AFFILIATION="ALDE">
(FI) Vážený pán predsedajúci, hlasovala som za správu pána Lyona. Je vyvážená a zaručuje a zaisťuje, že ľudia v celej Európe sa môžu venovať poľnohospodárstvu a vyrábať potraviny, čím sa zaručia dodávky potravín pre občanov.
<P>
V zopár bodoch som hlasovala inak ako naša skupina, pretože som presvedčená, že v niektorých situáciách potrebujeme reguláciu trhu a intervenciu. Sú potrebné na zaručenie dodávok potravín, ako aj trvalo udržateľného rastu.
<SPEAKER ID="250" NAME="Peter Jahr" AFFILIATION="PPE">
(DE) Vážený pán predsedajúci, hlasoval som za túto správu. Obsahovala dve veci, ktoré boli pre mňa mimoriadne dôležité. Prvou z nich je environmentálny, spoločenský a kvalitatívny charakter. V tejto súvislosti je dôležité, aby dovážané výrobky spĺňali rovnaké požiadavky ako výrobky, ktoré boli vyrobené v Európskej únii, pretože aký má potom význam, aby sme dobre a trvalo udržateľným spôsobom hospodárili s našou populáciou rýb, ak ostatní obchodní partneri takmer zlikvidujú populácie rýb v svetových oceánoch?
<P>
Druhý aspekt je hospodárskeho charakteru. Ak sebestačnosť v rámci EÚ predstavuje iba 40 % a populácia rýb na globálnych trhoch je ohrozená, potom je jasné, že aj tu existuje mimoriadne dobrá príležitosť pre akvakultúru. Mali by sme toto odvetvie hospodárstva rozvinúť, poskytnúť mu vedeckú podporu a predovšetkým ho budovať trvalo udržateľným spôsobom, pretože v odvetví akvakultúry sa vytvárajú aj pracovné miesta a koniec koncov aj pridaná hodnota pre našu Európsku úniu.
<SPEAKER ID="251" NAME="Inese Vaidere" AFFILIATION="PPE">
(LV) Ďakujem. Táto správa zdôrazňuje, že treba zachovať ekologickú a hospodársku životaschopnosť rybného hospodárstva Európskej únie vrátane nepriemyselného rybolovu konštantného množstva rýb v pobrežných vodách a druhu, ktoré by pomohli zachovať kultúrnu identitu príslušného regiónu, zaistiť pracovné miesta vo všetkých fázach výroby a zásobovanie bezpečnej a vysoko kvalitnej výroby. Skutočnosť je však, bohužiaľ, taká, že lotyšskí rybári dostávajú také úbohé kvóty a takú nedostatočnú podporu Európskej únie, že je pre nás úspornejšie zošrotovať lode a prestať loviť ryby. Je to skutočne tragická situácia, v ktorej sa ničí tradičné odvetvie hospodárstva v krajine s pobrežím dlhým 550 km. Škoda sa pácha na maloobjemovom rybolove ako celku, keďže politika Európskej únie podporuje priemyselných výrobcov s rybárskymi postupmi, ktoré často škodia životnému prostrediu. Z toho dôvodu som podporila túto správu, ktorá žiada, aby sa súčasná situácia zmenila.
<SPEAKER ID="252" NAME="Seán Kelly" AFFILIATION="PPE">
(GA) Vážený pán predsedajúci, hlasoval som za túto kvalitnú správu Alaina Cadeca a bol som prítomný na rozprave v Parlamente už skôr, ale nebol čas na postup "catch the eye", takže využijem túto príležitosť, aby som povedal zopár slov.
<P>
Po prvé, prvoradou povinnosťou Európskej únie je starať sa o našich vlastných občanov, najmä pokiaľ ide o rybné hospodárstvo, pretože sa mu venujú už roky a ich predkovia sa mu venovali stovky a tisícky rokov a treba ich chrániť.
<P>
Po druhé, výrobky dovážané do Európskej únie by mali podliehať rovnakým normám - alebo možno aj vyšším - ako výrobky, ktoré sa vyrábajú v Európskej únii.
<P>
Na záver chcem povedať, že musíme urobiť oveľa viac v súvislosti s podporou akvakultúry. To by do veľkej miery pomohlo vyriešiť tento problém.
<SPEAKER ID="253" NAME="Syed Kamall" AFFILIATION="ECR">
Vážený pán predsedajúci, chcel by som poďakovať vám aj všetkým vašim spolupracovníkom za trpezlivosť. Musím povedať, že keď som sa po prvýkrát stretol s myšlienkou CFP (spoločnej politiky rybného hospodárstva), myslel som si, že písmeno C v tejto anglickej skratke znamená skôr komunistická než spoločná politika rybného hospodárstva. V podstate máme pred sebou myšlienku centrálneho plánovania, kde centrálni plánovači rozhodujú, koľko rybárov v každej krajine môže loviť, a podobne ako v prípade komunizmu je to katastrofa. Vedie to k vyčerpaniu populácie rýb a čoraz viac rybárov sa sťažuje na nedostatočné kvóty, ktoré im boli pridelené.
<P>
Určite nastal čas, aby sme sa poučili z úspešného zachovania a ochrany populácie rýb. Pozrime sa na systémy založené na vlastníckych právach, ktoré fungujú na Islande a Novom Zélande, kde, ako povedal predchádzajúci rečník, sa o pobrežné komunity starajú, pretože im ich práva dávajú natrvalo a oni ich môžu predať, môžu s nimi obchodovať alebo ich môžu prenechať budúcim generáciám. Je to nepochybne najlepšie riešenie, pretože je úspešné a chráni populáciu rýb lepšie než systém spoločnej politiky rybného hospodárstva, ktorý je v Európe dramatickým zlyhaním.
<P>
Písomné vysvetlenia hlasovania
<SPEAKER ID="256" NAME="Charalampos Angourakis  " LANGUAGE="EL">
Hlasovali sme proti tejto nehanebnej dohode o terorizme, ktorá v rámci takzvanej protiteroristickej spolupráce poskytuje osobné údaje o každom obyvateľovi EÚ americkým tajným službám. Predstavitelia kapitálu v Európskom parlamente, ktorí hlasovali za dohodu SWIFT, nepoznajú jej obsah, keďže len "dôveryhodní" poslanci EP mali dovolené prečítať si "dôverný" text, pričom Európsky parlament ho zamietol dvakrát za posledných šesť mesiacov. Presvedčili ich, že USA zabezpečili, že tajné služby sa postarajú o to, aby boli osobné údaje chránené.
<P>
Schválenie tejto dohody o terorizme potvrdzuje, že Európsky parlament údajne demokraticky legitimizoval tieto hlboko reakcionárske, protiľudové, európske zjednocujúce politiky. Okrem toho hrá vedúcu úlohu v inštitucionalizácii legislatívneho rámca štátneho terorizmu a represie, ktorý úplne kontroluje demokratické práva a slobody ľudu. Žiadna dohoda o terorizme nerešpektuje slobody ľudu. Tieto opatrenia sa zameriavajú na boj a odpor národov, ich prvú líniu, komunistické hnutie a radikálne sily, ktoré sa odmietajú klaňať barbarstvu vykorisťovateľského kapitalistického systému. Čím viac budú kapitál a jeho politická tvár stupňovať opatrenia na potlačenie a kontrolovanie práv pracovníkov a upevňovať a ochraňovať svoju suverenitu, tým väčší bude odpor, neposlušnosť a nevyhnutný boj za zrušenie sily monopolov a ich reakcionárskych združení.
<SPEAKER ID="995" NAME="Sophie Auconie  " LANGUAGE="FR">
Vo februári 2010 Európsky parlament odmietol podpísať dohodu medzi EÚ a Spojenými štátmi americkými o zasielaní finančných údajov a požiadal o obnovenie rokovaní. V súčasnosti sa podmienky tejto dohody do značnej miery zlepšili, a to v záujme európskych občanov. Tentoraz som preto hlasovala za túto dohodu, a to najmä preto, lebo v dlhodobom horizonte zabezpečí vytvorenie čisto európskeho systému výberu údajov. Táto dohoda je preto dočasným riešením, ktoré Európskej únii a Spojeným štátom umožňuje bojovať proti terorizmu, ale nemožno ho považovať za definitívne.
<SPEAKER ID="259" NAME="Jean-Luc Bennahmias  " LANGUAGE="FR">
Rozhodol som sa zdržať sa hlasovania o dohode medzi Európskou úniou a Spojenými štátmi americkými o zasielaní bankových údajov prostredníctvom systému SWIFT na účely boja proti terorizmu. V porovnaní s predchádzajúcou verziou je táto dohoda významným krokom vpred. Po tom, čo sa Európsky parlament hlasnejšie ozval, podarilo sa mu dosiahnuť niekoľko záruk, ktoré posilňujú ochranu údajov a práva ľudí, ktorých sa to týka.
<P>
Podľa môjho názoru je však výber Europolu ako orgánu zodpovedajúceho za zasielanie údajov nevhodný. Europol nie je nezávislý orgán, ale policajný úrad, o ktorom pochybujem, že dokáže nestranne monitorovať, či americké orgány dodržiavajú požiadavky týkajúce sa zasielania údajov. Vzhľadom na vysoko citlivý charakter zasielaných osobných údajov som nemohol hlasovať za túto dohodu.
<SPEAKER ID="257" NAME="Mara Bizzotto  " LANGUAGE="IT">
Je pravda, že po 11. septembri 2001 neberie žiadny človek svoj pocit istoty a svoju fyzickú bezpečnosť ako samozrejmosť. Podstatou akýchkoľvek opatrení navrhnutých na obnovenie dôvery medzi Európanmi je preto ochrana osobných údajov: je veľmi dôležité zaistiť, aby takéto údaje ostali súkromné, ale ich spracovanie - predovšetkým pokiaľ ide o finančné údaje - je významným prostriedkom v boji proti medzinárodnému terorizmu. Z toho dôvodu som hlasovala za správu pána Alvara o dohode, ktorá stanovuje podmienky, za akých bude môcť mať Ministerstvo financií Spojených štátov od 1. augusta prístup k finančným údajom okolo 8 000 inštitúcií a bánk v 200 krajinách, ktoré spravuje Spoločnosť pre celosvetovú medzibankovú finančnú telekomunikáciu (SWIFT). Vzhľadom na nevyhnutné bezpečnostné opatrenia, ako napríklad, že európski občania budú mať možnosť podať administratívnu sťažnosť a bude sa k nim pristupovať rovnako ako k občanom USA, a vzhľadom na zásah do dĺžky obdobia, počas ktorého sa údaje uchovávajú, je v tomto prípade spolupráca medzi Európou a Spojenými štátmi primeranou reakciou na negatívny dôsledky globalizácie.
<SPEAKER ID="258" NAME="Emine Bozkurt  " LANGUAGE="NL">
Delegácia PvdA (holandskej Strany práce) v Európskom parlamente podporuje túto dohodu v nádeji, že v dohľadnej budúcnosti budeme môcť byť svedkami ukončenia hromadného zasielania údajov týkajúcich sa európskych občanov. Dohoda uvádza, že Európa si vytvorí vlastný systém zberu a triedenia bankových údajov. To ponúkne príležitosť individualizovať zasielanie údajov. Vďaka tomu, že budeme mať údaje pod svojím dohľadom, budeme vedieť lepšie chrániť práva našich občanov. Európska komisia predloží návrh s týmto zámerom do roka a my by sme mali byť schopní zrealizovať takýto náš vlastný systém do troch rokov. Od tej chvíle bude otázka reciprocity dôležitá. Naši európski dozorní úradníci v USA budú schopní každodenne overovať, čo sa deje s akýmikoľvek európskymi bankovými údajmi. Europol bude poverený úlohou overovať a schvaľovať žiadosti USA. Pod nátlakom Európskeho parlamentu bude dohoda, ktorú sme už uzavreli, prepracovaná. Nesplnili sa všetky naše želania, ale dosiahli sme záruku, že USA nebudú môcť strkať nos do našich údajov len tak. Nová dohoda vytvára rovnováhu medzi ochranou súkromia a zaručením bezpečnosti. Boj proti terorizmu medzitým ostane naším prvoradým záujmom.
<SPEAKER ID="994" NAME="Françoise Castex  " AFFILIATION="S&amp;D">
písomne. - (FR) Hlasovala som za správu pána Alvara týkajúcu sa novej dohody SWIFT, ktorá načrtáva podmienky zasielania určitých bankových údajov, ktoré uchováva spoločnosť SWIFT, Ministerstvu financií Spojených štátov. Toto zasielanie má byť súčasťou boja proti terorizmu. Využili sme nové právomoci, ktoré nám boli udelené po nadobudnutí platnosti Lisabonskej zmluvy, a prinútili sme Komisiu, aby prerokovala vyváženejšiu dohodu so Spojenými štátmi. Aj keď je táto dohoda uspokojivá, niektoré body by sa mohli ešte vylepšiť. Dnešné kladné hlasovanie nie je pre Američanov bianko šekom: Parlament ostane v nasledujúcich mesiacoch mimoriadne ostražitý, najmä pokiaľ ide o postup modifikácie právomocí Europolu, vymenovanie nezávislého orgánu so sídlom vo Washingtone a vytvorenie európskeho Programu na sledovanie financovania terorizmu (TFTP).
<SPEAKER ID="993" NAME="Maria Da Graça Carvalho  " LANGUAGE="PT">
Hlasovala som za správu o novej dohode SWIFT, keďže sa v rámci rokovaní s Európskou radou a so Spojenými štátmi podarilo dosiahnuť zavedenie bezpečnostných opatrení, ktoré v dohode predloženej Európskemu parlamentu pred štyrmi mesiacmi neboli. Táto dohoda o zasielaní bankových údajov Spojeným štátom stanovuje, že EÚ musí vytvoriť systém, prostredníctvom ktorého sa vyhneme akémukoľvek hromadnému zasielaniu údajov, čo predchádzajúca dohoda neuvádzala.
<SPEAKER ID="260" NAME="Nikolaos Chountis  " LANGUAGE="EL">
Hlasoval som proti správe o zasielaní bankových údajov z Európskej únie do Ameriky z rovnakých dôvodov, z akých sme spolu s našou skupinou boli proti predchádzajúcemu pokusu presadiť túto dohodu, a to aj napriek akýmkoľvek "technickým" vylepšeniam, ktoré správa priniesla. Európsky parlament by nemal schváliť dohodu Európskej komisie o poskytovaní osobných údajov americkej vláde a tajným službám pod zámienkou boja proti terorizmu. Som proti tomu, aby Komisia trvala na všeobecnom poskytovaní informácií o finančných transakciách Spojeným štátom, pretože to porušuje rešpektovanie osobných údajov, pričom tajné služby USA budú tieto informácie a materiály využívať na svoje vlastné účely, a to bez akejkoľvek zásadnej kontroly.
<SPEAKER ID="261" NAME="Derek Roland Clark  " AFFILIATION="EFD">
písomne. - Strana za nezávislosť Spojeného kráľovstva dnes hlasovala proti správe pána Alvara, pretože nechceme dať EÚ väčšiu právomoc týkajúcu sa osobných údajov. Toto opatrenie bude viesť k hrubému porušovaniu osobného súkromia. Dôverné a súkromné finančné údaje patria danému jednotlivcovi, a nie EÚ alebo Európskemu parlamentu.
<P>
Sme rozhodne proti šíreniu terorizmu, ale tam, kde neexistuje žiadny predchádzajúci náznak priestupku, musí byť dôvernosť osobných údajov chránená. Ak má Spojené kráľovstvo vstúpiť do zmluvného vzťahu s USA, musí ísť o úplne obojstrannú dohodu, nie o takmer jednostrannú, ktorú tu podpísala EÚ. O tejto záležitosti by mali rozhodnúť národné vlády, a nie Európsky parlament.
<SPEAKER ID="262" NAME="Carlos Coelho  " LANGUAGE="PT">
Vo februári som hlasoval proti dohode, pretože porušovala zásady nevyhnutnosti a proporcionality, ako aj integritu a bezpečnosť európskych finančných údajov. Táto nová dohoda je lepšia ako predchádzajúca. Sú v nej vylepšenia, ako napríklad užšia definícia terorizmu, vynechanie údajov z jednotnej oblasti platieb v eurách (SEPA), monitorovací mechanizmus a uznanie práv európskej verejnosti. Táto dohoda však naďalej umožňuje hromadné zasielanie údajov. Výber Europolu je zlý. Europol nie je ani súdnym orgánom, ani orgánom na ochranu údajov. Prideliť Europolu nové funkcie by bolo možné iba prostredníctvom zmeny právneho základu a s prispením Európskeho parlamentu. Znenie článku 20 tejto dohody znižuje účinnosť uznania rôznych práv, ktoré boli práve zvážené na žiadosť Parlamentu. Teším sa na to, keď Komisia predloží iniciatívu na vytvorenie európskeho Programu na sledovanie financovania terorizmu (TFTP), a očakávam, že tento program poskytne spoľahlivejšie riešenie a získavanie údajov povolí iba v rámci EÚ. Pre všetky uvedené dôvody som sa rozhodol zdržať sa hlasovania, pretože stále nemôžem svedomito potvrdiť, že táto dohoda dosiahla prijateľnú úroveň.
<SPEAKER ID="992" NAME="Mário David  " LANGUAGE="PT">
Boj proti terorizmu musí byť pre Európsku úniu prioritou. Aktívna spolupráca so Spojenými štátmi v tejto súvislosti, najmä pokiaľ ide o poskytovanie informácií a údajov, je veľmi dôležitá pre zvýšenie účinnosti boja proti terorizmu, zabránenie budúcim útokom a zaistenie bezpečnosti európskej verejnosti. Z toho dôvodu hlasujem za opatrenia navrhnuté v tejto správe. Pozmeňujúce a doplňujúce návrhy k tejto dohode nielenže odrážajú väčšinu obáv, ktoré Európsky parlament vyjadril v čase, keď ju 11. februára zamietol, ale zároveň vyjadrujú potrebu proporcionality v zaobchádzaní s týmito údajmi, a to konkrétne pokiaľ ide o ich spracovanie, uchovávanie a následné vymazanie. Zároveň zdôrazňujem posilnené záruky, ktoré nová dohoda poskytuje európskym občanom, pokiaľ ide o ochranu údajov. Menovite ide o právo odvolať sa proti súdnym a administratívnym rozhodnutiam, právo na transparentnosť a poskytnutie informácií príslušným občanom a o definíciu oblasti využitia údajov, ktorá je obmedzená na činnosť priamo súvisiacu s terorizmom alebo jeho financovaním.
<SPEAKER ID="991" NAME="Marielle De Sarnez  " LANGUAGE="FR">
Pred šiestimi mesiacmi sa Európsky parlament zachoval ako ochranca základných práv, keď odmietol dohodu medzi EÚ a USA týkajúcu sa zasielania a spracovania bankových údajov - takzvanú dohodu SWIFT. Vďaka konaniu poslancov EP a predovšetkým našej skupiny bola vypracovaná nová verzia. Obsahuje významné a podstatné vylepšenia, ako je napríklad zrušenie hromadného zasielania údajov. Práva jednotlivcov teda budú lepšie chránené, pričom sa zároveň uznáva, že v rámci boja proti terorizmu je dôležité sledovať finančné údaje. Z toho dôvodu som sa rozhodla hlasovať za novú dohodu. Naďalej však budem venovať mimoriadnu pozornosť nasledujúcim bodom: prednostným právam európskych orgánov na ochranu údajov a výberu Europolu ako kontrolného orgánu, účinnosti takzvaného práva na nápravu v prípade ľudí, ktorých práva na súkromie boli porušené, a monitorovaniu a posudzovaniu dôležitosti údajov zasielaných americkým úradom.
<SPEAKER ID="263" NAME="Anne Delvaux  " LANGUAGE="FR">
Hlasovala som za uzavretie novej Dohody medzi Európskou úniou a Spojenými štátmi americkými o spracovaní a zasielaní údajov obsiahnutých vo finančných správach z Európskej únie do Spojených štátov na účely Programu na sledovanie financovania terorizmu, pretože mám pocit, že nový návrh, ktorý predložila Komisia, ponúka občanom EÚ väčšie záruky, najmä pokiaľ ide o ochranu údajov. Skutočne som presvedčená, že akékoľvek zasielanie európskych osobných údajov tretej krajine na bezpečnostné účely musí rešpektovať procesné záruky a práva na obhajobu a zároveň musí byť v súlade s platnými vnútroštátnymi a európskymi právnymi predpismi o ochrane údajov.
<P>
Pred pár mesiacmi bola prvá verzia dohody príliš nejasná a neponúkala podobné záruky. Z toho dôvodu sme ju odmietli. Dnes som rada, že sa vzali do úvahy naše návrhy na zlepšenie, medzi ktoré patria zavedenie podobného systému výmeny informácií na európskej úrovni a záruka, že následné monitorovanie bude zverené európskym úradníkom, ktorí musia byť schopní postaviť sa proti výberu údajov na americkej pôde.
<SPEAKER ID="264" NAME="Ioan Enciu  " AFFILIATION="S&amp;D">
písomne. - Podporil som Dohodu medzi Európskou úniou a Spojenými štátmi americkými o spracovaní a zasielaní údajov obsiahnutých vo finančných správach z Európskej únie do Spojených štátov na účely Programu na sledovanie financovania terorizmu. Vďaka značnému úsiliu pána spravodajcu a členov Výboru pre občianske slobody, spravodlivosť a vnútorné veci obsahuje súčasný text dohody zásadné vylepšenia predchádzajúcej verzie dohody. Mimoriadne dôležitý pre budúcnosť boja proti terorizmu a zároveň pre ochranu základných práv občanov na ochranu ich osobných údajov je článok 2, ktorý sa týka navrhnutia právneho a technického rámca pre schopnosť EÚ vyberať údaje. Komisia by mala túto úlohu splniť usilovne a načas. Pridanie článku 2 k dohode môže do značnej miery zmenšiť veľký objem údajov, ktoré sa hromadne zasielajú na analýzu za hranice EÚ. Články 15 a 16 zaisťujú, aby mali občania k dispozícii posilnený prístup k náprave a väčšiu transparentnosť.
<SPEAKER ID="265" NAME="Edite Estrela  " LANGUAGE="PT">
Hlasovala som za správu o dohode SWIFT týkajúcej sa zasielania bankových údajov Spojeným štátom, keďže som presvedčená, že dohoda, ktorá sa v rámci rokovaní s Radou a USA dosiahla, teraz obsahuje bezpečnostné opatrenia zamerané na ochranu údajov občanov, pričom sa eliminuje možnosť zasielania nespracovaných údajov tretím krajinám. Táto dohoda je dôležitá v rámci boja proti terorizmu a zároveň zaistí, aby boli základné slobody európskych občanov chránené.
<SPEAKER ID="266" NAME="Diogo Feio  " LANGUAGE="PT">
Fenomén terorizmu a rastúci vplyv, ktorý má na európsku spoločnosť, vyvíjajú tlak na základné hodnoty, ako sú rešpektovanie súkromia jednotlivcov a potreba chrániť kolektívnu bezpečnosť.
<P>
Parlament predtým v tejto súvislosti odmietol dohodu medzi Európskou úniou a Spojenými štátmi americkými o poskytovaní údajov, pretože ju nepovažoval za dostatočnú. Nová verzia je vylepšením predchádzajúcej dohody. Dúfam, že táto dohoda potvrdí, že dôvody na jej uzavretie boli odôvodnené, a že zmluvné strany vedia, ako správne interpretovať jej ustanovenia, aby sme mohli brzdiť finančné aktivity teroristov a bojovať proti nim.
<SPEAKER ID="990" NAME="José Manuel Fernandes  " LANGUAGE="PT">
Pokrok v tomto procese je pozitívnym dôkazom prínosu a výhod inštitucionálnej spolupráce v rámci úspešného posilňovania európskej integrácie. Po obavách a odporúčaniach, ktoré vyjadril Európsky parlament, bola so Spojenými štátmi dosiahnutá vyvážená dohoda o zasielaní a spracovaní údajov obsiahnutých vo finančných správach, pričom sa malo na pamäti hlavne to, že ide o postup v rámci Programu na sledovanie financovania terorizmu. Chcel by som zdôrazniť, že boli pridané bezpečnostné opatrenia na ochranu práv občanov, podmienky akéhokoľvek ďalšieho zasielania údajov tretím krajinám a riziko neprimeraného využívania informácií a hospodárska špionáž. Zaručená bola aj možnosť napraviť situácie, keď dôjde k prenosu údajov, ktorý môže byť následne zhodnotený ako neodôvodnený. Táto dohoda zabezpečuje lepšiu reguláciu postupov a spoluprácu, ktorá je užitočná a prospešná pre inštitucionálne vzťahy s USA.
<SPEAKER ID="267" NAME="Ilda Figueiredo  " LANGUAGE="PT">
Je neprijateľné, aby sa štyri mesiace po tom, čo Parlament zamietol dohodu SWIFT, Parlament a Rada dohodli s americkými orgánmi, že uzavrú dohodu, ktorá nezaručuje bezpečnosť ani súkromie, a to pod zámienkou boja proti terorizmu. Je poľutovaniahodné, že väčšina v Parlamente teraz hlasovala za túto dohodu.
<P>
Okolo výmeny informácií a prístupu k databázam, či už zo strany amerických orgánov, alebo úradov EÚ, existuje veľká neistota, čo by mohlo viesť k nezvládnuteľným rizikám. Zločinci i nevinní, podozriví i tí, ktorí podozriví nie sú, budú všetci súčasťou procesu, ktorý, ako sa ukazuje, nijako nezaručuje svoju účinnosť.
<P>
Realizácia tejto dohody, ako sme už povedali predtým, znamená zachovanie chybných opatrení, ktoré sa uplatňujú ako súčasť takzvaného boja proti terorizmu s cieľom potlačiť práva.
<P>
Podporujeme potrebu bojovať proti všetkým formám trestnej činnosti, no musíme to robiť predovšetkým prostredníctvom zamerania sa na pôvod a prevenciu týchto javov, a nie sústredením sa na vágne bezpečnostné opatrenia, ktoré porušujú občianske slobody a základné práva a záruky občanov, pričom ešte viac oslabujú demokraciu, v ktorej žijeme.
<P>
Neprijmeme výmenu slobody za viac bezpečnosti, pretože nakoniec stratíme obe. Podporujeme skôr bezpečnejšiu spoločnosť s rozsiahlymi demokratickými právami a slobodami.
<SPEAKER ID="268" NAME="Evelyne Gebhardt  " AFFILIATION="S&amp;D">
písomne. - (DE) Boj proti terorizmu si vyžaduje medzinárodnú spoluprácu určovanú dohodami. Tie však nesmú porušovať základné práva občanov, ktoré sú stanovené v Charte základných práv Európskej únie. Predovšetkým v dnešných časoch patrí medzi tieto práva aj ochrana údajov, ktorú dohoda SWIFT dosiahnutá v rámci rokovaní so Spojenými štátmi dostatočne nezaručuje. Boj proti terorizmu nesmie ospravedlňovať nedostatočnú ochranu údajov. Medzi ďalšie vážne nedostatky tejto dohody patria napríklad skúmanie bankových údajov bez schválenia súdu, dlhá doba uchovávania údajov, čo je podľa nemeckého ústavného práva neprípustné, ako aj nedostatočná príležitosť pre ľudí brániť sa na súde proti nečestnému využívaniu údajov. Sú to závažné porušenia základných práv. Európska únia však nemá dovolené nadmerne obmedzovať existujúce základné práva. Dohodu SWIFT preto stále odmietam.
<SPEAKER ID="269" NAME="Sylvie Goulard  " LANGUAGE="FR">
Dnes som po starostlivom zvážení hlasovala za prepracovanú dohodu SWIFT. Kompromis určite nie je dokonalý, ale musíme skombinovať požiadavky boja proti terorizmu s rešpektovaním občianskych slobôd. Táto nová verzia tiež prináša vylepšenia, najmä čo sa týka účelu zasielania údajov.
<P>
Pokiaľ ide o takú citlivú otázku, ako je ochrana osobných údajov, uvítala by som ešte väčšiu prísnosť, a to najmä v nasledujúcich bodoch: nezávislý orgán - nie Europol - by mal byť poverený zodpovednosťou za kontrolu dodržiavania požiadaviek alebo účinnosti práva na kompenzáciu pre ľudí, ktorých práva boli porušené.
<P>
Zo solidarity s našou politickou skupinou, ktorej vďačíme za zápas z minulého februára, a z dôvodu veľkého pokroku, ktorý sa podarilo dosiahnuť, som sa rozhodla podporiť túto dohodu. Spolu s kolegami budeme veľmi pozorne sledovať uplatňovanie podmienok tejto dohody zo strany USA, ale zároveň budeme veľmi ostražití, pokiaľ ide o záväzky Rady a Komisie. Ak sa sľuby porušia, podporím ukončenie dohody, keď nastane čas na jej zrevidovanie.
<SPEAKER ID="989" NAME="Nathalie Griesbeck  " LANGUAGE="FR">
Rokovania medzi EÚ a USA o dohode SWIFT som od jej posledného zamietnutia, ku ktorému došlo vďaka konaniu pod vedením Skupiny Aliancie liberálov a demokratov za Európu, sledovala mimoriadne pozorne. Od februára dokázal Európsky parlament, ktorý pevne využíva svoje nové právomoci, urobiť významný pokrok a získal dodatočné záruky: dvojitý prístup, ktorý podporuje naša skupina, pravidelné preskúmania dohody, počiatočné zhodnotenie o šesť mesiacov, správu o pokroku po troch rokoch, práva na prístup k nápravám a na ich vykonanie, možnosť zablokovať zasielanie určitých údajov, dohľad európskeho orgánu nad výberom údajov v USA a tak ďalej. Aj keď došlo k rozsiahlemu pokroku, táto dohoda nie je dokonalá a má aj mnoho nedostatkov. Po rozsiahlom uvažovaní som sa rozhodla hlasovať za túto novú dohodu, pretože právny rámec pre boj proti terorizmu je nevyhnutný, a aj preto, lebo eventuálne smerujeme k budúcemu európskemu systému na kontrolu zasielania údajov, ktorý umožní výber údajov na európskej pôde. Odteraz je na európskych inštitúciách, aby vykonávali prísnu a ostražitú kontrolu nad plnením podmienok dohody.
<SPEAKER ID="270" NAME="Matthias Groote a Bernhard Rapkay  " AFFILIATION="S&amp;D">
písomne. - (DE) Delegácia nemeckých sociálnych demokratov (SPD) v Európskom parlamente je za boj proti medzinárodnému terorizmu a poskytovanie nepretržitej ochrany osobných údajov s čo najväčším stupňom odhodlania a účinnosti. Vzhľadom na dôležitosť ochrany údajov nebolo pre delegáciu SPD ľahké rozhodnúť sa. Po dlhom a starostlivom zvažovaní však teraz môžeme hlasovať za túto dohodu: sociálnym demokratom sa podarilo zaistiť zavedenie nepretržitého európskeho monitorovania v súvislosti s výberom údajov priamo na mieste na Ministerstve financií Spojených štátov - vrátane možnosti zastaviť výber údajov. Našou hlavnou prioritou bolo obmedziť hromadné zasielanie údajov. Na údaje SEPA (jednotná oblasť platieb v eurách) sa dohoda nevzťahuje. Väčšinu prípadov zasielania údajov to vôbec neovplyvňuje. Päťročné obdobie uchovávania údajov má byť každoročne preskúmané a na základe tohto preskúmania sa majú údaje, ktoré nie sú potrebné, vymazať skôr. Okrem toho je zaistené každoročné preskúmanie toho, či sa dodržiavajú všetky normy na ochranu údajov, do ktorého sa zapoja aj dozorní úradníci pre ochranu údajov. Napriek tomu by sme uprednostnili, keby bol monitorovacou úlohou a zasielaním údajov poverený súdny orgán. Europol musí vykonávať svoj mandát na schvaľovanie zasielania údajov, ktorý je stanovený v dohode, pod prísnym dohľadom EÚ. Hoci Europol disponuje spoľahlivým systémom na ochranu údajov, treba ho zosúladiť s Lisabonskou zmluvou, aby si mohol plniť povinnosti pod plne demokratickou kontrolou.
<SPEAKER ID="271" NAME="Sylvie Guillaume  " LANGUAGE="FR">
Hlasovala som za správu pána Alvara o Dohode medzi Európskou úniou a Spojenými štátmi americkými o spracovaní a zasielaní údajov obsiahnutých vo finančných správach z Európskej únie do Spojených štátov na účely Programu na sledovanie financovania terorizmu, pretože si myslím, že táto dohoda teraz nastoľuje rovnováhu medzi cieľmi bezpečnosti v rámci boja proti terorizmu a cieľmi slobody v rámci ochrany súkromia občanov.
<P>
Na rozdiel od dohody SWIFT, ktorá bola predložená vo februári a v prípade ktorej som hlasovala proti, táto dohoda ochraňuje osobné údaje do väčšej miery: občania budú mať právo na prístup k informáciám, ktoré sa ich týkajú, a na ich opravu, zaručuje sa im právo na administratívne a súdne sťažnosti a zavedených je aj niekoľko obmedzení a reštrikcií týkajúcich sa zasielania údajov.
<P>
Napriek tomu však Parlament bude musieť zostať ostražitý, pokiaľ ide o zmenu právomocí Europolu, ktorý je zodpovedný za kontrolu zasielania údajov, ako aj za budúce zavedenie európskeho Programu na sledovanie financovania terorizmu.
<SPEAKER ID="272" NAME="Olle Ludvigsson a Marita Ulvskog  " LANGUAGE="SV">
Skupine progresívnej aliancie socialistov a demokratov v Európskom parlamente a španielskemu predsedníctvu sa v rámci rokovaní podarilo dosiahnuť vylepšenia týkajúce sa dohody o výmene bankových údajov so Spojenými štátmi. Množstvo zasielaných bankových údajov sa obmedzilo (údaje o transakciách v rámci EÚ sa zasielať nebudú) a pracovníci, ktorých vymenovala EÚ, budú skúmať a schvaľovať zasielanie údajov v reálnom čase.
<P>
Napriek tomu, že sa v rámci rokovaní podarilo dosiahnuť určitý pokrok, základný problém s hromadným zasielaním bankových údajov pretrváva. To znamená, že údaje nevinných občanov budú naďalej zasielané americkým orgánom, čo my švédski sociálni demokrati považujeme za neprijateľné. Okrem toho vidíme vážne nedostatky z právneho aj praktického hľadiska v tom, že sa umožnilo, aby sa Europol stal orgánom, ktorý má monitorovať zasielanie údajov.
<P>
Z uvedených dôvodov sme sa rozhodli nehlasovať za dohodu so Spojenými štátmi o zasielaní bankových údajov.
<SPEAKER ID="273" NAME="David Martin  " AFFILIATION="S&amp;D">
písomne. - Vzhľadom na ústupky a ustanovenia, ktoré EÚ zaistila, pokiaľ ide o dohodu SWIFT o zasielaní finančných údajov, túto dohodu teraz rád podporím. Predovšetkým som rád, že naša skupina pomohla zabezpečiť záruky týkajúce sa zákazu náhodných prieskumov, priameho dohľadu európskych úradníkov nad týmto programom a každoročného posudzovania období uchovávania údajov. Veľmi dôležité však bude pokračovať v monitorovaní tejto dohody, aby sa zaistilo, že jej podmienky ostávajú pre tento Parlament a európskych občanov prijateľné.
<SPEAKER ID="274" NAME="Clemente Mastella  " LANGUAGE="IT">
Hlasoval som za, pretože si myslím, že podpora dohody, ktorá sa dosiahla v rámci rokovaní medzi Európskou komisiou a Spojenými štátmi, je správnym krokom a znakom veľkého zmyslu pre zodpovednosť.
<P>
Zasielanie osobných údajov je v Európe mimoriadne citlivou záležitosťou, keďže máme bolestné skúsenosti z čias totalitných režimov, ktoré takéto údaje chrlili a prekrúcali. Podľa novej dohody bude možné zasielať určité množstvo bankových údajov americkým orgánom pod podmienkou, že zasielanie bude v súlade s prísnymi predpismi o ochrane údajov, čo sme sa my poslanci EP zaviazali monitorovať. Takéto informácie možno preverovať iba vtedy, ak sa usúdi, že sú dôležité na účely vedenia protiteroristického vyšetrovania: prístup k nim je podmienený tým, že americké orgány musia predložiť uspokojivý dôkaz.
<P>
Nová dohoda je víťazstvom pre všetky európske inštitúcie a predovšetkým pre náš Európsky parlament. Skutočne boli splnené naše požiadavky týkajúce sa zvýšenej ochrany súkromia európskych občanov a Európanom sa poskytla dvojitá záruka: po prvé, úplná transparentnosť, pokiaľ ide o spôsob, akým sa ich údaje sprístupňujú a využívajú, a po druhé, náležité odvolacie konania, aby sa zaistila ochrana ich súkromia. Sú to dostatočné záruky, ktoré zaistia, že tieto dve požiadavky - bezpečnosť a ochrana súkromia - sa splnia a budú chránené.
<SPEAKER ID="275" NAME="Jean-Luc Mélenchon  " LANGUAGE="FR">
Hlasoval som proti tejto správe. Rovná sa schváleniu toho, aby Spojené štáty zasahovali do vecí Európy, a to za spoluúčasti orgánov ako je SWIFT (Spoločnosť pre celosvetovú medzibankovú finančnú telekomunikáciu). Podporuje možnosť zasielať do Spojených štátov osobné údaje o každom jednom občanovi - taký obrovský je rozsah pôsobnosti, ktorý bol stanovený v zmluve medzi Radou a Spojenými štátmi. Nevyžaduje žiadnu skutočnú záruku ochrany týchto údajov alebo možností nápravy. Táto správa a dohoda, ktorú ratifikuje, sú symbolom zotročenia Európy americkým imperializmom.
<SPEAKER ID="988" NAME="Nuno Melo  " LANGUAGE="PT">
Boj proti terorizmu trápi EÚ, ako aj celý demokratický svet. Všetky mechanizmy, ktoré pomáhajú odhaliť možné útoky, sú pre úspech tohto boja veľmi dôležité. Dohoda SWIFT je veľmi silnou zbraňou v boji proti terorizmu, keďže poskytuje prístup k dôverným finančným informáciám týkajúcim sa finančných prevodov medzi krajinami. Opätovné prerokovanie tejto dohody s USA je pre EÚ príležitosťou efektívne prispievať k odhaľovaniu nových teroristov a potenciálnych útokov. USA majú v súčasnosti veľký záujem o spoluprácu, čo uľahčuje dohodu, ktorá účinne chráni zasielané údaje a ktorá je maximálne obojstranná. Plán riešenia, ktorý bol dnes schválený, je dobrým východiskovým bodom pre zložité rokovania s USA, ktoré nás čakajú.
<SPEAKER ID="987" NAME="Willy Meyer  " LANGUAGE="ES">
Opäť som hlasoval proti dohode SWIFT o spracovaní európskych bankových údajov a ich zasielaní do Spojených štátov pod zámienkou boja proti terorizmu, pretože som presvedčený, že požiadavka Spojených štátov je neprijateľná a predstavuje hrozbu pre slobody a práva európskych občanov. Prostredníctvom tohto návrhu sa najkonzervatívnejšie sily pokúšajú vydať nás napospas americkým záujmom bez toho, aby čo len pomysleli na bezpečnosť alebo súkromie občanov. Európsky parlament nemôže dovoliť negatívne dôsledky pre občianske práva a slobody Európanov pod zámienkou boja proti terorizmu.
<SPEAKER ID="986" NAME="Andreas Mölzer  " LANGUAGE="DE">
Ochrana údajov prostredníctvom dohody SWIFT je skrátka podvod. Uchovávanie neobmedzených balíkov údajov počas takého dlhého obdobia bez akéhokoľvek súdneho zásahu je v rozpore s naším chápaním moderného právneho štátu. To, že za monitorovanie dodržiavania predpisov o ochrane údajov a skutočnej existencie podozrenia z terorizmu by mal byť zodpovedný európsky policajný úrad Europol, ktorý sa sám zaujíma o údaje na účely boja proti terorizmu, je ako spraviť capa záhradníkom. Okrem toho, myšlienka, že komisári pre ochranu údajov, ktorí sa sami často ukazujú ako neefektívni, môžu v USA dosiahnuť zablokovanie alebo vymazanie údajov, je vyslovene na smiech. Zvýšená ochrana údajov je teda v nedohľadne, a preto dohode SWIFT udeľujem jasné "nie".
<SPEAKER ID="276" NAME="Claudio Morganti  " LANGUAGE="IT">
Hlasoval som za správu pána Alvara, pretože bojovať proti terorizmu je podľa mňa dôležité. Terorizmus predstavuje hrozbu, proti ktorej treba bojovať. Spojené štáty sú kľúčovým partnerom v boji proti terorizmu. Musíme s nimi spolupracovať, aby sme objavili a zastavili akékoľvek možné financovanie, pretože práve to teroristov skutočne podporuje.
<SPEAKER ID="277" NAME="Franz Obermayr  " LANGUAGE="DE">
Pod zámienkou boja proti terorizmu sa bankové údaje čestných európskych občanov hromadne zasielajú do Spojených štátov. Prepracovaná dohoda SWIFT na tejto situácii mení len veľmi málo. Nemôžeme našim občanom sľúbiť primeranú ochranu údajov, pretože: po prvé, citlivé údaje sa uchovávajú vo veľkom namiesto toho, aby sa uchovávali len v jednotlivých prípadoch, kde existuje dôvodné podozrenie. Po druhé, údaje sa budú svojvoľne uchovávať počas celých piatich rokov. Po tretie, dodržiavanie ochrany údajov má zaručiť úrad Europol, hoci aj on sám má o tieto údaje záujem. Výkonná moc teda kontroluje samú seba - toto má byť naozaj nezávislý kontrolný orgán? Po štvrté, občania EÚ, ktorých práva boli porušené, nemajú de facto žiadnu šancu na úspešné súdne konanie. Občania by si najskôr museli poradiť s nákladmi na začatie súdnych konaní v Spojených štátoch. To, čo sa vo februári najskôr oslavovalo ako úspech Európskeho parlamentu, sa teraz stalo totálnym fiaskom. Dokonca aj pán spravodajca priznáva, že nie je celkom spokojný. Táto dohoda neposkytuje žiadnu skutočnú a účinnú ochranu údajov, a preto by sme ju mali zamietnuť.
<SPEAKER ID="985" NAME="Alfredo Pallone  " LANGUAGE="IT">
Konečná dohoda plní väčšinu požiadaviek Parlamentu, chráni bezpečnosť a súkromie občanov EÚ a zároveň zaručuje právne záväzné riešenia problémov, ktorými sa zaoberáme. Dohoda zároveň označuje novú etapu právomocí Parlamentu a zabezpečuje európsky demokratický dohľad nad medzinárodnými dohodami. Okrem vylepšení v rámci dohody vzali na seba Rada a Komisia právne záväznú povinnosť vytvoriť právny a technický rámec, ktorý umožní vyberanie údajov na pôde EÚ. Tento záväzok zo strednodobého hľadiska zabezpečí ukončenie hromadného zasielania údajov americkým úradom. Vytvorenie európskeho systému výberu údajov predstavuje veľmi dôležité vylepšenie, keďže pokračujúce hromadné zasielanie údajov je odchýlkou od zásad, ktoré sú oporou právnych predpisov a postupov EÚ.
<SPEAKER ID="278" NAME="Georgios Papanikolaou  " LANGUAGE="EL">
Na dnešnom plenárnom zasadnutí Európskeho parlamentu som hlasoval za novú dohodu SWIFT. Je to veľmi dôležitá dohoda, ktorá sa snaží skoncovať s terorizmom a organizovaným zločinom prostredníctvom boja proti nezákonnému financovaniu. Je dôležité, aby táto nová dohoda zároveň zabezpečila rešpektovanie osobných údajov európskych občanov. Nová dohoda uvádza, že je potrebné vytvoriť európsky TFTP (Program na sledovanie financovania terorizmu). Tento záväzok treba zrealizovať do piatich rokov. Európsky parlament, Komisia a Rada sú preto povinné okamžite prikročiť k realizácii tohto záväzku, aby mala Európa už v najbližšej budúcnosti ešte lepšie nástroje na ochranu bezpečnosti svojich občanov.
<SPEAKER ID="984" NAME="Paulo Rangel  " LANGUAGE="PT">
Hlasoval som za, pretože súhlasím s dosiahnutou dohodou a chcem si splniť povinnosť a záväzok podporiť dohodu, ktorá bola prerokovaná medzi EÚ a USA. Uvedomujeme si, že je potrebné dosiahnuť rovnováhu medzi rešpektovaním súkromia jednotlivcov a potrebou chrániť kolektívnu bezpečnosť, ale fenomén terorizmu, s ktorým každodenne žije mnoho Európanov, si vyžaduje mimoriadne opatrenia. Rád by som uviedol, že som mal v úmysle hlasovať už za predchádzajúcu dohodu, ale nemohol som, lebo som bol zapojený do vnútorného volebného procesu našej národnej strany Partido Social Democrata. Uvedomujem si, že táto otázka je v Európe citlivá. Je to výsledok skúseností, ktoré poznačili ľudí žijúcich v totalitných režimoch, ktoré neoprávnene napádali súkromie svojich občanov. V tomto prípade to tak nie je. Odôvodnene bojujeme proti terorizmu novými a čoraz inovačnejšími spôsobmi, lebo je to jediná možnosť, ako zabezpečiť ochranu základných slobôd európskych občanov. Súčasná dohoda umožňuje zasielanie bankových údajov, ale zavádza náležité opatrenia na ochranu bezpečnosti a súkromia. Sú stanovené prísne predpisy na ochranu osobných údajov, na základe ktorých je sprístupnenie údajov podmienené predložením dôkazu o tom, že príslušné orgány vykonávajú protiteroristické vyšetrovanie.
<SPEAKER ID="279" NAME="Raül Romeva i Rueda  " AFFILIATION="Verts/ALE">
písomne. - Prijatie novej dohody SWIFT väčšinou v Parlamente je úderom pre rokovania o záväznej ochrane základných práv v rámci medzinárodnej spolupráce v oblasti bezpečnosti. Urobilo sa niekoľko vylepšení prvého návrhu, ale stále existujú zásadné kritické výhrady voči hromadnému zasielaniu údajov bez počiatočného podozrenia a voči príliš dlhej dobe uchovávania údajov. Veľká koalícia konzervatívcov, sociálnych demokratov a liberálov preto odsúhlasila nižšie normy, ako sú existujúce zásady právneho štátu, a riskuje vznik nariadenia, ktoré porušuje právne predpisy EÚ. My zelení sme preto proti novej dohode a ako progresívna sila sa snažíme o väčšiu ochranu súkromia a zásadu právneho štátu v rámci transatlantickej spolupráce.
<P>
Ako spravodajca Parlamentu pre komplexnú dohodu o ochrane údajov, ktorú plánuje komisárka pre spravodlivosť Viviane Redingová, budem osobne spolupracovať s americkou vládou a s Kongresom USA na záväzných pravidlách v tejto oblasti. Je preto skutočne smutné, že Európsky parlament oslabil svoj vplyv na Spojené štáty tým, že dnes odsúhlasil dohodu SWIFT. Skutočná zmena smerom k záväznej ochrane základných práv v rámci boja proti terorizmu si vyžaduje viac odvahy aj úsilia.
<SPEAKER ID="280" NAME="Angelika Werthmann  " LANGUAGE="DE">
V žiadnom prípade nechcem, aby bolo moje hlasovanie proti novej dohode vnímané ako odmietanie boja proti terorizmu. Teroristickým činom sa musí predchádzať a každý teroristický čin treba čo najráznejšie odsúdiť. Na druhej strane tu máme ochranu práv občanov. Práva občanov nemôžeme brať ako hotovú vec - stále za ne bojujeme. Som presvedčená, že keby sa o tejto dohode diskutovalo dlhšie, obe strany - USA aj Európa - mohli dosiahnuť plne uspokojivý výsledok.
<SPEAKER ID="282" NAME="Charalampos Angourakis  " LANGUAGE="EL">
Poslanci EP z Komunistickej strany Grécka hlasovali proti spoločnému návrhu uznesenia konzervatívcov, liberálov a sociálnych demokratov vytvoriť Európsku službu pre vonkajšiu činnosť, pretože sa zakladá na reakcionárskej Lisabonskej zmluve. Zavádza ustanovenia zamerané na militarizáciu EÚ (civilno-vojenský výbor, centrum krízového manažmentu, satelitné centrum, vojenský výbor, európska armáda, EULEX a tak ďalej) s cieľom uplatniť americkú doktrínu preventívnej vojny. Je nástrojom stratégie a vojen NATO. Dáva EÚ právo zapojiť sa do vojenského a civilného zásahu pod zámienkou boja proti terorizmu, a to dokonca aj v členských štátoch. Európska služba pre vonkajšiu činnosť (ESVČ) obmedzuje etnokratické zvrchované práva členských štátov ešte viac tým, že Európskej únii prideľuje zodpovednosť takmer vo všetkých odvetviach politiky štátu. Bude nástrojom uprednostňovania právnych predpisov Spoločenstva pred vnútroštátnymi právnymi predpismi členských štátov. Posilňuje imperialistické intervenčné mechanizmy a represívne mechanizmy EÚ (Frontex a tak ďalej) a vytvára nové (ako napríklad európsku prokuratúru). Odsudzujeme neprijateľný tajný postup zástupcov Európskeho parlamentu, Komisie, predsedníctva, vysokej predstaviteľky a podpredsedníčky Komisie zameraný na zakrytie prehlbujúceho sa antagonizmu a opozície medzi hlavnými imperialistickými mocnosťami.
<SPEAKER ID="983" NAME="Sophie Auconie  " LANGUAGE="FR">
Podporila som kompromis, ktorý dosiahli naši kolegovia Elmar Brok a Guy Verhofstadt v rámci rokovaní s pani vysokou predstaviteľkou, Radou a Európskou komisiou, a teda aj vytvorenie Európskej služby pre vonkajšiu činnosť. Tento kompromis bol predmetom rozsiahlych rokovaní a v súčasnosti sa mi zdá uspokojivý a vyvážený. Umožňuje Európskemu parlamentu posilniť si svoje výsady a zachovať metódu Spoločenstva. Viac než čokoľvek iné dnes bolo potrebné zaručiť rýchlu realizáciu tejto ESVČ, aby sa ponechal priestor pre nominácie a aby sme sa vymanili z nevyhovujúceho systému, ktorý tu fungoval v posledných mesiacoch.
<SPEAKER ID="982" NAME="Zigmantas Balčytis  " LANGUAGE="LT">
Rokovania o vytvorení jednotného nezávislého orgánu EÚ, ako to stanovuje Lisabonská zmluva, sa blížia ku koncu. Dúfam, že Rada tiež dodrží dohodu a rozhodnutie o Európskej službe pre vonkajšiu činnosť bude prijaté koncom júla. Musíme zabezpečiť, aby ESVČ začala pracovať čo najskôr a aby jej fungovanie prispelo k vytvoreniu európskej zahraničnej a bezpečnostnej politiky na vysokej úrovni, k zabezpečeniu jednotnosti vonkajšej činnosti EÚ a k posilneniu úlohy Európskej únie na svetovej scéne. Európsky parlament sa musí snažiť posilniť parlamentnú kontrolu prostredníctvom uplatňovania spoločnej zahraničnej a bezpečnostnej politiky a aktívneho vykonávania legislatívnych a rozpočtových funkcií, ako aj funkcií zameraných na udeľovanie absolutória. Musíme zabezpečiť, aby sa fungovanie ESVČ zakladalo na zásade rozpočtovej neutrality a aby sme sa vyhli duplicite úloh, funkcií a prostriedkov ESVČ s inými inštitúciami. Okrem toho musíme vyriešiť otázku zodpovednosti a zodpovedania sa za záležitosti týkajúce sa používania peňazí z rozpočtu EÚ a za rozdelenie právomocí.
<SPEAKER ID="283" NAME="Elena Băsescu  " LANGUAGE="RO">
Hlasovala som za prijatie správy, ktorú vypracoval pán Brok, pretože predstavuje významný krok smerom k Európskej službe pre vonkajšiu činnosť, ktorá začne čoskoro fungovať.
<P>
Európsky parlament bude v rámci fungovania Európskej služby pre vonkajšiu činnosť hrať dôležitú úlohu, pretože služba s ním bude viesť konzultácie skôr, než sa spustí akákoľvek misia EÚ v tretích krajinách. Okrem toho, rozpočet ESVČ bude podliehať politickej kontrole Parlamentu.
<P>
Rumunsko je pripravené ponúknuť služby zamestnancov s potrebnými odbornými znalosťami na prácu v Európskej službe pre vonkajšiu činnosť, a to hneď od momentu jej zriadenia. Naša krajina preukázala svoj záväzok voči európskym misiám krízového manažmentu. Do väčšiny civilných a vojenským misií EÚ sme vyslali viac ako 200 odborníkov, policajtov, príslušníkov vojenskej polície, diplomatov, zmierovacích sudcov a vojakov.
<P>
Na záver by som rada zdôraznila, že v rámci politiky náboru zamestnancov treba rešpektovať zásady kompetentnosti a geografickej rovnováhy.
<SPEAKER ID="284" NAME="Dominique Baudis  " LANGUAGE="FR">
S novými právomocami, ktoré získala po prijatí Lisabonskej zmluvy, sa musí Európska únia spoliehať na silnú diplomaciu. V tejto súvislosti predstavuje Európska služba pre vonkajšiu činnosť (ESVČ) značný pokrok.
<P>
Hlasoval som za uznesenie Európskeho parlamentu o ESVČ, pretože aby pani vysoká predstaviteľka uspela vo svojej misii, naliehavo potrebuje získať kompetentnú diplomatickú zbraň. Moje rozhodnutie sa zakladá na záveroch konferencie, ktorá sa konala 21. júna v Madride, kde bola dosiahnutá inštitucionálna rovnováha.
<P>
Európsky záujem z počiatočného návrhu bol zachovaný. Komisia, Rada a Parlament teraz budú môcť spolupracovať, aby vytvorili účinnú a funkčnú európsku diplomatickú službu. Som presvedčený, že následné rokovania o založení ESVČ budú túto rovnováhu rešpektovať.
<SPEAKER ID="285" NAME="Mara Bizzotto  " LANGUAGE="IT">
Niektoré aspekty vytvorenia Európskej služby pre vonkajšiu činnosť boli od začiatku nejasné a sporné. Mali by sme starostlivo preskúmať možné rozpory, ktoré môžu vzniknúť medzi činnosťou budúcej diplomatickej služby EÚ a činnosťou, ktorú tradične vykonávajú členské štáty. Nebudú si už môcť členské štáty slobodne určovať svoju vlastnú zahraničnú politiku? Situácia, ktorá ma znepokojuje, možno nemusí vzniknúť bezprostredne, ale stále stojí za to, aby sme si položili otázku, aký vplyv bude mať vytvorenie európskej služby takéhoto druhu zo strednodobého a dlhodobého hľadiska. Poviem to jasne: ak je základnou myšlienkou napodobniť americký model, podľa ktorého zahraničnú politiku riadi priamo a výlučne federálna vláda zastrešujúca 50 štátov, potom by sme mali pamätať na to, že vládu USA si volia ľudia a ich zahraničná politika nadobúda každé štyri roky demokratickú legitimitu, ktorú Európska komisia, Európska rada a dokonca ani budúca Európska služba pre vonkajšiu činnosť nemajú. Hlasovaním proti správe pána Broka preto vyjadrujem, že uprednostňujem medzivládnu európsku zahraničnú politiku, keďže spoliehanie sa na spoločnú zahraničnú a bezpečnostnú politiku (SZBP) na európskej úrovni by nezaručilo nadnárodnosť rozhodnutí, ktoré sa prijímajú v takej citlivej oblasti.
<SPEAKER ID="286" NAME="Sebastian Valentin Bodu  " LANGUAGE="RO">
Európski daňoví poplatníci budú mať väčšiu kontrolu nad spôsobom, akým Európska služba pre vonkajšiu činnosť míňa finančné prostriedky EÚ. Je chvályhodné, že Európsky parlament v tejto oblasti získal väčšie rozpočtové právomoci v čase, keď rozpočet služby bude predmetom kontroly zo strany zákonodarných orgánov. Európska únia v súčasnosti zamestnáva približne 7 000 diplomatov a verejných zamestnancov, ktorí zabezpečia, že ciele EÚ budú mať prednosť pred vnútroštátnymi a dokonca aj medzivládnymi cieľmi. Všetci zamestnanci Európskej služby pre vonkajšiu činnosť sa budú politicky zodpovedať Európskemu parlamentu, ktorý po nadobudnutí platnosti Lisabonskej zmluvy získal rozšírené právomoci. Parlament dosiahol víťazstvo v tom, že sa mu podarilo presadiť názor, že veľká časť práce Európskej služby pre vonkajšiu činnosť by mala zahŕňať podporu ľudských práv a ochranu mieru vo svete. To dokazuje, že Európska únia na seba vedome preberá mimoriadne dôležitú úlohu šíriteľa základných ľudských práv, ktoré sa v súčasnosti, bohužiaľ, zámerne porušujú v mnohých krajinách vo svete.
<SPEAKER ID="981" NAME="Maria Da Graça Carvalho  " LANGUAGE="PT">
Hlasovala som za správu o organizácii a fungovaní Európskej služby pre vonkajšiu činnosť. Je to veľmi dôležitý krok v rámci posilnenia úlohy Európy vo svete a pre koordináciu politík zahraničných vzťahov 27 členských štátov. V rámci rokovaní s Radou a Komisiou považoval Európsky parlament rozmer EÚ v rámci Európskej služby pre vonkajšiu činnosť za posilnený, čo viedlo k rozšíreniu úlohy samotného Parlamentu v politickej a v rozpočtovej oblasti tejto novej organizácie.
<SPEAKER ID="287" NAME="Nikolaos Chountis  " LANGUAGE="EL">
Hlasoval som proti správe o Európskej službe pre vonkajšiu činnosť, pretože jej založenie sprevádzajú nejasné postupy, jej kompetencie sú zmätené a úloha vyčlenená pre Európsky parlament je veľmi jasne obmedzená. Parlament je pritom jedinou volenou inštitúciou EÚ a jeho úloha sa tu obmedzuje len na rozpočtové aspekty. Okrem toho som proti ESVČ hlasoval aj preto, lebo má byť nástrojom ešte väčšej militarizácie Európskej únie, keďže zahŕňa aj vojenské operácie, a to dokonca aj v prípadoch humanitárnej pomoci a intervencie. Európska únia by v prípade krízy nemala spájať svoju zahraničnú politiku alebo politiku solidarity s vojenskými operáciami a militarizovanými štruktúrami a mechanizmami. Mala by navrhnúť politiky a orgány, ktoré zabezpečia jej nezávislú a mierovú úlohu v rámci medzinárodných vzťahov a ktoré majú ďaleko od vojenského oportunizmu a intervencie Spojených štátov. Mala by konať v súlade s medzinárodným právom a zakladajúcou Chartou OSN v snahe o svetový mier a solidaritu.
<SPEAKER ID="288" NAME="Derek Roland Clark  " AFFILIATION="EFD">
písomne. - Zdržal som sa hlasovania o pozmeňujúcom a doplňujúcom návrhu 80, pretože zatiaľ čo musí byť zaručené, aby národné vlády mohli vykonávať kontrolu nad ESVČ, tento pozmeňujúci a doplňujúci návrh zaručoval aj Európskemu parlamentu právo na také isté konanie. Pre suverénny štát je neprijateľné, aby európska organizácia kontrolovala jeho diplomatický zbor. Európsky parlament sa do toho nemá čo starať.
<SPEAKER ID="980" NAME="Mário David  " LANGUAGE="PT">
Za správu pána Broka som hlasoval s obrovskou spokojnosťou. Po niekoľkých mesiacoch diskusií v Parlamente s Radou a Komisiou napokon rokovania priniesli výsledok. Dúfam, že Európska služba pre vonkajšiu činnosť teraz uplatní Chartu základných práv v súlade s duchom a účelom Lisabonskej zmluvy, aby metóda Spoločenstva dostala prednosť v rámci rozvojovej politiky a v rámci toho, ako sa rozdeľuje zahraničná pomoc EÚ. Zároveň dúfam, že členské štáty (presnejšie niektoré ministerstvá zahraničných vecí niektorých členských štátov) si vezmú k srdcu vytvorenie tejto novej organizácie, ako aj nové kompetencie a atribúty, ktoré boli udelené jej vysokej predstaviteľke ako výsledok nadobudnutia platnosti Lisabonskej zmluvy. Dúfam tiež, že nebude pretrvávať to, čo niektoré členské štáty alebo zodpovedné osoby vo vládach týchto krajín považujú za zasahovanie do sféry ich kompetencií, ktoré majú ako štát alebo vláda, a že portugalská vláda bojuje za zastúpenie, ktoré nám poskytne prestíž za kvalitu, kompetencie, vlastnosti a primeraný počet zapojených vnútroštátnych zástupcov. Ako poslanci tohto Parlamentu nechceme službu, ktorá je výsledkom medzivládnej kontroly a vyváženia, ale službu, ktorá podlieha Únii.
<SPEAKER ID="289" NAME="Luigi Ciriaco De Mita  " LANGUAGE="IT">
Spoločná zahraničná politika a spoločná hospodárska politika sú nevyhnutnými cieľmi procesu európskej integrácie. Malo by sa pamätať na to, že aj pre jednotnú menu sme sa rozhodli preto, aby sme urýchlili integračný proces, ktorý sa v Nice zastavil. Vzhľadom na spôsob, akým sa zostavuje, Európskej službe pre vonkajšiu činnosť hrozí, že si skôr osvojí paralyzujúci prístup ničnerobenia, než by sa mala stať začiatkom riadneho procesu zjednocovania.
<SPEAKER ID="979" NAME="Proinsias De Rossa  " AFFILIATION="S&amp;D">
písomne. - Vítam správu pána Broka v znení zmien a doplnení. Bolo nevyhnutné vzoprieť sa návrhu začleniť rozvojovú politiku do našej zahraničnej politiky. Potrebujeme samostatnú službu pre rozvoj, ktorá sa bude zodpovedať samostatnému komisárovi pre rozvoj a humanitárnu pomoc. Teraz, ako vyplýva z tejto správy, je komisár pre rozvoj zodpovedný za celý cyklus programovania, plánovania a zavádzania nástroja financovania rozvojovej spolupráce (DCI) a Európskeho rozvojového fondu (EDF). Musíme zabezpečiť, aby sa toto zavádzanie vykonalo v súlade s podstatou a znením tejto dohody. V návrhu ostávajú prvky, ktoré by mohli viesť k rôznym výkladom. Pozmeňujúce a doplňujúce návrhy, ktoré predložil Európsky parlament, však posilňujú právomoc Komisie týkajúcu sa prevádzkového rozpočtu, a preto zaručujú parlamentný dohľad a jasné smerovanie demokratickej zodpovednosti.
<SPEAKER ID="290" NAME="Edite Estrela  " LANGUAGE="PT">
Hlasovala som za správu o organizácii a fungovaní Európskej služby pre vonkajšiu činnosť (ESVČ), keďže dosiahnutá dohoda posilňuje identitu Spoločenstva v ESVČ a jej politickú a rozpočtovú zodpovednosť pred Parlamentom.
<SPEAKER ID="291" NAME="Diogo Feio  " LANGUAGE="PT">
V novembri 2006 Parlament prijal uznesenie, v ktorom uznal strategický význam európskych jazykov všeobecnej komunikácie, konkrétne angličtiny, španielčiny, portugalčiny a francúzštiny podľa poradia počtu rečníkov, ako nástroja komunikácie a prostriedok solidarity, spolupráce a hospodárskych investícií. V roku 2008 Európska komisia pripustila, že tieto jazyky tvoria dôležité prepojenie medzi ľuďmi a krajinami v rôznych regiónoch sveta.
<P>
Domnievam sa, že v čase formovania organizácie a fungovania Európskej služby pre vonkajšiu činnosť (ESVČ) je rozhodujúce, aby v plnej miere využila výhody komunikačných možností globálnych európskych jazykov, ktoré som uviedol, a aby ich prijala ako pracovné jazyky. Pravidlá a postupy upravujúce jazyky v tejto službe odhalia rozsah jej záväzku voči vonkajšej komunikácii.
<P>
Vzhľadom na to sa môžem len tešiť z vytvorenia ESVČ a dúfam, že prinesie výsledky, aké sa od nej očakávajú. Európska únia môže veľa získať z kompetentnej a účinnej ESVČ, ktorá je schopná byť hlasom EÚ na svetovej scéne a aktívne spolupracovať s diplomatickými službami členských štátov.
<SPEAKER ID="978" NAME="José Manuel Fernandes  " LANGUAGE="PT">
Cieľom predkladaného rozhodnutia je vytvoriť organizáciu a fungovanie Európskej služby pre vonkajšiu činnosť (ESVČ), funkčne nezávislý orgán Únie v právomoci vysokého predstaviteľa vytvorený na základe článku 27 ods. 3 Zmluvy o Európskej únii v zmení a doplnení podľa Lisabonskej zmluvy. Aj Európsky parlament má svoju úlohu v zahraničnej politike Únie, a to v oblasti jeho funkcií politickej kontroly (vymedzených v článku 14 ods. 1 Zmluvy o Európskej únii), ako aj jeho legislatívnych a rozpočtových funkcií vymedzených v zmluvách. Vysoký predstaviteľ musí tiež pravidelne konzultovať s Európskym parlamentom o hlavných aspektoch a základných rozhodnutiach v oblasti spoločnej zahraničnej a bezpečnostnej politiky (SZBP) a mal by zabezpečiť, že pozície Parlamentu sa náležite zohľadňujú, pričom ESVČ bude vysokému predstaviteľovi v tejto úlohe pomáhať. Treba vytvoriť osobitné opatrenia týkajúce sa prístupu poslancov Európskeho parlamentu k dôverným informáciám v oblasti SZBP. Keďže nemám žiadne námietky, hlasoval som za schválenie tohto rozhodnutia.
<SPEAKER ID="292" NAME="Ilda Figueiredo  " LANGUAGE="PT">
Hlasovali sme proti tejto správe, ktorá je výsledkom rokovaní medzi Radou a väčšinou v Parlamente o jednom z kľúčových bodov v Lisabonskej zmluve a základnom kameni federalizmu v Európskej únii, ktorý má teraz zákonný charakter obhajovaný v európskej ústave. Treba poznamenať, že táto služba zapojí viac než 5 000 ľudí na ambasádach EÚ v rôznych krajinách po celom svete.
<P>
Situáciu ešte viac zhoršuje to, že, ako sme zaregistrovali, návrhy predložené našou skupinou neboli prijaté. Ide najmä o návrhy, ktoré presadzujú, že vojenské štruktúry EÚ by nemali byť súčasťou Európskej služby pre vonkajšiu činnosť a že by medzi nimi nemalo existovať ani žiadne inštitucionálne prepojenie. To isté sa stalo so spravodajskými štruktúrami EÚ.
<P>
Zamietnutie návrhu, ktorý sme predložili Rade, aby v rámci svojich právomocí zastavila rozvoj vojenských a civilno-vojenských štruktúr a zrušila ich a aby podobne zastavila financovanie vojenskej a civilno-vojenskej činnosti, je mimoriadne znepokojujúce. Budúcnosť Európskej únie a cesta, po ktorej sa uberá, dáva preto veľa dôvodov na obavy.
<SPEAKER ID="293" NAME="Lidia Joanna Geringer de Oedenberg  " LANGUAGE="PL">
Pred deviatimi rokmi, v čase predošlého belgického predsedníctva, v meste Laeken začala práca na ústavnej zmluve, ktorej zámerom bolo posilniť zahraničnú politiku Európskej únie a zabezpečiť, aby bola na zahraničnej scéne súdržná a viditeľná. Napriek mnohým komplikáciám v súvislosti s reformou zmlúv EÚ majú dnes Belgičania príležitosť dokončiť svoje úsilie a spustiť Európsku službu pre vonkajšiu činnosť, a to v prvé výročie nadobudnutia platnosti Lisabonskej zmluvy 1. decembra 2009. My ako poslanci Európskeho parlamentu posilneného touto Zmluvou v tom môžeme pomôcť. Po mnohých mesiacoch rokovaní delegácie Európskeho parlamentu s pani Ashtonovou, vysokou predstaviteľkou Únie pre zahraničné veci a bezpečnostnú politiku, sa ESVČ vyvíja spôsobom, ktorý Parlament presadzoval. Správa pána Broka a pána Verhofstadta je dôležitým dokumentom, ktorý je zhrnutím celej tejto práce a stojí za to podporiť ho. Čo sa Parlamentu podarilo presadiť v rokovaniach s vysokou predstaviteľkou? Po prvé, diplomatickú službu Európskej únie, nie medzivládnu službu, čo znamená záruku, že 60 % pozícií bude vymenovaných Európskou úniou. Po druhé, politický a rozpočtový dohľad Parlamentu nad ESVČ, čo znamená možnosť viesť rozhovory s uchádzačmi o pozície vedúcich delegácií a preskúmať financie inštitúcie, ako to robíme aj v prípade Komisie a Rady. Po tretie, rovnomerné rozdelenie pozícií z pohľadu národnosti a pohlavia, ako aj kontrolu zloženia služby v roku 2013 v záujme nápravy prípadnej nerovnováhy.
<SPEAKER ID="294" NAME="Sylvie Guillaume  " LANGUAGE="FR">
Teší ma dohoda, ktorú dosiahli tri európske inštitúcie a pani barónka Ashtonová o zriadení Európskej služby pre vonkajšiu činnosť. Z pohľadu jej organizácie a zloženia je to vyvážená služba a bude vytvorená s cieľom pomáhať pani barónke Ashtonovej v práci vysokej predstaviteľky Európskej únie. Navyše bude mať vplyv na posilnenie politických a rozpočtových kontrolných právomocí Európskeho parlamentu. Úprimne dúfam, že táto služba sa využije čo najlepšie a v záujme Európskej únie. Európska únia tým preukáže skutočnú politickú súdržnosť a na medzinárodnej scéne bude vystupovať jednotne. Na základe toho môže jej hodnota len stúpnuť a jej kroky budú legitímnejšie a účinnejšie.
<SPEAKER ID="295" NAME="Jean-Luc Mélenchon  " LANGUAGE="FR">
Návrh predložený pani barónkou Ashtonovou je neprípustný. Predpokladá štandardizáciu európskej diplomacie pod záštitou nej samotnej a Komisie a popretie právomocí členských štátov v tejto oblasti. Táto správa má drobnú hodnotu v tom, že vyzýva, aby boli všetky členské štáty zastúpené v rámci európskeho diplomatického zboru k dispozícii pani barónke Ashtonovej a Komisii. K tomuto sme sa v tejto Európe dostali - aby sme museli prosíkať za naše právo zostať ticho, ale spravodlivo! Budem hlasovať proti tomuto textu.
<SPEAKER ID="977" NAME="Nuno Melo  " LANGUAGE="PT">
Prijatie Lisabonskej zmluvy so sebou prinieslo vytvorenie Európskej služby pre vonkajšiu činnosť (ESVČ), čím sa položili základy pre silnú európsku diplomatickú službu. Zámerom vytvorenia ESVČ je zaistiť súdržnosť európskej vonkajšej činnosti a realizovať spoločnú zahraničnú a bezpečnostnú politiku.
<SPEAKER ID="976" NAME="Willy Meyer  " LANGUAGE="ES">
Hlasoval som proti správe o Európskej službe pre vonkajšiu činnosť (ESVČ), pretože sa domnievam, že tento orgán povedie k inštitucionalizácii militarizácie Európskej únie. Svojím hlasovaním som chcel vyjadriť, že absolútne odmietam proces rokovaní o vytvorení ESVČ, počas ktorého spravodajcovia a pani barónka Ashtonová ustúpili tlaku niektorých členských štátov a úplne zabudli na demokratické pravidlá. ESVČ sa zmení na inštitúciu sui generis, ktorá bude unikať základným mechanizmom kontroly akéhokoľvek demokratického systému. Domnievam sa, že treba zaručiť, aby mali Európsky parlament, jediná inštitúcia EÚ volená demokraticky, a národné parlamenty nielen rozpočtovú, ale aj politickú kontrolu nad ESVČ. Naša skupina sa mimoriadne obáva podstatnej vojenskej orientácie ESVČ a toho, že veľká časť civilnej zložky vonkajšej európskej politiky patrí pod záštitu Európskej bezpečnostnej a obrannej politiky. Konkrétnejšie ide o všetko v súvislosti s rozvojovou spoluprácou a riešením konfliktov. Z týchto dôvodov Konfederatívna skupina Európskej zjednotenej ľavice - Nordická zelená ľavica, ktorá je viazaná hodnotami mieru a demilitarizácie EÚ, nepodporí vytvorenie ESVČ.
<SPEAKER ID="296" NAME="Elisabeth Morin-Chartier  " LANGUAGE="FR">
Po náročných rozhovoroch o Európskej službe pre vonkajšiu činnosť vedených v posledných týždňoch v kompetentných parlamentných výboroch a v rôznych politických skupinách by som chcela poďakovať nášmu kolegovi pánovi Brokovi za jeho výraznú angažovanosť v tejto otázke. Dnešné hlasovanie položí základy silnej diplomatickej služby na úrovni Európskej únie. Posilní sa tým spoločná identita služby Spoločenstva a zaručí sa jej politická a rozpočtová zodpovednosť voči Európskemu parlamentu. Minimálne 60 % zamestnancov tejto novej služby budú navyše tvoriť úradníci EÚ. Je však poľutovaniahodné, že vypočutia osobitných zástupcov pre zahraničné veci v Európskom parlamente sú naďalej "neformálne". Dúfam, že tento problém sa v priebehu niekoľkých rokov vyrieši. Napriek všetkému sa kontrolné právomoci Európskeho parlamentu posilnia najmä vo vzťahu k úlohám spoločnej zahraničnej a bezpečnostnej politiky (SZBP), ktoré sú financované z rozpočtu EÚ.
<SPEAKER ID="297" NAME="Justas Vincas Paleckis  " AFFILIATION="S&amp;D">
písomne. - Rozhodol som sa hlasovať za správu o Európskej službe pre vonkajšiu činnosť (ESVČ) a v plnej miere podporujem vytvorenie niečoho, čo je kľúčovou inováciou Lisabonskej zmluvy a historickým rozhodnutím pre budúcnosť Európy. Len sedem mesiacov po nadobudnutí platnosti novej zmluvy sa nám podarilo dosiahnuť konsenzus, ktorý zaručí politickú a rozpočtovú zodpovednosť novej služby voči Európskemu parlamentu. Táto úloha dohľadu zaručí skutočne demokratickú kontrolu služby, čo má pre mňa prvoradý význam.
<P>
Táto správa zaistí geografickú rovnováhu, ako aj lepšiu súdržnosť medzi rôznymi aspektmi ESVČ. Nejde pritom o zdvojovanie diplomatických služieb v rámci EÚ, ale o posilnenie diplomatických služieb EÚ. Takáto dohoda je jasným dôkazom záväzku Európskej únie, že bude účinnejšie zvyšovať svoju silu a propagovať svoje hodnoty. Umožní EÚ uplatniť skutočný vplyv na medzinárodnej scéne. Je to šanca pre Európsku úniu, ale aj pre jej členské štáty.
<SPEAKER ID="975" NAME="Alfredo Pallone  " LANGUAGE="IT">
Včasná koordinácia rôznych oblastí vonkajšej politiky EÚ zo strany Komisie je jednoznačne dôležitá. Vytvorenie Európskej služby pre vonkajšiu činnosť v kompetencii vysokého predstaviteľa pre zahraničné veci a bezpečnostnú politiku a podpredsedu Komisie by mohlo viesť k tomu, že vonkajšia činnosť EÚ bude na medzinárodnej scéne účinnejšia, čím sa predovšetkým vyhneme nejednotnosti a zdvojovaniu práce, a k zaisteniu dlhodobej jednotnosti pri podporovaní strategických záujmov a základných hodnôt EÚ v zahraničí.
<SPEAKER ID="974" NAME="Paulo Rangel  " LANGUAGE="PT">
Ako člen Výboru pre ústavné veci, v ktorom sa o téme Európskej služby pre vonkajšiu činnosť výrazne diskutovalo a kde som mal možnosť vyjadriť svoje stanoviská, a ako člen Poslaneckého klubu Európskej ľudovej strany (kresťanských demokratov) vyjadrujem svoju podporu a budem hlasovať za predkladanú správu. Európsky parlament predstavil jednotnú pozíciu v rámci rôznych politických skupín, ktorých spoločným záujmom bolo maximálne využitie nových kompetencií zverených v Lisabonskej zmluve najmä tomuto Parlamentu, a to z pohľadu politickej aj finančnej kontroly ESVČ. Znovu opakujem svoju úvodnú a stále vyjadrovanú obavu, a to aj prostredníctvom návrhov na zmenu projektov správy, ktorú možno zhrnúť ako potrebu zaistiť geopolitickú rovnováhu ESVČ, ktorá má byť vytvorená. Chcel by som zdôrazniť záväzok vysokej predstaviteľky vytvoriť tím založený na geopolitickej rovnováhe so zástupcami zo všetkých 27 členských štátov, v ktorom sa zabráni akejkoľvek diskriminácii a bude sa rovnomerne propagovať rovnosť.
<SPEAKER ID="298" NAME="Bernhard Rapkay  " AFFILIATION="S&amp;D">
písomne. - (DE) Ako spravodajca Výboru pre právne veci požiadaného o stanovisko k Európskej službe pre vonkajšiu činnosť by som chcel poukázať na to, že správa, ktorá dnes bola odsúhlasená, nie je pre mňa ako spravodajcu výboru požiadaného o stanovisko ani pre celý Európsky parlament nijako zaväzujúca pri rozhovoroch o prispôsobení Služobného poriadku, a to ani v dôsledku zmien a doplnení článku 6 v návrhu vysokej predstaviteľky. Týka sa to najmä poznámok pod čiarou, ktoré boli v texte prijaté dnes. Správa o legislatívnom návrhu, o ktorej sa s Európskym parlamentom len konzultovalo, nemôže byť záväzná v oblastiach, v ktorých má Európsky parlament na základe iného právneho základu spolurozhodovacie právomoci.
<SPEAKER ID="299" NAME="Raül Romeva i Rueda  " AFFILIATION="Verts/ALE">
písomne. - Schválenie v Parlamente dláždi cestu pre súdržnejšiu a účinnejšiu zahraničnú politiku Európy, ktorá lepšie napĺňa očakávania občanov. Bolo však možné dosiahnuť lepšiu službu.
<P>
Je nám ľúto, že pani Ashtonová, Komisia ani mnohé národné vlády nemali dosť odvahy na prijatie ambicióznejšieho riešenia. Podporujeme kompromis, pretože Parlamentu sa výrazne podarilo zlepšiť pôvodné návrhy pani Ashtonovej. Typickými príkladmi sú silná štruktúra ľudských práv, ochranné mechanizmy rozvojovej politiky a proti opätovnému znárodňovaniu politík Spoločenstva, posilnená demokratická kontrola, transparentnejší rozpočet na zahraničné veci a rodová rovnováha pri prijímaní zamestnancov.
<P>
Výsledok však predsa len nie je bezchybný. Medzi slabé miesta patria nejasne definované štruktúry krízového riadenia, nedostatok stálych zástupcov pani Ashtonovej a obmedzený rozsah konzulárnych služieb ESVČ pre občanov. Veľa bude teraz záležať na tom, ako sa kompromis zrealizuje. Loptu majú teda opäť pani Ashtonová, členské štáty a Komisia. Musia pracovať spolu, vytvoriť spoločného jednotného ducha a prekonať rozvratné súťaženie.
<SPEAKER ID="300" NAME="Angelika Werthmann  " LANGUAGE="DE">
Ako zvyčajne, je aj teraz náročné uspokojiť a vyvážiť rôzne odlišné záujmy a stanoviská. V aktuálnom urputnom boji by sme však nemali a nesmieme stratiť z dohľadu preklenujúci cieľ, ktorým je dosiahnutie účinnej a súdržnej vonkajšej politiky EÚ. Treba ešte vyjasniť tieto faktory: • personál - kto a koľko, • rovnosť - personál by sa mal vyberať na základe zásad rodovej rovnosti, • aké právomoci bude mať ESVČ, • rozpočtový dohľad by mal mať Európsky parlament, • niečo, čo je veľmi dôležité pre daňových poplatníkov: aké vysoké sú náklady? Tieto náklady by mali byť v každom prípade v rámci rozumných a zrozumiteľných hraníc. V tomto smere musíme využiť synergiu, aby sme dosiahli maximálnu kvalitu a úspory nákladov.
<SPEAKER ID="302" NAME="Charalampos Angourakis  " LANGUAGE="EL">
Parlamentná skupina Komunistickej strany Grécka hlasovala proti návrhu uznesenia, pretože sa snaží o posilnenie nezákonného oddelenia Kosova vynúteného silou a zbraňami NATO a nátlakom EÚ a iných imperialistických mocností. Uznesenie oslobodzuje NATO od viny za vojnu a rozdelenie Srbska a podporuje dlhodobú prítomnosť vojenských jednotiek a základní NATO v Kosove a aj v celej oblasti a zásahy na zjednotenie Európy pomocou nasadenia síl v rámci misie EULEX. Toto uznesenie sa pokúša o negatívne ovplyvnenie rozhodnutia Medzinárodného súdneho dvora v Haagu o zákonnosti odtrhnutia Kosova. Imperialistická politika EÚ, ktorá podporuje toto uznesenie, zhoršuje problémy pracujúcich v Kosove, vykorisťovanie, korupciu, zločin a mieru kapitalistickej reštrukturalizácie a ako jediný spôsob úniku zo situácie im ponecháva prisťahovalectvo. Zhoršuje to nestabilitu v oblasti, utláčanie Srbov a obyvateľov Kosova vôbec a problémy spôsobené prítomnosťou misie EULEX a NATO.
<SPEAKER ID="973" NAME="Sophie Auconie  " LANGUAGE="FR">
Kosovo je súčasťou veľmi citlivej geografickej zóny, ktorú by mala EÚ neustále sledovať. V prvom rade by som chcela zdôrazniť hrozný nedostatok súdržnosti v rámci EÚ vo vzťahu k tomu, akú politickú líniu prijať voči tejto krajine, ktorý toto uznesenie kritizuje. Päť členských štátov Európskej únie v skutočnosti ešte stále neuznalo nezávislosť Kosova, pričom sa to požadovalo už v roku 2008. V záujme nielen vnútornej súdržnosti Európskej únie, ale aj v záujme jej dôveryhodnosti v očiach zvyšku sveta teda potrebujeme spoločné politické stanovisko, najmä pokiaľ ide o také základné otázky, akými je napríklad vydávanie víz. Tiež sa mi zdá, že európsky integračný proces pre všetky krajiny v tomto regióne je dôležitým prvkom pri stabilizácii regiónu, stabilizácii, ktorá je v záujme celého nášho spoločenstva. Pokiaľ ide o Kosovo, vyhliadky na vstup do Európskej únie sú silným katalyzátorom na realizáciu potrebných reforiem, predovšetkým tých, ktoré súvisia s ľudskými právami, o ktorých sa už hovorí a ktoré treba podporiť. Toto uznesenie zaoberajúce sa týmito dôležitými problémami podporujem bez akéhokoľvek zaváhania.
<SPEAKER ID="303" NAME="Nikolaos Chountis  " LANGUAGE="EL">
Hlasoval som proti návrhu uznesenia o európskych vyhliadkach Kosova, pretože považuje Kosovo za nezávislý štát a tak sa k nemu aj správa. Toto uznesenie nerešpektuje rezolúciu Bezpečnostnej rady OSN č. 1244/99 a dokonca vyzýva päť členských štátov EÚ vrátane Grécka, ktoré neuznali jednostrannú nezávislosť Kosova, aby tak urobili, teda inými slovami, aby porušili uznesenie OSN. Toto uznesenie preto nepomáha pri riešení problémov a pri posilnení stability a mieru v oblasti. Uznesenie dokonca vyzýva na výraznejšiu prítomnosť misie EULEX v Kosove.
<SPEAKER ID="972" NAME="Mário David  " LANGUAGE="PT">
Hlasoval som proti tomuto uzneseniu. Toto uznesenie, analýza situácie a navrhované smerovanie svedčia o tom, že každý, kto bol proti odtrhnutiu Kosova, mal pravdu.
<SPEAKER ID="304" NAME="Diogo Feio  " LANGUAGE="PT">
Členské štáty zatiaľ ešte stále jednomyseľne neuznali Kosovo. Obozretnosť, s akou sa niektorí pozerajú na túto novú krajinu, bude určite založená na politických a strategických motívoch, ale aj na oveľa praktickejších dôvodoch. Tie vyplývajú predovšetkým zo znepokojenia z korupcie a organizovaného zločinu, ktoré sú na tomto území také rozšírené a ktoré bránia Kosovu pravdivo vyhlásiť, že je to právny štát.
<P>
Podobne, ako to urobili ostatné štáty v balkánskom regióne, by bolo dobré, aby Kosovo predložilo dôkazy o tom, že sa vydalo na cestu, z ktorej niet návratu, pokiaľ ide o prijímanie politík a reforiem, ktoré na jednej strane podporia jeho európsku voľbu a na druhej strane posilnia jeho vlastnú politickú podstatu a postavia základy, aby jeho občania mohli konať demokraticky a odmietnuť násilie, najmä etnické násilie ako spôsob riešenia problémov. Kosovo má pred sebou ešte stále dlhú cestu.
<SPEAKER ID="971" NAME="José Manuel Fernandes  " LANGUAGE="PT">
Predkladané uznesenie poznamenáva vyhlásenie nezávislosti Kosova zo 17. februára 2008, ktoré uznalo 69 krajín, a nabáda členské štáty, aby spolupracovali na ich spoločnom prístupe ku Kosovu vzhľadom na jeho plánovaný vstup do EÚ. Zastávam názor, že napriek veľmi ťažkému dedičstvu ozbrojeného konfliktu tvoria vyhliadky na vstup do EÚ silný stimul pre potrebné reformy v Kosove. Vyzývam na to, aby sa prijali praktické opatrenia, vďaka ktorým by mali tieto vyhliadky pre občanov hmatateľnejšiu podobu, prostredníctvom uplatňovania ľudských práv a posilnenia právneho štátu.
<SPEAKER ID="305" NAME="João Ferreira  " AFFILIATION="GUE/NGL">
písomne. - (PT) Už samotný fakt, že rôzne členské štáty EÚ stále neuznali nezávislosť Kosova, stačí na to, aby sme považovali obsah tohto uznesenia za neprípustný. Bohužiaľ však väčšina v tomto Parlamente znovu zakrýva čin, ktorý je podľa medzinárodného práva nezákonný. Ako sa to uvádza v pozmeňujúcom a doplňujúcom návrhu, ktorý predložila Konfederatívna skupina Európskej zjednotenej ľavice - Nordická zelená ľavica a ktorý väčšina zamietla, jedinou cestou, ktorá môže viesť k stabilite a trvalému mieru v regióne, je pokračovanie v rozhovoroch a rokovaniach v súlade s medzinárodným právom.
<SPEAKER ID="970" NAME="Lorenzo Fontana  " LANGUAGE="IT">
Návrh uznesenia pani Lunacekovej jasne ukazuje, že krajina dosiahla len malý pokrok, a domnievam sa, že pre poukázané problémy je vstup krajiny do EÚ ešte menej prijateľný, pretože by to vyzdvihlo heterogénny charakter Únie, ku ktorému prispievajú posledné rozšírenia. Platia tu podobné slová, aké som povedal o vstupe Albánska do EÚ. Domnievam sa, že sa nachádzame na križovatke. Európa sa musí rozhodnúť, či sa obmedzí na to, že bude útvarom založeným len na geografických kritériách, alebo či sa chce stať Európou organickejšou, súdržnejšou a tvorenou štátmi, ktoré napriek svojej rozmanitosti preukazujú spoločné vlastnosti v súlade s európskou myšlienkou. Samotná skutočnosť, že päť členských štátov neuznalo suverenitu krajiny, zostáva prekážkou, vďaka ktorej je momentálne vstup Kosova do Európy paradoxný. Z týchto dôvodov nemôžem podporiť návrh uznesenia pani Lunacekovej.
<SPEAKER ID="306" NAME="Jaromír Kohlíček  " LANGUAGE="CS">
Návrh uznesenia o európskom integračnom procese v prípade Kosova je dokumentom, ktorého autor zrejme nežije v reálnom svete a netuší, že Kosovo nie je uznávaným členom medzinárodného spoločenstva. Snaha nahradiť tlak za zlepšenie vnútornej hospodárskej situácie, umožnenie spolužitia pôvodných obyvateľov, t. j. Srbov, Goranov, Rómov a ďalších národností v súčasnosti s väčšinovými Albáncami, zabránenie šikanovaniu menšinových obyvateľov a tvrdý postup proti klanom distribuujúcim drogy po celej Európe, to sú otázky, ktoré môžu prispieť k zlepšeniu situácie na území a posilneniu cezhraničnej spolupráce. Dodnes sa nepodarilo obnoviť evidenciu obyvateľov, dodnes je krajina úplne závislá od zahraničnej hospodárskej pomoci. Chýba politická vôľa zaistiť aspoň spravodlivé komunálne voľby a podmienky pre fungovanie obecných úradov. Boj proti korupcii a organizovanému zločinu je podobne ako decentralizácia a reforma verejnej správy na tomto území zatiaľ celkom formálnou záležitosťou. Preto tiež zatiaľ nemá žiaden skutočný vplyv na situáciu v krajine. Prebujnená rozsiahla korupcia, pašovanie zbraní a drog vnášajú do regiónu nepokoj. Je čudné, že na tomto území sa používa mena euro. Najmä z toho hľadiska, že ani zdanlivo nie sú splnené základné predpoklady na takéto používanie spoločnej európskej meny. Je zrejmé, že s podobným návrhom Konfederatívna skupina Európskej zjednotenej ľavice - Nordická zelená ľavica nemôže súhlasiť.
<SPEAKER ID="307" NAME="Marian-Jean Marinescu  " LANGUAGE="RO">
Bol som veľmi nepríjemne prekvapený, keď som si začiatkom tohto týždňa v novinách prečítal, že ozbrojený muž vypálil štyri guľky na srbského poslanca v kosovskom parlamente. K tomuto útoku došlo štyri dni po výbuchu v Mitrovici po demonštrácii Srbov. EÚ v podstate musí vyriešiť proces nastolenia demokracie a posilnenia stability v Kosove. Z tohto dôvodu mal návrh vyjadrovať prednostne realitu regiónu, ako sú napríklad ťahajúca sa reforma systému spravodlivosti a ťažkosti, s ktorými sa stretávajú európske misie pri komunikácii s miestnymi orgánmi v Prištine. Regionálna spolupráca krajín západného Balkánu je kľúčom k ich hospodárskemu rozvoju, ale najmä k vybudovaniu vzájomného rešpektu a rešpektovaniu právneho štátu. Pre občanov je zásadne dôležitá najmä spolupráca medzi Belehradom a Prištinou, predovšetkým v najhoršie zasiahnutých sektoroch, ako sú životné prostredie, infraštruktúra a obchod. A v neposlednom rade, pokiaľ ide o uznanie štatútu Kosova, odkaz v uznesení, o ktorom vedieme rozpravu, mal jasne uvádzať, že nevyjadruje pozíciu všetkých členských štátov EÚ.
<SPEAKER ID="308" NAME="Jean-Luc Mélenchon  " LANGUAGE="FR">
Päť členských štátov EÚ vrátane Francúzska neuznalo nezávislosť Kosova. Je preto neprípustné predložiť dnes správu, ktorá obhajuje vstup Kosova do EÚ. Okrem toho si veľmi vážim občanov tejto provincie a nechcem, aby okrem znášania následkov nedávnych konfliktov museli uplatňovať aj kodanské kritériá. Budem hlasovať proti tomuto neprípustnému a poburujúcemu textu.
<SPEAKER ID="969" NAME="Nuno Melo  " LANGUAGE="PT">
Regionálna stabilita a vstup krajín v regióne západného Balkánu do EÚ patrili vždy medzi priority EÚ. V tomto ťažkom procese existujú krajiny v tomto regióne, ktoré sa stali bližšími EÚ skôr než iné, napríklad Srbsko, bývalá Juhoslovanská republika Macedónsko a Čierna Hora. Tento proces bol pre Kosovo z rôznych dôvodov pomalší a jeho občania stále nemôžu cestovať do krajín EÚ bez víz. Naliehavo musíme prekonať túto situáciu a toto úsilie bude výlučne a v plnej miere závisieť od Kosova, ktoré bude musieť na tento účel zaviesť potrebné reformy.
<SPEAKER ID="968" NAME="Willy Meyer  " LANGUAGE="ES">
Hlasoval som proti tomuto uzneseniu o Kosove, pretože vyzýva päť členských štátov, ktoré zatiaľ neuznali nezávislosť Kosova, aby tak urobili. Konfederatívna skupina Európskej zjednotenej ľavice - Nordická zelená ľavica bola vždy proti jednostrannému vyhláseniu nezávislosti Kosova, pretože ide o čin v rozpore s medzinárodným právom. Naopak, naďalej podporujeme pokračovanie v dialógu spôsobom, ktorý bude uspokojivý pre obe strany, na základe rezolúcie Bezpečnostnej rady Organizácie Spojených národov č. 1244/99 podľa medzinárodného práva a považujeme ho za jediný možný spôsob dosiahnutia mieru a stability v regióne.
<SPEAKER ID="309" NAME="Francisco José Millán Mon a José Ignacio Salafranca Sánchez-Neyra  " LANGUAGE="ES">
V mene španielskej delegácie v Poslaneckom klube Európskej ľudovej strany (kresťanských demokratov) chceme uviesť, že dôvod nášho hlasovania o uznesení o procese európskej integrácie Kosova je založený na tom, že toto uznesenie považuje Kosovo za nezávislý štát v úplne normálnej situácii bez toho, aby zohľadňovalo, že štatút tohto územia je v medzinárodnom spoločenstve naďalej veľmi kontroverzný (čaká sa pritom aj na informačné stanovisko Medzinárodného súdneho dvora) a že Kosovo neuznalo päť členských štátov Európskej únie, medzi ktorými je aj Španielsko.
<SPEAKER ID="310" NAME="Raül Romeva i Rueda  " AFFILIATION="Verts/ALE">
písomne. - Európsky parlament dnes vyslal jasný signál, že budúcnosť nezávislého Kosova spočíva v európskej integrácii. Je to signál, ktorý je povzbudením pre vládu aj občanov Kosova. Okrem toho je to jasná požiadavka, aby päť členských štátov EÚ, ktoré zatiaľ neuznali Kosovo ako štát, tento krok okamžite urobili v záujme posilnenia účinnosti našej podpory. Jasná väčšina poslancov EP zamietla ďalšie diskusie o otázke štatútu Kosova vzhľadom na to, že Medzinárodný súdny dvor má poskytnúť svoje stanovisko v júli. Týmto uznesením Parlament podporuje čo najskoršie začatie rozhovorov o liberalizácii vízového režimu. Ľuďom Kosova by už nemala byť odopieraná sloboda cestovania, ktorú EÚ pravdepodobne poskytne iným štátom v tomto regióne do konca tohto roka. Moje uznesenie vyzýva na naliehavú realizáciu tohto potrebného kroku s cieľom oslobodiť Kosovčanov od ich regionálnej aj medzinárodnej izolácie.
<SPEAKER ID="312" NAME="Charalampos Angourakis  " LANGUAGE="EL">
Komunistická strana Grécka hlasovala proti návrhu uznesenia, pretože je proti vstupu Albánska do EÚ z rovnakých dôvodov, pre aké je proti vstupu a pokračujúcemu členstvu Grécka v tejto imperialistickej medzinárodnej únii. Zo vstupu bude ťažiť eurounifikujúci a albánsky kapitál najmä v oblasti energetiky, ťažby a dopravy a agresívne imperialistické plány EÚ a NATO a bude na škodu pracujúcim, chudobným poľnohospodárom a malým a stredným podnikom.
<P>
Návrh uznesenia vyzýva na to, aby pochybný, protiľudový politický systém buržoáznych strán v krajine v spolupráci s EÚ vytvoril, urýchlil a podporil balík kapitalistickej reštrukturalizácie. Protiľudový útok, ktorý vyvolal všeobecné povstania v 90. rokoch minulého storočia, vedie k privatizáciám, masívnej nezamestnanosti, migrácii, opúšťaniu vidieka, väčšiemu vykorisťovaniu, zločinu a korupcii. Pokúša sa o nebývalé otvorené zásahy do vnútorných vecí krajiny a do systému politickej opozície a vyzýva na protidemokratické regulácie vo fungovaní politických strán a parlamentu. Politika EÚ a buržoázne sily v Albánsku smerujúce k vstupu do EÚ zhoršujú rozvojové problémy krajiny, postavenie pracujúcich, čerpanie kapitálu a migračné toky a nesú so sebou obrovské riziká z pohľadu bezpečnosti oblasti.
<SPEAKER ID="967" NAME="Sophie Auconie  " LANGUAGE="FR">
Hlasovaním za tento návrh uznesenia o procese vstupu Albánska do EÚ som sa rozhodla podporiť jeho dve zásadné myšlienky. Na jednej strane podporujem myšlienku dlhodobého začlenenia tejto krajiny, ktoré je oprávnené najmä vzhľadom na veľké úsilie a dosiahnutý pokrok. Podnikli sa skutočne pozitívne kroky v oblasti boja proti korupcii aj pri posilňovaní demokratického rámca Albánska. Na druhej strane treba stále dosiahnuť výrazný pokrok z pohľadu upevnenia demokracie alebo dokonca aj v oblasti udržateľného rozvoja krajiny. Politická kríza, ktorá nastala po parlamentných voľbách v júni 2009 v Albánsku, nám všetkým ukázala, že krajina ešte stále môže padnúť za obeť vážnym ťažkostiam. Práve preto bude potrebovať našu úplnú podporu.
<SPEAKER ID="313" NAME="Mara Bizzotto  " LANGUAGE="IT">
Táto správa dokazuje, čo môže európska propaganda vytvoriť, keď chce prehliadnuť chyby minulosti. Je pravda, že správa pána Chountisa poukazuje na problémy týkajúce sa Albánska, no zároveň sa takmer zdá, akoby hovorila, že máme povinnosť prijať balkánske krajiny do Únie, akoby to tak bolo napísané vo hviezdach a nikto proti tomu nemohol namietať. Absolútne nesúhlasím. Albánsko má dnes úplne viditeľné problémy v oblasti vlastnej vnútornej politickej stability a veľmi vysokú mieru korupcie. Jeho vstup do EÚ by Únii spôsobil ďalšie problémy okrem tých, ktorým už musela čeliť a musí čeliť ďalej po veľkom rozšírení, ktorým sa prakticky zdvojnásobil počet členských štátov. Okrem hladu po moci a centralizácii zo strany byrokratov EÚ neexistuje žiaden dôvod trvať na vstupe Albánska do EÚ. Vzhľadom na aktuálnu situáciu v tejto balkánskej republike nechápem, ako by mohol jej vstup prispieť k procesu európskej integrácie.
<SPEAKER ID="966" NAME="Mário David  " LANGUAGE="PT">
Hlasoval som za toto uznesenie, pretože situáciu chápem tak, že Albánsko by malo pokračovať v ceste smerom k možnému vstupu do EÚ. Únia by mala pokračovať vo svojej stratégii rozširovania postupne a nekompromisne. Mala by zároveň vystupovať ako hybná sila pre zavádzanie dôležitých reforiem v krajinách, ktoré sú kandidátmi alebo možnými kandidátmi na členstvo v Únii. Všetci však vieme, že cesta k vstupu do Únie je náročná. Podmienky upravujúce vstup do EÚ sú jasné a dobre známe a nie je vždy jednoduché ich splniť. V prípade Albánska treba prejsť ešte riadny kus cesty a to táto správa zreteľne uvádza. V prvom rade musí splniť kodanské kritériá vrátane procesu stabilizácie demokratických inštitúcií. V tomto smere by som chcel zdôrazniť a podporiť úsilie premiéra Saliho Berišu o nájdenie účinného riešenia súčasnej politickej krízy a zároveň by som chcel vyjadriť kritiku voči nečestnému správaniu socialistickej opozície. Tempo, s akým každá krajina napreduje smerom k vstupu do Európskej únie, teda určuje len daná kandidátska alebo možná kandidátska krajina. Dúfam, že Albánsko bude pokračovať po ceste smerom do Únie odhodlane a bez váhania.
<SPEAKER ID="314" NAME="Bairbre de Brún  " LANGUAGE="GA">
Aj keď som hlasovala za túto správu, podľa mňa by mali ľudia Albánska rozhodnúť o tom, či chcú byť súčasťou EÚ.
<SPEAKER ID="315" NAME="Diogo Feio  " LANGUAGE="PT">
Nestabilita regiónu západného Balkánu sa týka aj Albánska, ktoré vie, že kríza ohrozuje reformy, ktoré sa už uskutočnili a ktoré boli vo veľkej miere zamerané na pokračujúce sa zblíženie s Európskou úniou. Keď si spomeniete na dni diktatúry Envera Hodžu, je zrejmé, že Albánsko ponúka málo záruk, že dokáže zotrvať na ceste, ktorú si zvolilo, a pozdvihnúť úroveň rozvoja a dodržiavania právneho štátu a slobodu jednotlivca na prijateľnú úroveň podľa európskych noriem. Pokiaľ ide o vstup krajiny do NATO, možno sa urobil dôležitý krok, ale stále to nestačí, aby EÚ mohla považovať Albánsko za silného kandidáta na vstup.
<SPEAKER ID="965" NAME="José Manuel Fernandes  " LANGUAGE="PT">
Napriek tomu, že uznesenie uznáva pokrok, ktorý Albánsko dosiahlo v reformnom procese, zdôrazňuje aj to, že na upevnenie demokracie a právneho štátu a na zaistenie udržateľného hospodárskeho rozvoja je potrebné ďalšie výrazné úsilie. Domnievam sa, že vyhliadky na vstup do Európskej únie podnietia niekoľko reforiem na západnom Balkáne a budú zohrávať konštruktívnu úlohu pri rozvíjaní možností mieru, stability a predchádzania konfliktom v regióne, pri zlepšovaní dobrých susedských vzťahov a pri riešení hospodárskych a sociálnych potrieb prostredníctvom udržateľného rozvoja. Pokrok každej krajiny smerom k členstvu v EÚ však závisí od jej úsilia pri plnení kodanských kritérií a pri dodržiavaní podmienok, ktoré sa spájajú s procesom stabilizácie a pridruženia. Ja dúfam, že krajina všetko toto úspešne splní.
<SPEAKER ID="316" NAME="Jean-Luc Mélenchon  " LANGUAGE="FR">
Hlasoval som proti tomuto textu z priateľstva k Albáncom. Ako môžeme chcieť, aby vstúpili do Európskej únie, ktorá sleduje záujmy svojich finančných elít na úkor všetkého ostatného? Žiadne rozšírenie nie je predstaviteľné, kým bude EÚ obhajovať súťaž medzi ľuďmi a obranu v záujme privilegovaných. Okrem toho postkomunistické Albánsko preukázalo len obmedzenú schopnosť bojovať proti organizovanému zločinu, ktorý v tejto krajine prekvitá. Hlasoval som proti tomuto textu.
<SPEAKER ID="964" NAME="Nuno Melo  " LANGUAGE="PT">
Regionálna stabilita a integrácia krajín v regióne západného Balkánu do EÚ patrili vždy medzi priority Únie. Vyhliadky na vstup do EÚ preto vedú krajiny tohto regiónu k zvýšenému úsiliu pri realizácii reforiem potrebných na dosiahnutie cieľov, ktoré sa požadujú, aby sa krajiny mohli stať úplnými členmi EÚ. Treba zdôrazniť úsilie týchto krajín o posilnenie mieru, stability a predchádzania konfliktom v regióne, ako aj o posilňovanie dobrých susedských vzťahov. Albánsko sa nachádza v pokročilej fáze integračného procesu a už odpovedalo na dotazník Komisie na účely prípravy stanoviska k jeho žiadosti o vstup do Európskej únie.
<SPEAKER ID="963" NAME="Willy Meyer  " AFFILIATION="GUE/NGL">
písomne. - Hlasoval som za toto uznesenie o Albánsku, pretože potvrdzuje podporu európskych vyhliadok Albánska zo strany Parlamentu, keď krajina dosiahne úroveň politickej stability a spoľahlivosti a po úplnom splnení kodanských kritérií. Poznamenáva pokrok dosiahnutý v oblasti reformného procesu a zdôrazňuje, že na účely upevnenia demokracie a právneho štátu, ako aj na zabezpečenie trvalo udržateľného rozvoja krajiny je potrebné ďalšie výrazné úsilie. Uznesenie víta prijatie návrhu o liberalizácii vízového režimu a vyzýva na zrušenie vízovej povinnosti pre albánskych občanov do konca roku 2010. Zdôrazňuje význam oddelenia právomocí a rešpektovanie nezávislého súdnictva a vyzýva na to, aby sa v tejto oblasti dosiahol mimoriadny pokrok. Medzi najznepokojivejšie problémy krajiny, ku ktorej toto uznesenie zaujíma stanovisko, patria korupcia a organizovaný zločin a obchodovanie s ľuďmi. Správa sa zaoberá aj právami menšín, Rómami, právami odborových zväzov a sociálnou situáciou, právami žien a konzultáciami vlády s občianskou spoločnosťou o návrhoch zákonov a prijatých reformách. Podnecuje rozvoj a používanie obnoviteľnej energie, verejnú dopravu a právne predpisy v oblasti životného prostredia.
<SPEAKER ID="317" NAME="Raül Romeva i Rueda  " AFFILIATION="Verts/ALE">
písomne. - Vítam prijatie tohto rozhodnutia najmä preto, že víta pokrok dosiahnutý v oblasti súdneho systému, zároveň však zdôrazňuje, že realizácia reforiem je zatiaľ len v ranom štádiu. Zaujíma stanovisko, že reforma súdnictva vrátane presadzovania rozhodnutí súdu je kľúčovou požiadavkou v procese žiadosti Albánska o členstvo v EÚ a podčiarkuje význam oddelenia právomocí v demokratickej spoločnosti. Zdôrazňuje, že základom právneho štátu je transparentné, nestranné a účinné súdnictvo nezávislé od akéhokoľvek politického či iného tlaku alebo kontroly, a vyzýva na rýchle prijatie komplexnej dlhodobej stratégie v tejto oblasti vrátane plánu prijímania potrebných právnych predpisov a realizácie opatrení. Vyzýva opozíciu, aby sa zapájala do procesu prípravy návrhov a aby v plnej miere podporila reformu súdnictva. Okrem toho zdôrazňuje potrebu zabezpečiť dostatočné financovanie súdnictva, aby mohlo účinne fungovať v celej krajine. Očakáva preto nové pomocné iniciatívy od Komisie a v tomto smere víta nedávne otvorenie súdu pre závažné zločiny v Tirane.
<SPEAKER ID="318" NAME="Søren Bo Søndergaard  " LANGUAGE="DA">
Hlasoval som za toto uznesenie, pretože obsahuje mnohé správne výzvy na zlepšenie v Albánsku. Moje "áno" však v žiadnom prípade nemožno vykladať ako priamu či nepriamu výzvu, aby albánsky ľud vstúpil do EÚ. Rozhodnutie o tejto otázke je úplne v rukách samotného albánskeho ľudu.
<SPEAKER ID="319" NAME="Eva-Britt Svensson  " AFFILIATION="GUE/NGL">
písomne. - Aj keď som hlasovala za túto správu, som pevne presvedčená, že o tom, či chcú byť súčasťou EÚ, by mali rozhodnúť ľudia Albánska.
<SPEAKER ID="321" NAME="Justas Vincas Paleckis  " LANGUAGE="LT">
Albánsko aj Kosovo dosiahli pokrok pri realizácii demokratických reforiem s cieľom posilniť právny štát a zaistiť udržateľný rozvoj krajiny. Aj naďalej sa však musíme usilovať o dosiahnutie cieľov najmä v oblasti boja proti korupcii a organizovanému zločinu, pri posilnení administratívnych možností štátnych inštitúcií a pri zaisťovaní nadradenosti práva. Politické napätie z výsledkov parlamentných volieb v Albánsku, ktoré trvá už rok, poškodzuje snahu krajiny o to, aby sa stala členským štátom EÚ. Politické sily Albánska musia začať konštruktívny dialóg v záujme dosiahnutia dohody o výsledkoch a o zákone o voľbách, ktorý zaistí nový a úplne transparentný volebný proces. Hlasoval som za uznesenia, pretože zároveň vyzývajú členské štáty EÚ, aby hľadali nové spôsoby komunikácie s týmito balkánskymi krajinami. Medzi tieto opatrenia patrí aj podpora vzájomného kontaktu ľudí prostredníctvom akademických výmenných programov zameraných na žiakov, študentov a vedcov.
<SPEAKER ID="322" NAME="Ernst Strasser  " LANGUAGE="DE">
Radi by sme predniesli tieto poznámky k téme liberalizácie vízového režimu v tomto uznesení. V zásade by sme podporili zrušenie vízovej povinnosti pre krajiny západného Balkánu. Podmienkou je však to, aby boli na 100 % splnené všetky stanovené podmienky.
<SPEAKER ID="962" NAME="Sophie Auconie  " LANGUAGE="FR">
Hlasovala som za spoločný návrh uznesenia, ktorý vypracovali rôzne politické skupiny. Toto uznesenie potvrdzuje potrebu odblokovania väčšej sumy, než je tá, ktorá už bola Kirgizsku vyplatená, konkrétne na účely odpovedania na okamžitú výzvu Organizácie Spojených národov, ktorej zámerom je zhromaždiť 71 miliónov USD potrebných na krízovú pomoc. Okrem toho považujem za potrebné poskytnúť tejto krajine nielen krízovú pomoc, ale aj nástroje potrebné na stabilizáciu jej situácie a zaistenie toho, že udalosť tohto typu sa už nebude opakovať. Treba teda zaviesť nástroje, ktoré pomôžu znovu obnoviť bezpečnosť v Kirgizsku.
<SPEAKER ID="324" NAME="Diogo Feio  " LANGUAGE="PT">
Napriek úspechu na oficiálnej politickej úrovni je Kirgizsko stále ponorené do nestability a konfliktu a neexistujú žiadne znaky, že by sa situácia čoskoro stabilizovala. Táto krajina, ktorá získala nezávislosť po rozpade Sovietskeho zväzu, preukázala, že nie je schopná prijať lepšie normy v oblasti ľudských práv a rešpektovania práv jednotlivca.
<P>
Domnievam sa, že Európska únia dokáže zaujať stabilizačnú úlohu ako sprostredkovateľ a v situácii, ktorá tam teraz existuje už po ukončení konfliktov, by mala aktívne prispievať k plneniu náročnej úlohy účinného nastoľovania mieru a demokratizácie v krajine, ktorej susedmi sú Rusko a Čína.
<SPEAKER ID="961" NAME="José Manuel Fernandes  " LANGUAGE="PT">
Toto uznesenie vyjadruje vážne obavy z tragických a násilných zrážok, ktoré nedávno vypukli v južnom Kirgizsku, a vyjadruje sústrasť obetiam všetkých rodín. Chcel by som zdôrazniť výzvu tohto uznesenia, aby sa vyvinulo maximálne úsilie o zaistenie návratu do normálnej situácie a zavedenie všetkých potrebných podmienok na to, aby sa utečenci a osoby vysídlené v rámci krajiny mohli bezpečne a dôstojne dobrovoľne vrátiť do svojich domovov. Zároveň vyzýva Komisiu, aby urýchlila humanitárnu pomoc v spolupráci s medzinárodnými organizáciami a aby spustila krátkodobé a strednodobé programy obnovy zamerané na znovupostavenie zničených domovov a náhradu strateného majetku a na realizáciu rehabilitačných programov v spojení s kirgizskými orgánmi a ďalšími darcami s cieľom vytvoriť podmienky vedúce k návratu utečencov a osôb vysídlených v rámci krajiny.
<SPEAKER ID="960" NAME="Bogdan Kazimierz Marcinkiewicz  " LANGUAGE="PL">
V súvislosti s nepokojmi a zrážkami, ku ktorým došlo 11. júna v južnom Kirgizsku a najmä v mestách Oš a Džalalabád, počas ktorých prišlo o život približne 300 ľudí a viac než 2 000 osôb bolo zranených, si myslím, že Európsky parlament ako obranca demokracie, práva a poriadku a dodržiavania ľudských práv by mal rozhodne reagovať na každú takúto udalosť v snahe zabrániť procesom destabilizácie, aké momentálne vidíme v Kirgizsku. Chcem preto vyjadriť svoju solidaritu a podporu národu Kirgizska tým, že podporím toto uznesenie a hlasujem za jeho prijatie.
<SPEAKER ID="959" NAME="Nuno Melo  " LANGUAGE="PT">
S veľkými obavami sa pozerám na násilné zrážky, ku ktorým nedávno došlo v juhokirgizských mestách Oš a Džalalabád. Preto a aj vzhľadom na záväzky EÚ voči tomuto regiónu najmä prostredníctvom stratégie pre Strednú Áziu musíme dať Kirgizsku dôrazný prísľub pomoci. Závažnosť situácie znamená, že je potrebné podstatne zvýšiť objem humanitárnej pomoci poskytnutej Úniou, ktorá sa má prideliť všetkým osobám postihnutým týmito vážnymi konfliktmi.
<SPEAKER ID="325" NAME="Raül Romeva i Rueda  " AFFILIATION="Verts/ALE">
písomne. - Vítam prijatie tohto uznesenia najmä preto, že vyzýva na podstatné zvýšenie humanitárnej pomoci EÚ pre ľudí postihnutých posledným násilím v južnom Kirgizsku, ako aj na kompletné využitie nástroja stability, a preto, že zdôrazňuje našu vieru, že z dlhodobého hľadiska bude potrebná aj nová úroveň angažovanosti EÚ v južnom Kirgizsku. Opakuje výzvu Parlamentu, aby Komisia pripravila návrhy na presunutie financií v rámci nástroja financovania rozvojovej spolupráce navrhnutého s cieľom, aby EÚ získala lepšiu pozíciu a udržateľne reagovala na novú situáciu v Kirgizsku, a uvádza, že dôraz na bezpečnosť ľudí je základom politiky EÚ v oblasti Strednej Ázie.
<SPEAKER ID="327" NAME="John Attard-Montalto, Louis Grech a Edward Scicluna  " AFFILIATION="S&amp;D">
písomne. - Maltská delegácia labouristov hlasovala za spoločný návrh uznesenia o reakcii EÚ na HIV/AIDS najmä preto, lebo sa zaoberá základnými problémami a prioritami v súvislosti s globálnym a tragickým problémom, ktorý vo veľmi veľkej miere ovplyvňuje životy mnohých ľudí, najmä žien a detí v regiónoch postihnutých chudobou, ako je subsaharská Afrika, v ktorej 22,4 milióna ľudí žije s HIV/AIDS. Aj keď sa na prvý pohľad zdá, že uznesenie neobsahuje žiadnu priamu propagáciu umelého prerušenia tehotenstva, naša delegácia nepodporuje ustanovenia, ktoré obhajujú umelé prerušenie tehotenstva.
<SPEAKER ID="328" NAME="Carlo Casini  " LANGUAGE="IT">
Znovu sa ocitáme v poľutovaniahodnej situácii, keď sa v diskusii o skutočnom a vážnom probléme (v tomto prípade ide o boj proti HIV) používajú argumenty navrhujúce nespravodlivé riešenia na tému práva na život, vďaka čomu je nemožné hlasovať za návrh. Používanie výrazu "sexuálne a reprodukčné zdravie" sa teraz stáva prostriedkom na presvedčenie parlamentov, aby podporovali umelé prerušenie tehotenstva. Nesmieme sa nechať oklamať.
<P>
Všetci počnúc mnou musíme podporovať sexuálne a reprodukčné zdravie, ale keď slová naznačujú inú a v skutočnosti opačnú situáciu (keď sa zabitie ľudskej bytosti poníma ako právo ženy na slobodu), je potrebné odhaliť klamstvo. Umelé prerušenie tehotenstva na svete je skutočnou tragédiou, ale skutočnou tragédiou je aj v našej Európe. Môj zámer hlasovať proti uzneseniu nespočíva v snahe brániť rozsiahlemu úsiliu o boj proti AIDS, ale v namietaní proti spôsobu a obsahu, ktoré som spomínal.
<SPEAKER ID="329" NAME="Edite Estrela  " LANGUAGE="PT">
Hlasovala som za uznesenie o AIDS/HIV v súvislosti s XVIII. medzinárodnou konferenciou o AIDS, pretože je potrebné zintenzívniť úsilie o to, aby sa vytvoril prioritný prístup pre HIV/AIDS v záujme verejného zdravia a aby sa umožnil všeobecný prístup k zdravotnej starostlivosti, vzdelávaniu a zamestnanosti ľudí postihnutých týmto vírusom. Je rozhodujúce bojovať proti stigmatizácii a diskriminácii nositeľov vírusu HIV/AIDS a zaistiť ochranu ich práv.
<SPEAKER ID="330" NAME="Diogo Feio  " LANGUAGE="PT">
Politické skupiny by mali na takéto témy dosahovať široký konsenzus a mali by sa vyhnúť tomu, aby ich používali v prospech nejakej agendy. Vzhľadom na existenciu spoločného návrhu uznesenia, ktorý podpísali len ľavicové a extrémne ľavicové strany v Parlamente, sa dá ľahko vidieť, že tento cieľ sa, žiaľ, nedodržal. Mali by sme sa zaujímať o ľudí, ich choroby a utrpenie, ktoré im spôsobujú, a vplyv chorôb na spoločnosť, najmä v najmenej rozvinutých krajinách. Pre dobro týchto ľudí musíme spolupracovať a nájsť lepšie riešenia na boj proti tejto skaze a na zmiernenie jej následkov.
<SPEAKER ID="958" NAME="José Manuel Fernandes  " LANGUAGE="PT">
Pohroma v podobe AIDS je naďalej vážnym humanitárnym problémom na celom svete, a preto vyžaduje integrovanú reakciu na globálnej úrovni, ktorá zmobilizuje štáty, inštitúcie a spoločnosti v rôznych regiónoch a na rôznych kontinentoch. V tejto oblasti naďalej pretrváva sociálna stigmatizácia a ďalej sa šíriace ochorenie s vysokou mierou úmrtnosti a mimoriadne ničivými následkami v najmenej rozvinutých krajinách a v krajinách s najhoršou humanitárnou situáciou musí zmobilizovať záujem a viesť k záväzkom zo strany inštitúcií EÚ a členských štátov, aby sprístupnili aktuálne dostupné zdroje na komplexnú a účinnú reakciu, ktorá by dokázala zaistiť potrebnú harmonizáciu politík prevencie a primeranú liečbu choroby. Napriek tomu nesúhlasím so spájaním boja proti HIV s takou citlivou otázkou, ako sú interrupcie.
<SPEAKER ID="331" NAME="João Ferreira  " LANGUAGE="PT">
Uznesenie zastáva komplexný prístup k problému AIDS/HIV na základe dostupných údajov. Zdôrazňuje kľúčové problémy, ktoré, samozrejme, podporujeme, medzi ktoré okrem iného patria obhajoba všeobecného prístupu k zdravotnej starostlivosti a nevyhnutnosť dodržiavania tejto povinnosti zo strany vlád prostredníctvom sprístupnenia verejných zdravotníckych služieb pre všetkých, potreba podporovať, chrániť a dodržiavať ľudské práva, najmä práva na sexuálne a reprodukčné zdravie nositeľov vírusu HIV/AIDS; upozornenie na hospodárske, sociálne a technické prekážky, ktoré spolu s trestnými právnymi predpismi a opatreniami bránia v účinnej reakcii na HIV, potreba spravodlivého a flexibilného financovania výskumu v oblasti nových technológií prevencie vrátane vakcín a mikrobicídov, výzva adresovaná členským štátom a Komisii na zvrátenie znepokojujúceho poklesu financovania zameraného na podporu sexuálneho a reprodukčného zdravia a súvisiacich práv v rozvojových krajinách.
<SPEAKER ID="957" NAME="Nathalie Griesbeck  " LANGUAGE="FR">
Rozhodne a s presvedčením som hlasovala za toto uznesenie, ktoré od členských štátov Európskej únie tesne pred konaním ďalšej medzinárodnej konferencie o AIDS vo Viedni požaduje, aby vytvorili nové zákony s cieľom poskytnúť dostupné a účinné lieky proti AIDS, podporiť kampane zabezpečujúce väčšiu informovanosť v rozvojových krajinách, zvýšiť financovanie výskumu nových vakcín a mikrobicídov a bojovať proti diskriminácii pacientov. Na celom svete žije s AIDS viac než 33 miliónov ľudí s veľmi obmedzeným prístupom k antiretrovírusovým liekom a ja dúfam, že na budúcotýždňovej medzinárodnej konferencii sa bude postupovať podľa týchto niekoľkých odporúčaní.
<SPEAKER ID="332" NAME="Sylvie Guillaume  " LANGUAGE="FR">
Pred ďalšou medzinárodnou konferenciou o AIDS, ktorá sa bude konať v júli vo Viedni, sa zdá byť rozhodujúce, aby sme my poslanci EP vyslali vládam silný signál. Preto som hlasovala za toto uznesenie, ktoré Komisiu a Radu vyzýva, aby zosilnili úsilie pri riešení problému HIV/AIDS ako globálnej priority v oblasti verejného zdravia, pričom sa ľudské práva stanú ústrednou myšlienkou prevencie, liečby a podpory.
<P>
Ešte aj dnes sa liečba dostáva len veľmi malej časti pacientov a sú potrebné zákony, ktoré zabezpečia dostupné a účinné lieky proti HIV. Dôrazne odsudzujem dvojstranné obchodné dohody, ktoré naďalej kladú obchodné záujmy pred zdravie v rozpore s dohodou podpísanou so Svetovou obchodnou organizáciou. Ako toto uznesenie zdôrazňuje, musíme tiež bojovať proti všetkým právnym predpisom, ktoré kriminalizujú prenos HIV a podporujú stigmatizáciu a diskrimináciu chorých.
<P>
Na záver dodám, že štatistiky o podiele žien a dievčat postihnutých touto chorobou dokazujú zlyhanie aktuálnych politík v oblasti prevencie. A práve preto považujem za rozhodujúce, aby sme prijali naozaj realistický prístup prostredníctvom financovania výskumu nových vakcín a mikrobicídov.
<SPEAKER ID="956" NAME="Nuno Melo  " LANGUAGE="PT">
HIV/AIDS stále patrí medzi hlavné príčiny globálnej úmrtnosti. V dôsledku tohto ochorenia zomreli v roku 2008 dva milióny ľudí. Predpokladá sa pritom, že aj v nadchádzajúcich desaťročiach zostane významnou globálnou príčinou predčasných úmrtí. Počet novoinfikovaných osôb naďalej prekračuje dostupné možnosti liečby a dve tretiny osôb, ktoré v roku 2009 potrebovali liečbu, ju nedostali, čo znamená, že 10 miliónov chorých ľudí nemalo prístup k potrebnej účinnej liečbe. Zastávam preto názor, že EÚ musí vyvinúť maximálne úsilie smerujúce k väčším investíciám v oblasti výskumu, liečby a vzdelávania s cieľom zlepšiť túto situáciu. Podporovať treba aj zastavenie stigmatizácie a diskriminácie nositeľov vírusu HIV/AIDS. Myslím si tiež, že EÚ musí byť mimoriadne citlivá voči problému subsaharskej Afriky, ktorá je s 22,4 milióna ľudí chorých na HIV/AIDS naďalej najhoršie postihnutou oblasťou.
<SPEAKER ID="955" NAME="Willy Meyer  " LANGUAGE="ES">
Hlasoval som za spoločné uznesenie všetkých skupín Parlamentu o HIV/AIDS, pretože sa zaoberá dôležitými aspektmi tohto problému, ako napríklad ochranou všeobecného charakteru prístupu k službám verejnej zdravotnej starostlivosti pre všetkých občanov. Uznesenie požaduje aj to, aby vlády dodržiavali svoje povinnosti a sprístupnili verejné zdravotnícke služby všetkým občanom. Uznesenie zároveň chráni práva na reprodukčné a sexuálne zdravie nositeľov vírusu HIV. Okrem toho zdôrazňuje potrebu financovania v súlade s požiadavkami výskumu nových preventívnych opatrení vrátane vakcín.
<SPEAKER ID="954" NAME="Andreas Mölzer  " AFFILIATION="NI">
písomne. - (DE) Vírus HIV/AIDS je ešte aj dnes celosvetovou skazou, s ktorou sa sotva dá niečo robiť. Najmä v rozvojových krajinách je vysoká miera novoinfikovaných osôb a v dôsledku toho vysoká miera úmrtnosti. No aj v Európskej únii registrujeme stále viac novoinfikovaných osôb a počet nenahlásených prípadov je možno omnoho vyšší. Stále veľmi prevláda strach z ochorenia človeka a zo života so stigmou. V záujme zastavenia ochorenia je potrebný rozsiahly výskum, a to aj v rámci EÚ. A keďže je výskum v oblasti HIV/AIDS základom, hlasoval som za toto uznesenie.
<SPEAKER ID="333" NAME="Elisabeth Morin-Chartier  " LANGUAGE="FR">
Pred ďalšou medzinárodnou konferenciou o AIDS, ktorá sa uskutoční v dňoch 18. až 23. júla 2010 vo Viedni, musím podporiť uznesenie, ktoré dnes bolo prijaté a vysiela silný signál národným vládam. Je naozaj rozhodujúce vytvoriť nové právne predpisy s cieľom zabezpečiť dostupné a účinné lieky proti vírusu HIV vrátane antiretrovírusových a iných bezpečných a účinných liekov. Musím poukázať na to, že len 23 % pacientov s ochorením HIV v Európe a v Strednej Ázii vie o antiretrovírusovej liečbe. Pobaltské štáty napríklad patria medzi krajiny Európskej únie, ktoré najviac potrebujú zaviesť politiky v oblasti prevencie AIDS. Vyzývam preto Agentúru Európskej únie pre základné práva, aby zhromaždila viac informácií o situácii ľudí s vírusom HIV/AIDS s cieľom zaistiť, aby mali títo pacienti aj naďalej právo na sociálne, sexuálne a reprodukčné zdravie.
<SPEAKER ID="953" NAME="Paulo Rangel  " LANGUAGE="PT">
Vážený pán predsedajúci, dámy a páni, predkladám toto vysvetlenie hlasovania, pretože aj keď som hlasoval za väčšinu odsekov, chcem zdôrazniť, že som sa zdržal hlasovania o odseku 17. Zdržal som sa len preto, že francúzska verzia na rozdiel od portugalskej verzie naznačovala možnosť, že sexuálne a reprodukčné zdravie by mohlo zahŕňať prijímanie interrupcie ako prostriedku jeho propagácie. Ako obhajca práva na život som nemohol s čistým svedomím hlasovať za. Chcem zdôrazniť, že používanie výrazu "sexuálne a reprodukčné zdravie" sa nemôže stať spôsobom, ako presvedčiť parlamenty, aby podporovali umelé prerušenie tehotenstva. Chcem však predsa len zdôrazniť svoju celkovú zaviazanosť bojovať proti HIV/AIDS.
<SPEAKER ID="334" NAME="Raül Romeva i Rueda  " AFFILIATION="Verts/ALE">
písomne. - Spoločné uznesenie bolo prijaté v podobe, v akej sa o ňom rokovalo, so 400 hlasmi za a 166 proti napriek tomu, že poslanecký klub PPE žiadal o oddelené hlasovanie o sexuálnych a reprodukčných právach tak, ako to robí stále. Zároveň to poukazuje na to, že poslanecký klub PPE je v tejto otázke rozdelený. Teší ma výsledok, najmä preto, lebo sa zohľadnili všetky naše názory súvisiace so sexuálnymi a reprodukčnými právami.
<SPEAKER ID="335" NAME="Joanna Senyszyn  " LANGUAGE="PL">
Infekcie vírusmi HIV/AIDS sú globálnym javom a vôbec sa netýkajú len takzvaných rizikových skupín alebo osobitných regiónov. Dnes už nejde len o problém drogovo závislých či homosexuálov, ale týka sa všetkých. Najviac sú vystavení riziku mladí ľudia, vzdelaní ľudia, belosi a ľudia pracujúci pre väčšie spoločnosti.
<P>
Takmer polovicu osôb s ochorením HIV tvoria ženy. Infekcii podľahnú skôr, pretože vírus prechádza oveľa ľahšie z mužov na ženy než naopak. XVIII. medzinárodná konferencia o AIDS, ktorá sa bude konať vo Viedni v dňoch 18. až 23. júla, zdôrazní potrebu zintenzívnenia informačnej kampane zameranej na ženy a mladých ľudí. Ženy musia mať všeobecný a jednoduchý prístup k informáciám o zdravotných aspektoch sexu a reprodukcie a k zdravotníckym službám. Rovnako podstatná je aj bezplatná distribúcia liekov proti HIV pre tehotné ženy s cieľom zabrániť prenosu choroby z matky na dieťa. Pri predchádzaní HIV/AIDS sú rozhodujúce školské vzdelávacie programy o sexuálnych a reprodukčných právach.
<P>
Najviditeľnejšími následkami nedostatočnej sexuálnej výchovy v školách sú prípady ochorenia na HIV a iné sexuálne prenosné choroby u mladých ľudí a predčasné a neplánované tehotenstvá mladých žien. Epidémia HIV/AIDS - dá sa tak nazvať v dôsledku rozsahu a smrteľného nebezpečenstva a veľkého percenta prípadov medzi mladými ľuďmi - by mala byť dostatočným dôvodom na zavedenie primeranej sexuálnej výchovy na školách. Preto som hlasovala za prijatie uznesenia o HIV/AIDS v súvislosti s XVIII. medzinárodnou konferenciou o AIDS.
<SPEAKER ID="336" NAME="Charles Tannock  " AFFILIATION="ECR">
písomne. - Skupina ECR bezvýhradne podporuje ľudské práva pre všetkých bez ohľadu na rasu, pohlavie a sexuálnu orientáciu. Dôrazne podporujeme napredovanie v liečbe, prevencii a prístupe k zdravotnej starostlivosti pre všetkých a rozvíjanie povedomia a vzdelávania v oblasti boja proti HIV a AIDS.
<P>
Zároveň sa však domnievame, že reprodukčné práva, kam patrí aj právo na interrupciu, sú otázkou svedomia každého jednotlivca a že návrhy v tomto uznesení príliš zasahujú do práva zvrchovaného štátu vytvoriť program vlastnej politiky v oblasti zdravotnej starostlivosti a umelého prerušenia tehotenstva.
<P>
Z týchto dôvodov sa skupina ECR rozhodla zdržať sa hlasovania o tomto uznesení.
<SPEAKER ID="952" NAME="Sophie Auconie  " LANGUAGE="FR">
Zámerom Dohovoru o kazetovej munícii je zakázať používanie, výrobu, uskladňovanie a transfer tejto kategórie zbraní a zabezpečiť jej odstránenie a zničenie. Podporila som spoločný návrh uznesenia, ktorý vyzýva všetky členské štáty, aby ratifikovali tento dohovor a umožnili tak, aby ho Únia dodržiavala. Preto je potrebné prijať všetky potrebné opatrenia, aby krajiny, ktoré zatiaľ dohovor neratifikovali, tak urobili. Pokiaľ ide o členské štáty, ktoré už tento dohovor podpísali, nadobudnutie platnosti je príležitosťou na prijatie potrebných opatrení na jeho realizáciu vo forme zničenia zásob, odstránenia zvyšných zbraní a poskytnutia pomoci obetiam a podobne.
<SPEAKER ID="338" NAME="Nikolaos Chountis  " LANGUAGE="EL">
Podpísal som a hlasoval som za návrh uznesenia o nadobudnutí platnosti Dohovoru o kazetovej munícii a úlohe EÚ nielen preto, že ide o tému najvyššieho významu, ale aj preto, že Grécko, bohužiaľ, patrí medzi krajiny, ktoré tento dohovor zatiaľ nepodpísali. Všetky štáty by mali tento dohovor okamžite uplatňovať. Kazetová munícia vedie k vysokej miere úmrtnosti a vyvoláva vážne riziko pre občanov, najmä ak sa používa v blízkosti obytných oblastí. Aj po skončení konfliktu pretrvávajú jej tragické následky, pretože použitie tejto munície spôsobuje viaceré zranenia a úmrtia občanov, keďže nevybuchnuté nábojnice, ktoré zostanú v zemi, často nájdu deti a iné nič netušiace nevinné obete.
<SPEAKER ID="339" NAME="Diogo Feio  " LANGUAGE="PT">
Všetky krajiny, ktoré si stále pamätajú na svoju účasť vo vojnách, poznajú ničivé následky kazetovej munície. Podpora ich zakázania a zničenia zo strany Parlamentu je úplne opodstatnená. Obávam sa však, že vôľa politikov a ratifikácia tohto dohovoru zo strany niekoľkých štátov nemusí stačiť na to, aby sa jednoducho dosiahli žiadané výsledky.
<P>
Vzhľadom na to ide nepochybne o dôležitý krok správnym smerom a je povinnosťou Európskej únie a jej členských štátov podporiť ho.
<SPEAKER ID="951" NAME="José Manuel Fernandes  " LANGUAGE="PT">
Vzhľadom na nescudziteľnú úlohu Európskej únie pri obrane mieru, bezpečnosti a rešpektovania slobody, života a ľudských práv a kvality života ľudí podporujem toto uznesenie a zdôrazňujem potrebu pozitívnej a rýchlej reakcie na výzvu, aby všetky členské štáty bezodkladne podpísali a ratifikovali Dohovor o kazetovej munícii. Chcel by som poukázať na skutočnosť, že kazetová munícia je mimoriadne smrteľná a vytvára vážne riziko pre občanov, a to aj v období po ukončení konfliktov. Hlavnými obeťami tohto typu výbušniny sú, žiaľ, deti. Obhajujem záväzok Európy bojovať proti šíreniu zbraní, ktoré náhodne zabíjajú, a dúfam, že členské štáty a inštitúcie EÚ v tomto smere podniknú súvislé a odhodlané kroky voči tretím krajinám.
<SPEAKER ID="340" NAME="Paweł Robert Kowal  " LANGUAGE="PL">
Náš návrh uznesenia je vyvážený. Víta konanie členských štátov, ktoré podpísali a ratifikovali Dohovor o kazetovej munícii, ale pripúšťa aj to, že niektoré členské štáty vzhľadom na svoju situáciu nebudú môcť teraz dohovor podpísať. Náš text vyzýva tieto krajiny (napríklad aj Poľsko), aby konali v zmysle dodržiavania požiadaviek (napríklad požiadaviek na výrazné zníženie počtu nevybuchnutej munície a menší rozsah rozptylu), výsledkom čoho bude zníženie možných strát v radoch obyvateľstva - v rámci ďalšieho protokolu k Ženevskému dohovoru o konvenčných zbraniach. Na túto cestu sa vydali Poľsko a ďalšie členské štáty EÚ, ako napríklad Fínsko, Lotyšsko, Estónsko, Rumunsko a Slovensko, ako aj USA.
<SPEAKER ID="950" NAME="Sabine Lösing a Sabine Wils  " AFFILIATION="GUE/NGL">
písomne. - Odôvodnenie spoločného rozhodnutia, bohužiaľ, obsahuje pozitívny odkaz na európsku bezpečnostnú stratégiu a spoločnú bezpečnostnú a obrannú politiku, ktoré my a naša skupina odmietame. Ale vzhľadom na obrovský význam Dohovoru o kazetovej munícii prijatého 107 krajinami sme spolu so skupinou GUE/NGL podpísali spoločné uznesenie o nadobudnutí platnosti Dohovoru o kazetovej munícii a úlohe EÚ, pretože toto spoločné uznesenie musíme považovať za veľký úspech v záujme zakázania kazetovej munície.
<SPEAKER ID="949" NAME="Nuno Melo  " LANGUAGE="PT">
Podpísanie Dohovoru o kazetovej munícii 20 členskými štátmi je dobrým vyjadrením záväzku EÚ v oblasti boja proti šíreniu zbraní, ktoré náhodne zabíjajú. Nemožno zabudnúť, že tento typ zbraní je hlavnou príčinou úmrtia tisícov civilistov, ktorí boli bez rozdielu zabití, najmä detí a ďalších ľudí, ktorí sú nevinní a nie sú si vedomí nebezpečenstva.
<SPEAKER ID="948" NAME="Willy Meyer  " LANGUAGE="ES">
Spoločné rozhodnutie, bohužiaľ, obsahuje pozitívne odkazy na európsku bezpečnostnú stratégiu a spoločnú bezpečnostnú a obrannú politiku, ktoré ja a naša skupina odmietame. Ale vzhľadom na obrovský význam Dohovoru o kazetovej munícii prijatého 107 krajinami ja i naša skupina Konfederatívna skupina Európskej zjednotenej ľavice - Nordická zelená ľavica podporujeme spoločné uznesenie o nadobudnutí platnosti Dohovoru o kazetovej munícii a úlohe EÚ. Domnievam sa, že spoločné uznesenie možno považovať za posun smerom k zakázaniu kazetových bômb, preto som hlasoval za.
<SPEAKER ID="947" NAME="Andreas Mölzer  " AFFILIATION="NI">
písomne. - (DE) Kazetová munícia patrí medzi najzákernejšie zbrane, pretože pri použití zabíja hlavne nevinných ľudí. Nebezpečenstvu náhodného výbuchu týchto zariadení sú vystavené najmä deti a v dôsledku toho môžu mať vážne zranenia. Dohovor o kazetovej munícii, ktorý už podpísalo 20 členských štátov, zakazuje používanie týchto zbraní a od krajín, ktoré ich majú vo výzbroji, požaduje ich zničenie. Súhlasil som s uznesením, pretože tento dohovor je prvým krokom správnym smerom k definitívnemu zakázaniu týchto smrtiacich zbraní. Hlasoval som proti uzneseniu, pretože si nemyslím, že dohoda môže donútiť krajiny, aby zakázali kazetovú muníciu.
<SPEAKER ID="342" NAME="Raül Romeva i Rueda  " AFFILIATION="Verts/ALE">
písomne. - Európsky parlament prostredníctvom prevažnej väčšiny vyslal silný signál proti tejto zradnej hrozbe pre ľudí vo vojnových a krízových oblastiach. Ešte aj dnes postihuje kazetová munícia tisíce ľudí, takmer výlučne civilistov a najmä mnoho detí, ktoré si často pomýlia bomby s loptami a hračkami. Európsky parlament tak zaujal jediné schodné stanovisko k tejto neprieberčivej a nehumánnej zbrani: jednotné "nie" kazetovej munícii v Európe a vo svete. Európsky parlament žiada, aby všetky členské štáty a kandidátske krajiny, ktoré zatiaľ nepodpísali alebo neratifikovali medzinárodnú dohodu o zákaze kazetovej munície, čím skôr k tomuto kroku pristúpili, najlepšie do konca roka. Nám zeleným sa podarilo úspešne presadiť požiadavku, aby krajiny, ktoré zatiaľ neboli menované, menované boli, čo umožní občianskej spoločnosti vyvinúť tlak tam, kde je najviac potrebný. Estónsko, Fínsko, Grécko, Lotyšsko, Poľsko, Rumunsko, Slovensko a Turecko musia ešte podpísať a ratifikovať túto zmluvu. Bulharsko, Cyprus, Česká republika, Maďarsko, Taliansko, Litva, Holandsko, Portugalsko a Švédsko zmluvu už podpísali, ale stále ich čaká ratifikácia v národných parlamentoch.
<SPEAKER ID="343" NAME="Geoffrey Van Orden  " AFFILIATION="ECR">
písomne. - Skupina ECR výrazne podporuje všetky snahy o minimalizáciu utrpenia vojakov a civilistov, a preto hlasovala za toto uznesenie. Zastávame však názor, že sa nesmie urobiť nič, čím by sa zhoršila operačná účinnosť a bezpečnosť našich ozbrojených síl. Treba preto jasne uviesť, že do kazetovej munície podľa definície v Dohovore o kazetovej munícii nepatrí munícia, ktorá sa zničí alebo deaktivuje sama, teda munícia, ktorú budú používať zodpovedné ozbrojené sily našich národov.
<P>
Osobne neschvaľujem spôsob formulácie v odseku 10, ktorý vyzýva vysokého predstaviteľa, aby vyvinul maximálne úsilie o realizáciu pristúpenia Únie k Dohovoru o kazetovej munícii. Medzi nešťastné následky Lisabonskej zmluvy patrí to, že EÚ je teraz sama schopná pristupovať k medzinárodným dohovorom. To by malo byť výsadou suverénnych národov, nie organizácie, ako je EÚ, aj keď je zrejmé, že existujú ľudia, ktorí sa, bohužiaľ, snažia o premenu EÚ na zvrchovaný štát.
<SPEAKER ID="346" NAME="Roberta Angelilli  " LANGUAGE="IT">
Spoločná poľnohospodárska politika (SPP) patrí medzi najdôležitejšie politiky Európskej únie a po nadobudnutí platnosti Lisabonskej zmluvy nemožno žiadnu reformu SPP ani žiadne nové právne predpisy týkajúce sa poľnohospodárstva schváliť bez súhlasu Parlamentu.
<P>
Poľnohospodári produkujú tovar, ktorý používa celá spoločnosť, ale nielen ich postihuje SPP, pretože existuje vzťah medzi poľnohospodárstvom, životným prostredím, biodiverzitou, zmenou klímy a udržateľným riadením prírodných zdrojov, ako sú voda a zem. Okrem toho existuje jasné prepojenie medzi poľnohospodárstvom a správnym hospodárskym a sociálnym rozvojom rozsiahlych vidieckych oblastí EÚ. Poľnohospodári poskytujú aj potraviny, ktoré potrebujeme na prežitie.
<P>
Toto úvodné uznesenie o budúcnosti SPP predstavuje príspevok zo strany poslancov EP do rozpravy o tom, ako reformovať SPP v súvislosti so zavedením nového viacročného rozpočtu v roku 2013 a ako definovať základné zásady, ktorými sa bude riadiť proces formovania novej spoločnej poľnohospodárskej politiky. V rámci tohto hlasovania sa Parlament sústredil aj na to, ako sa postaviť k novým úlohám, ako sú boj proti zmene klímy, potravinová bezpečnosť, kvalita potravín, konkurencieschopnosť podnikov a príjmy poľnohospodárov.
<SPEAKER ID="347" NAME="Charalampos Angourakis  " LANGUAGE="EL">
Správa o budúcnosti SPP po roku 2013 podporuje európsku zjednocujúcu politiku zameranú na vykorenenie chudobných poľnohospodárov zo stredne veľkých fariem a posilňuje veľkú kapitalistickú poľnohospodársku produkciu. SPP, reformy na základe kontroly stavu a rozhodnutia WTO mali dramatický vplyv na chudobné stredné poľnohospodárske podniky. Pred tým, než Grécko vstúpilo do EHS/EÚ, vyvážalo poľnohospodárske produkty. Dnes míňa 2,5 miliardy EUR na dovoz produktov, ktoré dokáže vyprodukovať. V odvetví poľnohospodárstva ročne ubudne 20 tisíc pracovných miest, produkcia upadá, príjem z poľnohospodárstva klesol v rokoch 2000 až 2008 o 20 % a 75 % poľnohospodárskych podnikov dosahuje ročný hrubý zisk v rozsahu 1 200 až 9 600 EUR.
<P>
Reforma považuje bolestivé následky pre malé a stredné poľnohospodárske podniky za úspech. Zámerom tejto správy je prispôsobiť SPP vzhľadom na stratégiu monopolného kapitálu pre poľnohospodárstvo, ako je to vyjadrené v stratégii EÚ 2020: konkurencieschopné poľnohospodárstvo, veľké firemné majetky vo vidieckom hospodárstve, ktoré budú koncentrovať pozemky a dotácie Spoločenstva na úkor malých a stredných poľnohospodárskych podnikov a zúrivá konkurencia o získanie podielu na eurounifikujúcich a globálnych trhoch. Rozhodnutie Komisie o pozastavení alebo zrušení dotácií a pomoci Spoločenstva všetkým členským štátom, ktoré neplnia požiadavky finančnej disciplíny podľa Paktu stability, smeruje tiež k tomu istému záveru.
<SPEAKER ID="348" NAME="Elena Oana Antonescu  " LANGUAGE="RO">
Priamo v odvetviach poľnohospodárstva, lesníctva a rybolovu je momentálne zamestnaných 13,6 milióna občanov v členských štátoch EÚ, pričom ďalších 5 miliónov ľudí pracuje v agropotravinárskom odvetví. Generujú viac než 337 miliárd EUR v rámci ročnej produkcie na úrovni EÚ.
<P>
Vzhľadom na to, že EÚ musí zaistiť potravinovú bezpečnosť pre svojich občanov a dlhodobý rozvoj odvetví poľnohospodárstva, poľnohospodárstvo musí prejsť veľkými zmenami v záujme zachovania produktivity v čase, keď sa musí prispôsobiť prísnejším environmentálnym obmedzeniam, než platia v súčasnosti.
<P>
Politiky zamerané na obmedzenie poľnohospodárskeho využívania pôdy v záujme boja proti zmene klímy zredukujú veľkosť oblastí, ktoré sa obrábajú, a povedú k uvaleniu ďalších podmienok pre poľnohospodársku produkciu zameraných na zníženie dosahu na životné prostredie a klímu. Spoločná poľnohospodárska politika EÚ sa navyše bude musieť prispôsobiť novej hospodárskej a sociálnej atmosfére na lokálnej a regionálnej úrovni, kde sa bude zohľadňovať zvýšenie nákladov na energiu.
<P>
Táto správa správne identifikovala kľúčové problémy, ktoré bude musieť spoločná poľnohospodárska politika riešiť po roku 2013, a práve preto som ju hlasovaním podporila.
<SPEAKER ID="946" NAME="Sophie Auconie  " LANGUAGE="FR">
Správa pána Lyona sa zameriava na zaistenie a zlepšenie budúcnosti spoločnej poľnohospodárskej politiky (SPP) po roku 2013 vzhľadom na existenciu hospodárskej krízy a vážne finančné ťažkosti, s ktorými sa stretávajú členské štáty, daňoví poplatníci, poľnohospodári a spotrebitelia. Európska únia preto bude musieť reagovať na rastúci demografický tlak, ako aj na nárast dopytu na vnútornom trhu. Ako sa však uvádza v správe, za ktorú som hlasovala, nejde len o otázku zintenzívnenia produkcie. Úlohou, ktorú budú musieť SPP a naši poľnohospodári riešiť, bude v podstate produkovať viac potravín na menšej rozlohe pozemkov, s menším objemom vody a energie. Na plenárnej schôdzi bolo predložených niekoľko pozmeňujúcich a doplňujúcich návrhov. Hlasovala som najmä za pozmeňujúci a doplňujúci návrh 1, ktorý presadzuje vysokú výživovú hodnotu poľnohospodárskych produktov. Hlasovala som však proti pozmeňujúcemu a doplňujúcemu návrhu 2, ktorý vyzýva na zrušenie dvojpilierovej štruktúry SPP.
<SPEAKER ID="945" NAME="Zigmantas Balčytis  " LANGUAGE="LT">
Hlasoval som za túto správu. Na pozadí reformy spoločnej poľnohospodárskej politiky stoja hospodárska kríza a vážne finančné ťažkosti, s ktorými sa stretávajú členské štáty, daňoví poplatníci, poľnohospodári a spotrebitelia. Táto nová SPP sa bude musieť prispôsobiť meniacemu sa európskemu a globálnemu prostrediu a prekonať mnoho problémov. Európske poľnohospodárstvo musí zaistiť potravinovú bezpečnosť pre svojich vlastných spotrebiteľov a musí prispievať k produkcii potravín pre stabilne rastúcu svetovú populáciu. Bude to veľmi zložité, pretože energetická kríza, rastúce ceny energie a potreba znižovania emisií skleníkových plynov budú fungovať ako obmedzenia pri zvyšovaní produkcie. Vplyv zmeny klímy navyše zablokuje možnosť poľnohospodársky využiť veľké plochy pôdy navyše, čoho výsledkom bude, že európske a globálne poľnohospodárstvo bude musieť vyprodukovať viac potravín na menších pozemkoch, s menšou spotrebou vody a energie. Aj naďalej považujem za základný kameň SPP zaistenie konkurencieschopnosti európskeho poľnohospodárstva v porovnaní s dobre dotovanými obchodnými partnermi, ako sú USA, Japonsko, Švajčiarsko alebo Nórsko, a zabezpečenie spravodlivých obchodných podmienok pre poľnohospodárov EÚ. SPP musí naďalej podporovať poľnohospodársku činnosť v Európe v záujme zaistenia miestnej produkcie potravín a vyváženého územného rozvoja.
<SPEAKER ID="349" NAME="Bastiaan Belder  " LANGUAGE="NL">
Správa z vlastnej iniciatívy nášho kolegu poslanca pána Lyona je dôležitá. Európska komisia teraz pozná pozíciu Európskeho parlamentu, pokiaľ ide o tento dokument, a bude ju musieť zohľadniť pri predkladaní nových návrhov. Pokiaľ ide o našu stranu, spoločná poľnohospodárska politika (SPP) bude pokračovať aj po roku 2013. Poľnohospodárstvo je dôležité pre našich občanov. Potravinová bezpečnosť, krajina, životné prostredie, životné podmienky zvierat, klíma a podobne, to sú oblasti, v ktorých môže poľnohospodárstvo výrazne prispieť. Dôslednú politiku však budú musieť podporiť dostatočné finančné prostriedky. Sú tu problémy, ktoré sme už spomínali, a vzniknú aj nové, s ktorými budeme musieť zápasiť. Únia teraz pozostáva z veľkého počtu členských štátov. Podporujem túto správu, pretože vyzýva, aby boli v rozpočte po roku 2013 vyčlenené na poľnohospodárstvo porovnateľné prostriedky. Vzhľadom na to bude potrebné isté veci preformulovať. V prvom rade potrebujeme zjednodušené opatrenia a menej byrokracie. Okrem toho budeme musieť prejsť od modelu, kde nedostávajú pomoc všetci poľnohospodári, na model, kde je pomoc založená na výmere v akroch. V tomto smere bude mimoriadne dôležité obozretné prechodné obdobie.
<SPEAKER ID="350" NAME="Mara Bizzotto  " LANGUAGE="IT">
Programové obdobie rokov 2007 - 2013 sa už končí a nová spoločná poľnohospodárska politika bude musieť v mene poľnohospodárov vyriešiť veľmi dôležitú úlohu: úlohu zaručiť minimálne rovnakú úroveň finančných prostriedkov ako v minulosti a ich rovnomerné rozdelenie medzi staré a nové členské štáty na základe nielen počtu hektárov, ale aj iných objektívnych kritérií hodnotenia. Hlasovala som za správu pána Lyona, pretože v plnej miere podporujem cieľ regionálneho charakteru pomoci a jej zachovania v podobe viazaných platieb pre zraniteľné poľnohospodárske územia a sektory. Zároveň verím vo význam politiky podpory zemepisných označení a v zjednodušenie, v súlad s normami EÚ zo strany dovozcov z tretích krajín a v posilňovanie pozície rôznych aktérov v potravinovom reťazci.
<SPEAKER ID="944" NAME="Maria Da Graça Carvalho  " LANGUAGE="PT">
Táto správa posúva poľnohospodársku politiku do strategickej pozície z pohľadu potravinovej bezpečnosti a udržateľného rozvoja. Rozvoj ekologických technológií v oblasti poľnohospodárstva má obrovský potenciál pri vytváraní pracovných miest a tieto technológie v rozhodujúcej miere prispejú k plneniu cieľov stratégie Európa 2020. Európsky parlament v tejto správe stanovil svoju pozíciu pri reformovaní a financovaní spoločnej poľnohospodárskej politiky po roku 2013. Táto správa sa zaoberá aj prepojeniami medzi poľnohospodárskou politikou a bojom proti zmene klímy.
<SPEAKER ID="943" NAME="Ole Christensen, Dan Jørgensen, Christel Schaldemose a Britta Thomsen  " LANGUAGE="DA">
K správe ako celku: My dánski sociálni demokrati sme sa rozhodli hlasovať proti správe o poľnohospodárskej politike EÚ po roku 2013, pretože sa domnievame, že nevyjadruje náležite túžbu po inak veľmi potrebnej reforme. Boli by sme radi, keby sa EÚ postavila do čela a keby najneskôr do roka 2013 zastavila všetky platby vývozných dotácií, a to bez ohľadu na kroky ostatných obchodných partnerov WTO. To sa do správy nedostalo. V súvislosti s platbou dotácií by sme uprednostnili, aby boli stanovené vyššie požiadavky v oblasti životného prostredia, klímy a udržateľnosti, ako sú momentálne platné neambiciózne požiadavky. To sa do správy nedostalo. Boli by sme uprednostnili aj výrazné zníženie objemu prostriedkov z rozpočtu EÚ, ktoré sa prideľujú na poľnohospodársku pomoc. Ani to sa do správy nedostalo. Na základe toho si my dánski sociálni demokrati myslíme, že nemôžeme podporiť záverečnú správu o poľnohospodárskej pomoci EÚ po roku 2013.
<P>
K pozmeňujúcemu a doplňujúcemu návrhu 3: My dánski sociálni demokrati sa domnievame, že z európskej poľnohospodárskej pomoci by sa mali odstrániť dotácie EÚ. Základnou zásadou poľnohospodárskeho odvetvia založeného na udržateľnosti by mal byť voľný a spravodlivý obchod. Hlasovali sme proti tomuto pozmeňujúcemu a doplňujúcemu návrhu. Domnievame sa totiž, že je sám osebe rozporuplný, keďže vyzýva, aby sa pomoc EÚ poskytovala bez narúšania slobodného a spravodlivého obchodovania. Programy dotácií EÚ povedú však práve k narušeniu slobodného a spravodlivého obchodovania.
<SPEAKER ID="942" NAME="Vasilica Viorica Dăncilă  " AFFILIATION="S&amp;D">
písomne. - (RO) Vyjadrila som rozhodné "áno" zachovaniu rovnomerného rozdeľovania platieb v rámci spoločnej poľnohospodárskej politiky po roku 2013 pre poľnohospodárov z nových aj starých členských štátov. Pomohlo by to odstrániť nespravodlivosť pre členské štáty, ktoré sa pripojili nedávno, vrátane Rumunska.
<SPEAKER ID="941" NAME="Marielle De Sarnez  " LANGUAGE="FR">
Pri definovaní budúcej reformy spoločnej poľnohospodárskej politiky sa nachádzame na križovatke. Ide o tému, ktorá, prirodzene, zaujíma Európanov, ale aj občanov na celom svete. Práve preto by túto reformu nemali formovať odborníci, ale skôr poľnohospodári a spotrebitelia. Musíme znovu premyslieť všeobecné ciele novej spoločnej poľnohospodárskej politiky. Z pohľadu produkcie a dodávok potravín majú Európania nové očakávania. Chcú poľnohospodárstvo, ktoré rešpektuje životné prostredie, ktoré spĺňa vysoké normy týkajúce sa kvality, sledovateľnosti, bezpečnosti produkcie potravín a uhlíkovej stopy. Táto nová politika by tiež mala byť súčasťou globálnej vízie s jednou veľkou úlohou: byť schopní reagovať na zdvojnásobenie dopytu po produkcii a dodávkach potravín, ku ktorému dôjde do roku 2050, v kontexte, pre ktorý budú typické nedostatok vody, obmedzenie obrábateľnej pôdy a nové dohody o energii vyvolané bojom proti zmene klímy. Premyslieť treba aj globálnu organizáciu poľnohospodárskych trhov, kde treba zohľadniť dve hlavné inšpirácie spoločnej poľnohospodárskej politiky, a to zaručenie potravinovej bezpečnosti a zachovanie živobytia malých poľnohospodárov a ich rodín doma aj v najchudobnejších krajinách sveta.
<SPEAKER ID="351" NAME="Diane Dodds  " AFFILIATION="NI">
písomne. - Hlasovala som za túto správu, no musím zdôrazniť, že trvanie mojej podpory závisí od toho, v akej miere teraz Komisia zohľadní a zaistí určité ciele:
<P>
1. Musíme mať rozpočet na SPP, ktorý dokáže poskytnúť našim poľnohospodárom realizovateľný a bezpečný príjem a spotrebiteľom potravinovú bezpečnosť.
<P>
2. Musíme zachovať platby z prvého piliera, oceniť poľnohospodárov za prácu a zabezpečiť odvetvie prostredníctvom priamych platieb.
<P>
3. Musíme definovať, čo znamená spravodlivé rozdeľovanie SPP, a pozrieť sa na výrobné náklady. Platby založené na výmere, ktoré poskytnú Severnému Írsku menej než teraz, zničia priemysel, ktorý je už teraz na hrane udržateľnosti. Rozhodujúce sú regionálne odchýlky.
<P>
4. Musíme zachovať opatrenia na kontrolu trhu, ktoré ovládajú kolísanie cien a zaisťujú ziskovosť.
<SPEAKER ID="940" NAME="Leonidas Donskis  " LANGUAGE="LT">
Uznesenie Európskeho parlamentu o spoločnej poľnohospodárskej politike predstavuje ambicióznu a zacielenú reformu. Má môj hlas a hlas Skupiny Aliancie liberálov a demokratov za Európu. Najdôležitejšie je to, že uznáva nespravodlivosť voči poľnohospodárom nových členských štátov. Uznesenie nás vyzýva, aby sme splnili očakávania 12 nových členských štátov EÚ, ktoré sa pripojili po roku 2004, a aby sme s nimi pri rozdeľovaní peňazí Európskej únie zaobchádzali spravodlivo. Keďže sa od nadobudnutia platnosti Lisabonskej zmluvy posilnili právomoci Európskeho parlamentu, dúfam, že sa Rada nevráti k nerovným priamym platbám pre poľnohospodárov starých a nových členských štátov a že neschváli žiadne ďalšie všeobecné financovanie, ktoré by mohlo narušiť spravodlivú konkurenciu na jednotnom trhu EÚ. Nová SPP by mala zaistiť, že poľnohospodári získajú účinnú a cielenú podporu, z ktorej bude ťažiť širšia spoločnosť a najmä spotrebitelia. Venuje pozornosť potravinovej bezpečnosti a dodávke vysokokvalitných produktov za rozumné ceny. Ako liberál môžem považovať aktuálny rozpočet na SPP za oprávnený jedine vtedy, keď nová spoločná poľnohospodárska politika bude namiesto narúšania trhu vytvárať pridanú hodnotu, ak zabezpečí väčšiu konkurencieschopnosť EÚ voči jej obchodným partnerom a keď podporí vyvážený rozvoj poľnohospodárstva a vidieka, pričom zachová životné prostredie a krajinu. Reformy navrhované Európskym parlamentom sú pozitívnym krokom, ktoré ja a skupina európskych liberálov vítame a tešíme sa na ich realizáciu.
<SPEAKER ID="353" NAME="Edite Estrela  " LANGUAGE="PT">
Hlasovala som za správu o budúcej SPP po roku 2013, pretože je potrebné posilniť politiky SPP a zaistiť primeraný rozpočet, aby sme dokázali reagovať na problémy, s ktorými sa stretáva európske poľnohospodárstvo, ako sú napríklad zmena klímy, potravinová bezpečnosť a kvalita a konkurencieschopnosť odvetvia.
<SPEAKER ID="939" NAME="Diogo Feio  " LANGUAGE="PT">
Hlasoval som proti pozmeňujúcemu a doplňujúcemu návrhu 69 k tomuto návrhu, pretože vystavuje hrozbe globálnu štruktúru spoločnej poľnohospodárskej politiky (SPP) a ohrozuje záujmy portugalského poľnohospodárstva tým, že navrhuje zrušenie financovania štrukturálnych opatrení a nezaručuje pritom, že budú nahradené zmenami v prvom pilieri. Okrem toho takýto návrh predstavuje procedurálne ťažkosti pri budúcom rozdeľovaní fondov Únie poľnohospodárom, zatiaľ čo súčasný systém v jeho aktuálnej podobe treba zjednodušiť a nie viac skomplikovať. Chcel by som tiež zdôrazniť, že portugalský štát plytvá stovkami miliónov eur z finančných prostriedkov prvého piliera. Zrušením druhého piliera a prevodom niektorých opatrení z druhého piliera do prvého sa zastavia mnohé opatrenia, ktoré sú v súčasnosti podporované, a to najmä z dôvodu zrejmej rozpočtovej neúnosnosti, čo povedie k oslabeniu SPP. Pravdu povediac, nerozumieme, aký prospech by mohol priniesť možný prevod finančných prostriedkov z SPP do iných politík. Namiesto toho obhajujeme opatrenia na zaručenie jedinej skutočne spoločnej politiky, ktorá v EÚ existuje.
<SPEAKER ID="354" NAME="José Manuel Fernandes  " LANGUAGE="PT">
SPP zvýšila svoju produktivitu, zaistila bezpečnosť dodávok a poskytla spotrebiteľom kvalitné potraviny za rozumné ceny. Nová SPP bude musieť čeliť novým a naliehavým problémom a mala by poskytnúť rámec pre budúcnosť na základe stability, predvídateľnosti a flexibility v čase krízy.
<P>
Reformu SPP treba posudzovať v kontexte hospodárskej krízy a boja proti zmene klímy a zachovať jej konkurencieschopnosť v globálnych súvislostiach. Očakáva sa, že odvetvie poľnohospodárstva dokáže významne prispieť k dosahovaniu priorít novej stratégie Európa 2020 z pohľadu boja proti zmene klímy, inovácií a tvorby nových pracovných miest prostredníctvom ekologického rastu a k ďalšiemu zaisťovaniu bezpečnosti dodávok potravín pre európskych spotrebiteľov prostredníctvom produkcie bezpečných a vysokokvalitných potravín.
<P>
Domnievam sa však, že prioritou SPP by mala byť produkcia takzvanej prvej generácie verejných statkov a základnou zásadou by mala byť potravinová nezávislosť tak, aby boli členské štáty sebestačné. Som tiež stúpencom trhovej regulácie v sektore mlieka, a to počnúc produkciou až po marketing. V tejto súvislosti sa domnievam, že rozhodujúce je zachovanie kvót na mlieko.
<SPEAKER ID="355" NAME="João Ferreira  " LANGUAGE="PT">
Medzi zásadné zmeny, ktoré treba uskutočniť v rámci spoločnej poľnohospodárskej politiky (SPP), by mali okrem iného patriť vytvorenie zásady práva na potraviny a potravinovú nezávislosť, uprednostňovanie potravinovej sebestačnosti a schopnosti krajín a regiónov rozvíjať produkciu, ktorá napĺňa ich národné a regionálne potreby potravín, a podpora činností, ktoré podnecujú miestnu produkciu a rešpekt k miestnemu životnému prostrediu, ochranu vody a zeme, zvýšenie produkcie potravín, ktoré nie sú geneticky modifikované, a podporu biodiverzity osiva pre poľnohospodárov a rozmanitosti druhov pre domáci dobytok. To bolo kľúčovým bodom jedného z rôznych pozmeňujúcich a doplňujúcich návrhov, ktoré boli predložené k prediskutovávanej správe.
<P>
Zamietnutie tohto pozmeňujúceho a doplňujúceho návrhu a zásad, ktoré obsahuje, zo strany politických skupín v Parlamente len zdôrazňuje cestu, po ktorej plánujú kráčať. Táto cesta sa uvádza aj v správe. Napriek tomu, že správa obsahuje niekoľko dôležitých aspektov, ako napríklad odmietnutie opätovného zoštátňovania SPP, odmietnutie obmedzenia celkového rozpočtu a obhajobu spravodlivejšieho prerozdeľovania pomoci medzi krajinami a producentmi, udržiava stanovisko, ktoré prevládalo už v skorších reformách SPP, a to úplnú liberalizáciu poľnohospodárskych trhov a podriadenie SPP záujmom rokovaní EÚ vo WTO. Takéto stanovisko považujeme za neprípustné.
<SPEAKER ID="356" NAME="Anne E. Jensen  " AFFILIATION="ALDE">
písomne. - (DA) Traja poslanci za dánsku Liberálnu stranu dnes hlasovali za správu o poľnohospodárskej politike po roku 2013. Správa sa zameriava na modernizáciu poľnohospodárstva a zabezpečenie jeho väčšej účinnosti, pričom zaisťuje, že zlepšenia sa budú realizovať v súvislosti so životným prostredím a dobrými životnými podmienkami zvierat, príspevkom poľnohospodárstva k politike v oblasti energetiky a klímy, ako aj jednoduchšími pravidlami pre odvetvie poľnohospodárstva. Správa obsahuje niekoľko vyhlásení týkajúcich sa rozpočtu na poľnohospodárstvo EÚ, s ktorými nesúhlasíme, a dánska Liberálna strana bude pokračovať v práci na dosiahnutí postupného odstránenia poľnohospodárskej pomoci EÚ. Všeobecne však správa predstavuje konsolidáciu a ďalšie zlepšenie reforiem poľnohospodárskej politiky EÚ, ktoré sa uskutočňujú niekoľko posledných rokov.
<SPEAKER ID="357" NAME="Elisabeth Köstinger  " LANGUAGE="DE">
Nová spoločná poľnohospodárska politika (SPP) má v rámci európskeho poľnohospodárstva platiť od roku 2014. Správa pána Lyona predstavuje úvod do intenzívnych rokovaní o SPP po roku 2013, ktoré budú prebiehať počas ďalších troch rokov. Európsky parlament má po prvýkrát pri reformovaní poľnohospodárskej politiky EÚ plné právomoci v rámci spolurozhodovania a bude vystupovať ako dôležitý prostredník medzi členskými štátmi, Radou a Európskou komisiou. Prostredníctvom prvých návrhov v správe pána Lyona Európsky parlament určuje veľmi jasné smerovanie, jasný záväzok voči spoločnej poľnohospodárskej politike s jej dvomi piliermi, priamymi platbami a rozvojom vidieka, ktorý si zaslúži ochranu aj v modeli poľnohospodárstva po roku 2013. Len SPP, ktorej financovanie v ďalšom finančnom plánovacom období sa zachová minimálne na úrovni rozpočtu na rok 2013, dokáže zaručiť multifunkčné poľnohospodárstvo v celej Európe a v rámci neho dodávky kvalitných potravín. Vhodný model treba nájsť najmä pre našu krajinu Rakúsko - model, ktorý ochráni malé štruktúry a zabezpečí schodnú rovnováhu pre horské oblasti. Poľnohospodárstvo okrem produkcie potravín výrazne prispieva aj k zachovaniu kultúrnej krajiny. Podporujem správu pána Lyona, pretože môj pozmeňujúci a doplňujúci návrh na ochranu poľnohospodárstva v celej Európe a v horských oblastiach bol začlenený a poskytne stabilnú perspektívu pre budúcnosť mladých poľnohospodárov.
<SPEAKER ID="358" NAME="Giovanni La Via  " LANGUAGE="IT">
Domnievam sa, že európske poľnohospodárstvo potrebuje spoločnú politiku, ktorá bude ako doteraz predchádzať nevyhnutným rozdielom medzi členskými štátmi a zaručí, že spoločná poľnohospodárska politika (SPP) bude v plnej miere a spravodlivo financovaná z európskeho rozpočtu. Preto som hlasoval proti opätovnému zoštátňovaniu SPP. Nová politika totiž bude vyžadovať dostatočné financovanie, ak má získať lepšiu podporu vzhľadom na veľké problémy, ktorým bude toto odvetvie, rozhodujúce pre potravinovú bezpečnosť EÚ, čeliť v nadchádzajúcich rokoch. Potravinová bezpečnosť je skutočne právom spotrebiteľa, ktoré treba chrániť rovnako, ako treba zaručiť verejné statky druhej generácie, ako sú životné prostredie, regionálny rozvoj a dobré životné podmienky zvierat.
<SPEAKER ID="359" NAME="Marine Le Pen  " LANGUAGE="FR">
Vítam síce túto správu, ktorá sa zaoberá budúcnosťou poľnohospodárstva, nestotožňujem sa však s názorom, že spoločná poľnohospodárska politika uspela pri dosahovaní cieľov zaistenia slušnej životnej úrovne, stabilizácie trhov, produkcie vysokokvalitných potravín za rozumné ceny, rozvoja hospodárskej činnosti vo vidieckych oblastiach a zaručení potravinovej bezpečnosti a potravinovej nezávislosti. Skutočnosť je celkom odlišná. Stačí sa len pozrieť na stav veľkého poľnohospodárskeho národa, akým je Francúzsko, ktoré zaznamenalo vo svojej evidencii zníženie príjmu o 34 %.
<P>
SPP po roku 2013 podobne ako v minulosti nebude schopná ochrániť našich poľnohospodárov pred špekulantmi a prudkou globálnou konkurenciou ani kompenzovať nadbytky nadnárodných spoločností v potravinárskom priemysle a veľkých distribútorov. SPP po roku 2013 bude ďalej zakliesnená medzi ultraliberálnou a internacionalistickou trhovou logikou Európskej komisie a budúcou ekologickou SPP, ktorá bude v skutočnosti slúžiť neokapitalistom v ekologických podnikoch. Táto logika obetuje náš vidiecky charakter, nie však v prospech chudobných krajín alebo menej priaznivých, či vyľudnených oblastí Európy, a už čoskoro bude odôvodňovať opätovné zoštátnenie SPP.
<SPEAKER ID="360" NAME="Petru Constantin Luhan  " LANGUAGE="RO">
Poľnohospodárstvo je a zostane strategickým odvetvím hospodárstva Európskej únie, ktoré bude musieť čeliť budúcim problémom a zaručiť nezávislosť a potravinovú bezpečnosť pre Európanov prostredníctvom spoločnej európskej politiky. Hlasoval som za túto mimoriadne dôležitú správu, pretože sa domnievam, že spoločná poľnohospodárska politika bude v nasledujúcom programovom období vyžadovať podporu z konsolidovaného, dobre štruktúrovaného rozpočtu, ktorý bude v súlade s úlohami, ktoré na náš čakajú. Myslím si, že musíme vytvoriť úzke prepojenia medzi politikou rozvoja vidieka a regionálnou politikou, aby sme zaistili určitý stupeň jednotnosti so zásahmi toho istého druhu, ktoré sa budú prijímať v konkrétnom regióne, čím sa napomôže rozvoj územnej súdržnosti aj v rámci Európskej únie. Domnievam sa tiež, že je podstatné uvažovať o územných vlastnostiach a prioritách regiónov. Musíme podporovať spoločné normy a ciele a zohľadňovať osobitnú povahu každého regiónu. Umožní nám to dosiahnuť dynamické, multifunkčné a udržateľné poľnohospodárstvo v Európe.
<SPEAKER ID="361" NAME="Astrid Lulling  " LANGUAGE="FR">
Hlasovala som za správu o spoločnej poľnohospodárskej politike po roku 2013, pretože sa domnievam, že Európsky parlament so svojimi novými právomocami, ktoré získal po nadobudnutí platnosti Lisabonskej zmluvy, prostredníctvom tejto vynikajúcej správy jasne preukazuje, že preberá svoje nové zodpovednosti.
<P>
Parlament podporuje zachovanie spoločnej poľnohospodárskej politiky, ktorá bude hodná svojho názvu, a to aj po roku 2013, s rozpočtom, ktorý bude minimálne na rovnakej úrovni ako aktuálny rozpočet, s cieľom zaistiť vysokokvalitné produkty a bezpečnosť dodávok v 27 členských štátoch. Teší ma, že moje pozmeňujúce a doplňujúce návrhy týkajúce sa týchto bodov si našli svoje miesto v tomto texte.
<P>
Veľkú podporu získala aj moja výzva na zachovanie určitých trhových opatrení, ktoré budú fungovať ako bezpečnostná sieť pre poľnohospodárov a ceny ich produktov. Musíme napríklad zabrániť kríze nadmernej produkcie, aby sme ochránili poľnohospodársku činnosť vo všetkých európskych regiónoch. Odporúča sa tiež zachovať konkrétne nástroje na riadenie potenciálu produkcie, ktorý majú niektoré sektory.
<SPEAKER ID="362" NAME="Véronique Mathieu  " LANGUAGE="FR">
Hlasovala som za správu pána Lyona o budúcnosti SPP (spoločnej poľnohospodárskej politiky) a najmä za zachovanie dvoch pilierov. Dnešné hlasovanie v pléne o správe pána Lyona je veľmi dôležité a symbolické, pretože poslanci Európskeho parlamentu sú prví, ktorí zaujali stanovisko a predložili návrh SPP po roku 2013. Pevne verím, že pán komisár Cioloş zohľadní výsledky tohto hlasovania v návrhoch, ktoré Európska komisia predloží v novembri.
<P>
Hlavné priority európskeho poľnohospodárstva, napríklad potravinová bezpečnosť, regulácia trhu a územné plánovanie sú jasne opätovne potvrdené, rovnako aj dôsledky z hľadiska rozpočtu, ktoré musia byť v súlade s ambíciami SPP. Nesmieme zabúdať na podporné opatrenia pre biodiverzitu. Biodiverzita musí byť stredobodom ustanovení SPP, pretože jej ochrana už viac nie je luxusom, pokiaľ ide o zachovanie druhov a biotopov.
<SPEAKER ID="938" NAME="Erminia Mazzoni  " LANGUAGE="IT">
Kríza v roku 2009 ukázala slabé stránky systému opatrení na podporu poľnohospodárstva. Jej následky pocítili vo svojich príjmoch poľnohospodári, ktorí utrpeli 12 % zníženie príjmu, ktorý je už približne o 50 % nižší, ako je priemer Európskej únie. Strategický plán na obdobie po roku 2013 musí byť primeraný dôležitosti tohto odvetvia, ktoré zamestnáva približne 30 miliónov pracovníkov. Musí zahŕňať posilnenie spoločnej poľnohospodárskej politiky, vhodnú fiškálnu politiku a udržiavanie jej rozpočtu s prihliadnutím na množstvo priaznivých účinkov poľnohospodárstva na životné prostredie, zdravie a zmenu klímy. Je dôležité zaručiť rozumné spotrebiteľské ceny a spravodlivé príjmy pre poľnohospodárov prostredníctvom cielenej pomoci. Poľnohospodárstvo musí mať väčšiu úlohu v stratégii EÚ 2020 a musia byť vytvorené plány na inteligentný, trvalo udržateľný a inkluzívny rast. Nestabilita trhu rastie so zvyšovaním počtu opatrení na zaručenie bezpečnosti a trvalej udržateľnosti produktov, pretože táto situácia stavia európskych výrobcov do konkurenčnej nevýhody v porovnaní s produktmi z dovozu. Bude ťažké zaručiť rozumné spotrebiteľské ceny a spravodlivé odmeňovanie, ak nebudú zavedené prísnejšie pravidlá dodržiavania zásady uprednostňovania európskych výrobcov.
<SPEAKER ID="363" NAME="Mairead McGuinness  " AFFILIATION="PPE">
písomne. - Na základe Lisabonskej zmluvy má Európsky parlament väčšie právomoci, konkrétne v oblasti poľnohospodárskej politiky. S ďalšími právomocami prichádza zodpovednosť a podpora správy pána Lyona o budúcnosti spoločnej poľnohospodárskej politiky (SPP) po roku 2013 ukazuje, že Parlament berie svoju zodpovednosť vážne. Uznávame, že SPP musí zostať zachovaná, že musí mať primeraný rozpočet a že výroba potravín je súčasťou balíka verejných statkov, ktoré poľnohospodári poskytujú a za ktoré musia byť odmenení. Hlasovali sme za zachovanie dvojpilierovej štruktúry. Opatrenia na podporu trhu sú uznané za dôležitú súčasť SPP. Zamietli sme všetky pokusy o opätovné znárodnenie tejto politiky. Správa vyzýva na odklon od historického systému platieb do roku 2020 a požaduje, aby plošná výmera a objektívne kritériá nahradili súčasný režim. Komisia musí predložiť v tejto súvislosti návrhy - vyžaduje sa však opatrnosť. Správa pána Lyona umožňuje vnútroštátnu flexibilitu pri prispôsobovaní SPP miestnym, regionálnym a celoštátnym potrebám vrátane potreby možnosti spájať sa pre konkrétne dôvody. Našou prvoradou prioritou je zaručiť rozpočet - keď to dosiahneme, môžeme začať skutočne diskutovať o podrobnostiach.
<SPEAKER ID="364" NAME="Jean-Luc Mélenchon  " LANGUAGE="FR">
Pozitívom tohto textu je uznanie zlyhaní trhu a presadzovanie boja proti zmene klímy. A tým jeho pozitíva končia. Napriek tomu, že text uznal tieto zlyhania, presadzuje liberalizáciu trhov, schopnosť poľnohospodárov reagovať na signály trhu, konkurencieschopnosť európskeho poľnohospodárstva na globálnom a regionálnom trhu a zelený kapitalizmus. Tento rámec nie je o nič väčšou pomocou v boji proti zmene klímy ako trh s emisiami, biopalivá a geneticky modifikované organizmy, ktorými sa tento text chváli. Práve naopak, podporuje produktivizmus a pustošenie miestnej rastlinnej výroby tu aj na celom svete.
<SPEAKER ID="937" NAME="Nuno Melo  " LANGUAGE="PT">
Hlasoval som proti pozmeňujúcemu a doplňujúcemu návrhu 69 tohto návrhu, pretože ohrozuje globálnu štruktúru spoločnej poľnohospodárskej politiky (SPP) a záujmy portugalského poľnohospodárstva, pretože navrhuje zrušenie financovania štrukturálnych opatrení a nezaručuje, že budú nahradené pomocou zmien v prvom pilieri. Okrem toho takýto návrh predstavuje procedurálne ťažkosti pri budúcom rozdeľovaní prostriedkov Únie poľnohospodárom, pričom súčasný systém, v podobe, v akej existuje, musí byť zjednodušený, a nie skomplikovaný. Chcel by som tiež zdôrazniť skutočnosť, že portugalský štát plytvá stovkami miliónov eur z finančných prostriedkov v prvom pilieri. Zrušením druhého piliera a prevodom niektorých opatrení z druhého piliera do prvého mnohé opatrenia, ktoré sú v súčasnosti podporované, prestanú byť podporované, a to najmä z dôvodu zrejmej rozpočtovej neúnosnosti, a výsledkom bude oslabenie SPP. Pravdu povediac, nerozumieme, aký prospech by možný prevod finančných prostriedkov z SPP na iné politiky mohol priniesť. Namiesto toho obhajujeme opatrenia na zaručenie jedinej skutočne spoločnej politiky, ktorá v EÚ existuje.
<SPEAKER ID="936" NAME="Willy Meyer  " LANGUAGE="ES">
Súčasná spoločná poľnohospodárska politika (SPP) poskytuje pomoc delokalizovanému a špekulatívnemu priemyselnému systému výroby, čo prospieva veľkým poľnohospodárskym podnikom, a nie malým výrobcom. Oddelenie pomoci uprednostňuje veľkých vlastníkov pôdy a ohrozuje malé prevádzky a rodinné hospodárstva. Napriek zlyhaniu lisabonskej stratégie EÚ nezmenila svoju hospodársku politiku. Nezasadzuje sa za potravinovú bezpečnosť, ale za konkurencieschopnosť, čo zvýhodňuje iba veľké nadnárodné spoločnosti. Myslím si, že je potrebné v rámci Európskej únie považovať poľnohospodárske odvetvie za strategické. Som preto presvedčený, že je potrebná zásadná reforma SPP, aby sme zaručili malým výrobcom prístup k pomoci, pôde, osivu a vode, a tak podporili sociálny, produktívny a trvalo udržateľný poľnohospodársky model.
<SPEAKER ID="935" NAME="Andreas Mölzer  " LANGUAGE="DE">
Niekoľko posledných desaťročí bolo v znamení masívneho úpadku poľnohospodárstva v celej EÚ. Spoločná poľnohospodárska politika bola reformovaná nespočetnekrát a zakaždým sa pravidlá pomoci poľnohospodárom skomplikovali a výdavky na byrokraciu sa zvýšili. V súvislosti s touto témou je problematické aj to, že EÚ predpisuje prísne normy kvality a ochrany zvierat a životného prostredia, ale potom povolí dovoz z krajín, kde tieto pravidlá neplatia a v ktorých je výroba, prirodzene, podstatne lacnejšia. Ak chceme aspoň čiastočne zachovať potravinovú bezpečnosť a sebestačnosť v rámci EÚ, je nevyhnutné, aby malé poľnohospodárske štruktúry a poľnohospodárstvo v odľahlých oblastiach mohli byť zachované. Zjednodušenie SPP má význam, iba ak nebude sprevádzané reštrukturalizáciou, ktorá by nútila ešte viac poľnohospodárov do poľnohospodárstva ako vedľajšej činnosti alebo ich dokonca nútila zavrieť poľnohospodársky podnik a ktorá by urýchlila zánik poľnohospodárstva. Zjednodušenia, ktoré správa poskytuje, určite zjednodušia život poľnohospodárov, a preto som správu podporil.
<SPEAKER ID="365" NAME="Alfredo Pallone  " LANGUAGE="IT">
Podporujem štruktúru a prístup správy pána Lyona. Táto správa z vlastnej iniciatívy predstavuje dôležitý základ pre definovanie usmernení, podľa ktorých má Európsky parlament v úmysle postupovať v súvislosti s budúcou poľnohospodárskou politikou v očakávaní uverejnenia oznámenia Komisie na konci tohto roku. Prvýkrát teda Parlament jednotne vyjadruje spôsob, akým sa má začať konštruktívny dialóg o obsahu a prioritách, ktoré majú byť určené na zaručenie konkurencieschopnej poľnohospodársko-potravinárskej výroby a trvalo udržateľného rozvoja vidieckych oblastí. Pred európskym poľnohospodárstvom stojí mnoho náročných úloh a majú významný vplyv na hospodárstvo mnohých členských štátov. Sú však aj predmetom diskusie súvisiacej s rozpočtom, ktorý má byť vyčlenený pre Európsku úniu, pretože cieľom je zmeniť tieto náročné úlohy na príležitosť pre poľnohospodárske odvetvie rásť a pre mnohých európskych poľnohospodárov na príležitosť rozvíjať sa.
<SPEAKER ID="934" NAME="Maria do Céu Patrão Neves  " LANGUAGE="PT">
Vítam prijatie správy pána Lyona Európskym parlamentom. Je to výsledok vynikajúcej práce pána spravodajcu s pomocou tieňových spravodajcov a s prispením všetkých poslancov, ktorí predložili pozmeňujúce a doplňujúce návrhy, zúčastnili sa rozpravy a sú oddaní dosiahnutiu konsenzu. Táto správa je skutočným prejavom konsenzu, ktorý je možné dosiahnuť medzi poslancami zo všetkých 27 členských štátov a rôznych politických rodín, čo je samo osebe veľmi významné, a to ešte viac v kontexte nových spolurozhodovacích právomocí Parlamentu. Táto správa, ktorá je výsledkom niekoľkých kôl rokovaní, prijíma stanoviská, ktoré budú tvoriť štruktúru budúcej spoločnej poľnohospodárskej politiky (SPP) a ktoré považujeme za základné: neznižovanie rozpočtu, neumožnenie opätovného znárodnenia SPP, zachovanie dvoch pilierov SPP, zavedenie nového systému rozdeľovania grantov, rozlišovanie prvej a druhej generácie verejných statkov, neznemožnenie Rade zrušiť rozhodnutie o zrušení kvót na mlieko, potrebu záchrannej siete, zvýšenie transparentnosti potravinového reťazca a potrebu zjednodušiť SPP. Teraz je dôležité monitorovať internú prácu Európskej komisie, kým v novembri nezverejní výsledné oznámenie.
<SPEAKER ID="933" NAME="Paulo Rangel  " LANGUAGE="PT">
Hlasoval som za správu, ale poskytujem toto vysvetlenie hlasovania, aby som zdôraznil, že pri odseku 44 o riadení trhu som hlasoval proti prvej časti odseku navrhnutej pánom spravodajcom a za druhú časť tohto odseku, ktorá konečne predkladá priaznivé rozhodnutie Parlamentu pre strategické záujmy Portugalska. V skutočnosti verzia navrhnutá pánom spravodajcom vytvorila možnosť zrušenia kvót na mlieko, a to najmä vtedy, ak sa jej interpretácia preženie. Som si vedomý a podporujem stanovisko portugalského poľnohospodárskeho odvetvia, ktoré opakovalo svoje presvedčenie, že ukončenie systému kvót na mlieko by mohlo mať závažné škodlivé dôsledky pre portugalských výrobcov. V skutočnosti 93 % mlieka vyrobeného v EÚ sa predá na európskom trhu a predstavuje významnú časť príjmov mliekarenských spoločností v EÚ. Kvóty na mlieko umožnia udržanie a trvalý rast výroby mlieka v 27 členských štátoch; prispeje to k prispôsobeniu ponuky dopytu (európskemu a medzinárodnému) v mliekarenskom odvetví a umožní to stabilizáciu cien, čo umožní trvalo udržateľné príjmy. Zrušenie tohto systému bez alternatívneho návrhu povedie k ustúpeniu od výroby v krajinách, kde je menej konkurencieschopná. Portugalsko patrí do tejto kategórie.
<SPEAKER ID="366" NAME="Raül Romeva i Rueda  " AFFILIATION="Verts/ALE">
písomne. - Skupina zelených/Európska slobodná aliancia dokázala zahrnúť významný počet pozmeňujúcich a doplňujúcich návrhov zameraných na podmieňovanie priamych platieb opatreniami na ochranu životného prostredia a sociálnymi otázkami, opatrenia proti zmene klímy, širší a inkluzívnejší prístup k územnému rozvoju vidieka a spravodlivý príjem pre poľnohospodárov. Tiež sme dokázali zaviesť jasné rozlišovanie medzi rôznymi úrovňami konkurencie v poľnohospodárstve a v marketingu potravinárskych výrobkov a podporili sme jasné vyhlásenie, že sa má nahradiť súčasný základ historických výnosov a príjmu platbami poľnohospodárom začlenením zásady verejných statkov do výpočtov priamych platieb. Preto je prijatie tejto správy veľmi uspokojivé.
<SPEAKER ID="367" NAME="Olga Sehnalová  " AFFILIATION="S&amp;D">
písomne. - (CS) Podporila som túto správu, pretože si myslím, že spoločná poľnohospodárska politika Európskej únie musí naďalej zostať spoločnou poľnohospodárskou politikou a že v budúcnosti nemá dôjsť v tejto oblasti k opätovnému znárodneniu. Dôležitým cieľom spoločnej poľnohospodárskej politiky musí byť, aby mali poľnohospodári v Európskej únii rovnocenné podmienky, najmä pokiaľ ide o priame platby.
<SPEAKER ID="368" NAME="Brian Simpson  " AFFILIATION="S&amp;D">
písomne. - Európsky parlament sa znova zriekol svojej zodpovednosti, pretože nedokázal reformovať SPP. Myslím si, že by táto správa mala byť premenovaná na správu o zvyšovaní dotácií pre neefektívnych poľnohospodárov. Prečo by peniaze daňových poplatníkov mali byť používané na stabilizáciu trhov, udržiavanie umelo vysokých cien a na pomoc poľnohospodárstvu v ťažkých hospodárskych časoch, keď poľnohospodári už od daňových poplatníkov dostávajú iné dotácie? Ja, v mene Európskej parlamentnej labouristickej strany (EPLP), nie som presvedčený, že sa správa čo i len blíži k presadzovaniu ambicióznej zmeny. Penalizuje efektívnych poľnohospodárov a pomáha neefektívnym. Trestá rozvojové krajiny tým, že žiada odloženie postupného odstupovania od vývozných náhrad, a to najhoršou formou nehorázneho protekcionizmu. Správa nerieši závažný problém trvalej udržateľnosti vidieka, pretože sa pevne drží systému priamych platieb, ktorý funguje ako brzda presadzovania rozmanitosti a ochrany krajiny. Budeme hlasovať proti tejto zbabelej správe v nádeji, že jedného dňa bude efektívne poľnohospodárstvo odmenené, spravovanie krajiny bude uznané ako dôležité, spotrebitelia nebudú okrádaní umelo zvýšenými cenami a že rozvojový svet dostane spravodlivé podmienky. O tomto by mala reforma SPP byť.
<SPEAKER ID="369" NAME="Nuno Teixeira  " LANGUAGE="PT">
Podporil som túto správu, pretože má strategický význam pre krajiny, ako je Portugalsko, a pre najvzdialenejšie regióny Európy a Parlament vynaložil obrovské úsilie, aby za ňu hlasoval v prvom roku volebného obdobia.
<P>
Spoločná poľnohospodárska politika je kľúčovou súčasťou finančného a rozpočtového rámca EÚ na obdobie po roku 2013 a zaslúži si podrobnú analýzu. Domáca poľnohospodárska výroba, ktorá dokáže významne prispieť k potravinovej bezpečnosti a k obchodu s tretími krajinami a k zníženiu obchodných deficitov členských štátov, je kľúčovým aspektom tejto politiky.
<P>
Európski poľnohospodári zaručujú pri výrobe potravín vysokú úroveň bezpečnosti a kvality a dodržiavajú prísne ustanovenia súvisiace s ochranou životného prostredia a zvierat a mali by byť za to odmeňovaní, a nie poškodzovaní. Ak sa tak má stať, pre tretie krajiny, s ktorými má Európska únia obchodné dohody, musia byť stanovené podmienky, ktoré musia byť podobné normám stanoveným pre výrobcov na európskom vnútornom trhu.
<P>
Zdá sa mi, že stále je potrebný rozpočet pre poľnohospodárstvo, ktorý spravodlivo rozdeľuje svoje prostriedky a venuje osobitnú pozornosť regiónom ako Madeira a Azory, ktoré čelia neustálym obmedzeniam pre svoju odľahlosť a izolovanosť, malú rozlohu, nepriaznivú klimatickú a geografickú situáciu a ktoré by z tohto dôvodu mali dostávať trvalú podporu.
<SPEAKER ID="932" NAME="Anna Záborská  " AFFILIATION="PPE">
písomne. - (SK) Dobrá poľnohospodárska politika je taká, ktorá vychádza z toho, čo potrebuje spotrebiteľ, nie z toho, čo by chcel producent. Len 5 % obyvateľov EÚ vrátane Slovenska je zamestnaných v poľnohospodárstve, ale všetci, celých 100 %, sme spotrebiteľmi poľnohospodárskej výroby. Z pohľadu spotrebiteľa je dôležitá kvalita a cena. To platí nielen pri autách či televízoroch, ale aj keď ide o chlieb, zeleninu, mäso či mlieko. Spoločná poľnohospodárska politika však problematiku stavia úplne na hlavu, pretože vychádza z potrieb poľnohospodárov. Predložená správa tak v duchu doterajšieho prístupu EÚ venuje príliš veľa pozornosti dôsledkom a ignoruje príčiny. Jeden príklad za všetky: nízky záujem mladých ľudí o prácu v poľnohospodárstve a život na vidieku chce umelo zvyšovať stimulmi a dotáciami. Pritom fungujúci trh a konkurenčné prostredie by tento problém vyriešili prirodzene. Možno jediným aspoň čiastočným pozitívom správy je požiadavka spravodlivosti, ktorá je dôležitá najmä pre Slovensko a nové členské štáty. Pokiaľ sa totiž EÚ rozhodne pokračovať aj po roku 2013 v doterajšej nákladnej a neefektívnej politike podpory poľnohospodárov, mali by platiť rovnaké pravidlá pre všetkých.
<SPEAKER ID="371" NAME="Roberta Angelilli  " LANGUAGE="IT">
Odvetvie rybného hospodárstva predstavuje strategický zdroj v rámci EÚ, v ktorom ide o zásobovanie obyvateľstva a ktorý výrazne prispieva k miestnemu rozvoju, zamestnanosti a zachovaniu kultúrnych tradícií pobrežných komunít. Žiaľ, v posledných rokoch sme svedkami postupného znižovania výroby, v neposlednom rade z dôvodu niektorých ustanovení EÚ na ochranu morského ekosystému, napríklad stredomorského nariadenia, ktorého účelom je podporovať udržateľnejší rybolov, ale ktoré v skutočnosti dostalo celé odvetvie na kolená. Naši rybári sú nútení loviť menej, ale dopyt sa zvyšuje, a preto sa zvyšuje aj dovoz z tretích krajín. Ak sa má zabrániť nespravodlivej hospodárskej súťaži a ak majú byť spotrebitelia chránení, dovážané produkty musia spĺňať rovnaké pravidlá ako produkty EÚ. V skutočnosti sú dovážané produkty často lacnejšie, majú však aj nižšiu kvalitu a ich bezpečnosť nemožno zaručiť. Preto je dôležité posilniť spravodlivý, transparentný a trvalo udržateľný obchod v tomto odvetví, a to vrátane potreby zaviesť prísnejšie kritériá certifikácie a označovania súvisiace s kvalitou a sledovateľnosťou produktov rybolovu a akvakultúry.
<SPEAKER ID="931" NAME="Sophie Auconie  " LANGUAGE="FR">
Táto správa z vlastnej iniciatívy, ktorá je zameraná na režim dovozu produktov rybolovu a akvakultúry do EÚ, má za cieľ chrániť v rámci Európskej únie zachovanie odvetví rybolovu a akvakultúry, ktoré sú z dlhodobého hľadiska zodpovedné voči životnému prostrediu a hospodársky udržateľné. V podstate sme svedkami zvyšovania dovozu produktov pochádzajúcich z rybolovu a akvakultúry na úkor produktov nášho spoločenstva. Teraz, rovnako ako pánovi spravodajcovi, sa mi zdá rozhodujúce obnoviť našu spoločnú výrobu. Napriek tomu si uvedomujeme, keď máme na pamäti nášho pána spravodajcu, že sa to musí uskutočniť v súlade s udržateľným riadením; napríklad kvantita ulovených rýb musí byť obmedzená s cieľom riadenia našich prírodných zdrojov. Okrem toho sa zdá, že je potrebné podporovať zodpovednú spotrebu, v ktorej bude mať prednosť kvalita a realizovateľnosť výroby.
<SPEAKER ID="372" NAME="Bastiaan Belder  " LANGUAGE="NL">
Správa nášho kolegu pána poslanca Cadeca prichádza v správnom čase. Prichádza po konzultáciách o zelenej knihe o reforme spoločnej poľnohospodárskej politiky (SPP) a s dostatočným predstihom pred novými návrhmi právnych predpisov Európskej komisie. Dovoz produktov rybolovu a akvakultúry sa enormne zvýšil, ale toto zvýšenie bolo nevyhnutné. Spotreba rýb v Európe je stále na vzostupe a tento zvýšený dopyt nie je možné dostatočne uspokojiť ani ďalším zvýšením množstva ulovených voľne žijúcich rýb, ani európskou akvakultúrou. Je však nesmierne dôležité, že by tento dovoz mal spĺňať rovnaké požiadavky ako európske produkty rybolovu, a túto rovnocennosť požiadaviek nemôžeme obmedziť iba na potravinovú bezpečnosť. Podľa môjho názoru je potrebné brať do úvahy aj ekologické a sociálne okolnosti. Dovoz je potrebný. Nie som zástancom skrytého protekcionizmu, musíme však zabrániť nespravodlivej hospodárskej súťaži. Obrovské množstvo lacných dovezených rýb teraz predstavuje ohrozenie európskej výroby, a to aj rybného hospodárstva, aj akvakultúry. Z tohto dôvodu budem hlasovať za túto správu z vlastnej iniciatívy.
<SPEAKER ID="373" NAME="Mara Bizzotto  " LANGUAGE="IT">
Hlasovala som za správu pána Cadeca. V historickom momente, ako je tento, si myslím, že otázka opatrení týkajúcich sa dovozu produktov rybolovu a akvakultúry alebo presnejšie problém definovania podmienok umiestňovania produktov spoza hraníc EÚ na jednotnom trhu, je rozhodujúci. Vzhľadom na to, že 60 % vnútorného dopytu pokrýva vývoz a že sa do roku 2030 očakáva jeho výrazné zvýšenie, Európa musí odpovedať na otázky a oprávnené obavy ľudí pôsobiacich v tomto odvetví. Súhlasím preto s názorom pána Cadeca: je potrebné vyšetrovanie a monitorovanie, aby vývoj politiky EÚ v tejto oblasti neviedol k rozdielom v zaobchádzaní s výrobcami z členských štátov a s výrobcami z tretích krajín.
<SPEAKER ID="930" NAME="Maria Da Graça Carvalho  " LANGUAGE="PT">
Táto správa je o dovoze produktov rybného hospodárstva a akvakultúry do EÚ a o podmienkach jeho uskutočňovania. Dovážané produkty musia spĺňať rovnaké kritériá kvality ako tie, ktoré sú vyrobené v EÚ. Správa žiada vytvorenie ekologickej značky pre produkty rybného hospodárstva. Znamenalo by to, že spotrebitelia by mali informácie o pôvode produktov a o hygienických, sociálnych a environmentálnych podmienkach ich výlovu.
<SPEAKER ID="929" NAME="Vasilica Viorica Dăncilă  " LANGUAGE="RO">
So zreteľom na strategický význam odvetvia rybného hospodárstva pre zásobovanie obyvateľstva a potravinovú rovnováhu rôznych členských štátov a EÚ ako celku si myslím, že podobne ako poľnohospodárske odvetvie je aj odvetvie rybného hospodárstva strategicky významné odvetvie závislé od ochrany a trvalo udržateľného využívania prírodných zdrojov.
<SPEAKER ID="928" NAME="Marielle De Sarnez  " LANGUAGE="FR">
Rovnako ako poľnohospodárstvo, ani rybolov a akvakultúra nie sú zlučiteľné s prístupom založeným iba na voľnom obchodovaní, výroba v EÚ nespĺňa európsky dopyt, keďže v súčasnosti 60 % dopytu pokrývajú dovážané produkty. Napriek tomu však musíme zaručiť, že budúce systémy dovozu do EÚ umožnia dosiahnuť správnu rovnováhu, aby európska výroba, ktorá už je v kríze, netrpela nespravodlivou hospodárskou súťažou zo strany tretích krajín. Počas rokovaní Svetovej obchodnej organizácie (WTO) by produkty rybolovu mali byť považované za citlivé produkty rovnako ako niektoré poľnohospodárske výrobky, čo by zjednodušilo zachovanie sadzieb na dovoz z tretích krajín. Týmto spôsobom by boli európski rybári chránení rozumnou a flexibilnou sadzbou, ako aj ekologickou značkou. Súčasne rozvojové krajiny musia byť schopné rozvinúť svoj vlastný rybolov. Ak sa tak má stať, musíme spochybniť relevantnosť medzinárodných dohôd, ktoré umožňujú nakupovanie licencií na rybolov v rozvojových krajinách a umožňujú flotilám z tretích krajín vykonávať priemyselný rybolov pozdĺž ich pobreží, čo rozvojové krajiny pripravuje o obrovskú časť prírodných zdrojov.
<SPEAKER ID="374" NAME="Edite Estrela  " LANGUAGE="PT">
Hlasovala som za správu o režime dovozu produktov rybolovu a akvakultúry do EÚ z hľadiska budúcej reformy spoločnej politiky rybného hospodárstva (SPRH), pretože som presvedčená, že otázkam súvisiacim s dovozom produktov rybolovu a akvakultúry do EÚ by sa mala venovať mimoriadna pozornosť v súvislosti s prebiehajúcimi reformami SPRH.
<SPEAKER ID="375" NAME="Diogo Feio  " LANGUAGE="PT">
Po hlasovaní o správe pána Milana o novom podnete pre stratégiu udržateľného rozvoja európskej akvakultúry počas predchádzajúceho zasadania sme vyzývaní hlasovať o ďalšej správe, ktorá sa týka režimu dovozu produktov rybolovu a akvakultúry.
<P>
Podľa tejto správy Európa v súčasnosti dováža 60 % rýb, ktoré spotrebuje. Okrem toho sa očakáva, že spotreba do roku 2030 vzrastie a toto zvýšenie bude celkom určite kryté zvýšením dovozu.
<P>
Bez toho, aby sme očakávali, že európska výroba splní náš dopyt (čo by bolo nemožné teraz aj v budúcnosti), pravdou je, že budúca reforma spoločnej politiky rybného hospodárstva (SPRH) nemôže zabudnúť vziať do úvahy otázku dovozu a hľadať lepšie riešenia, či už zvýšením európskej výroby (nie len zvyšovaním veľkosti výlovu, ale aj investovaním do akvakultúry), alebo vyžadovaním toho, aby dovážené ryby spĺňali rovnaké normy ako ryby ulovené alebo získavané v EÚ, alebo poskytnutím dostatočných informácií spotrebiteľovi o pôvode rýb. Ako argumentuje pán spravodajca, toto je otázka, ktorá si zaslúži vážnu pozornosť pri reforme SPRH.
<SPEAKER ID="376" NAME="José Manuel Fernandes  " LANGUAGE="PT">
Trh EÚ, ktorý dosiahol v roku 2007 približne 12 miliónov ton a 55 miliárd EUR, je najväčším trhom s produktmi rybolovu a akvakultúry na svete, ktorý prevyšuje Japonsko a USA. Keďže od roku 2005 zaznamenáva silný rast, je čoraz závislejší od dovozu. V skutočnosti je podiel pokrytia spotreby produkciou zo Spoločenstva v súčasnosti nižší ako 40 %, čo znamená, že miera závislosti od dovozu predstavuje viac ako 60 %. Odhady spotreby naznačujú, že dopyt by mohol do roku 2030 vzrásť o ďalších približne 1,5 milióna ton a že tento nárast sa bude musieť takmer celý pokryť dodatočným dovozom.
<P>
Som zástancom návrhu nariadenia, ktoré by konsolidovalo všetky ustanovenia Spoločenstva o akvakultúre do jedného dokumentu, rovnako, ako som navrhoval na júnovej plenárnej schôdzi. V tejto súvislosti a vzhľadom na to, že Portugalsko je najväčším spotrebiteľom rýb na obyvateľa v Európe, si myslím, že akvakultúra je pre EÚ strategická priorita. Z tohto dôvodu som zvlášť rád, že sa presadzuje politika udržateľnej akvakultúry, aby sa znížila závislosť od dovozu v odvetví produktov rybolovu a akvakultúry.
<SPEAKER ID="377" NAME="João Ferreira  " LANGUAGE="PT">
Prácu na zbere a systematizácii údajov, ktoré umožnila táto správa, si musíme vážiť, pretože nám pomáha vytvoriť si aktuálny obraz o situácii, ktorá je v mnohých ohľadoch znepokojujúca, ako táto správa správne uznáva.
<P>
Existencia krajín EÚ s odvetviami udržateľného rybného hospodárstva a akvakultúry nie je z hospodárskeho, environmentálneho a sociálneho hľadiska v súlade s obchodnou politikou, ktorú EÚ vykonáva. Deregulácia a liberalizácia medzinárodného obchodu a jeho nasmerovanie ku konkurencieschopnosti, a nie k logike komplementarity (ktorá by ho mala riadiť), znamená presadzovanie záujmov dovozcov a distribútorov za súčasného odsúdenia tisícov výrobcov na zničenie a prinútenie ich opustiť svoje živobytie, znamená zvýšenie nedostatku potravín a ohrozenie základných kritérií bezpečnosti a kvality potravín a životného prostredia.
<P>
Odvetvia rybného hospodárstva a akvakultúry (rovnako ako poľnohospodárstvo) sú životne dôležité strategické odvetvia, ktoré nie sú kompatibilné s obchodným prístupom, na základe čoho musí existovať obchodné nariadenie, ktoré zahrnie možné použitie nástrojov na ochranu obchodu, ako to navrhuje táto správa. Chceli by sme tiež zdôrazniť tento prípad pre naliehavú reformu spoločnej organizácie trhov s produktmi rybolovu, ktorú tiež podporujeme.
<SPEAKER ID="378" NAME="Christofer Fjellner  " LANGUAGE="SV">
Dnes som hlasoval proti tejto správe z vlastnej iniciatívy o režime dovozu produktov rybolovu a akvakultúry do EÚ. Plne podporujem potrebu zmeniť a revitalizovať odvetvie rybného hospodárstva a akvakultúry EÚ. Správa však predpokladá, že problémy možno do určitej miery vyriešiť poskytnutím ochrany proti konkurencii vonkajšieho sveta. Európske rybné hospodárstvo nedokáže z dlhodobého hľadiska prežiť s protekcionizmom a dotáciami. Problémy odvetvia rybného hospodárstva a akvakultúry v EÚ by mali byť vyriešené v súvislosti s nadchádzajúcou revíziou spoločnej politiky rybného hospodárstva.
<SPEAKER ID="379" NAME="Elisabetta Gardini  " LANGUAGE="IT">
Je čas odčiniť podceňovanie a oneskorenia z minulosti. Rybolov je kľúčové odvetvie v našom hospodárskom a sociálnom systéme a ako také musí byť rešpektované. Vzhľadom na očakávanú reformu spoločnej politiky rybného hospodárstva máme povinnosť podniknúť rozhodné kroky na zaručenie príjmov, stability trhu a lepšieho predaja produktov vrátane produktov akvakultúry. Okrem toho by sme mali venovať viac pozornosti aspektom potravinovej bezpečnosti, aby sme chránili spotrebiteľov.
<P>
Preto som hlasovala za toto uznesenie. Pri zohľadnení negatívneho vplyvu liberalizácie trhov na miestne hospodárstva toto uznesenie zdôrazňuje strategickú dôležitosť rozumnej tarifnej ochrany. V skutočnosti musíme obmedzovať konkurenciu zo strany lacného dovozu produktov z krajín mimo EÚ, ktoré často nespĺňajú environmentálne, sociálne, zdravotné a kvalitatívne požiadavky.
<P>
Musíme tiež zaviesť prísne kritériá certifikácie a označovania v súvislosti so sledovateľnosťou produktov, aby sme spotrebiteľov mohli informovať o zemepisnom pôvode predávaných produktov a podmienkach ich získavania alebo lovu a predovšetkým o ich kvalite. Na záver by som chcela zdôrazniť, že na trhu, ktorý je z veľkej časti závislý od dovozu, sťahovanie produktov z trhu s cieľom ich zničiť, nie je viac opodstatnené. Takto ušetrené peniaze by mohli byť poskytnuté programom vedeným organizáciami výrobcov.
<SPEAKER ID="380" NAME="Elisabeth Köstinger  " LANGUAGE="DE">
Udržateľný rozvoj európskej akvakultúry, chovu rýb a prírodných rybníkov, ako aj vytvorenie lepších základných podmienok sú nevyhnutné pre konkurencieschopnosť európskeho odvetvia rybného hospodárstva. Kvalita dovážaných produktov rybolovu je v tomto kontexte mimoriadne dôležitá. Vzhľadom na pokračujúci nárast dovozu z tretích krajín musíme zaručiť, že tento dovoz bude tiež spĺňať európske normy. Európske odvetvie rybného hospodárstva má veľmi vysoké normy kvality a značné odborné znalosti, a to sú charakteristické znaky, ktoré musíme naďalej chrániť. V tejto súvislosti vítam smernicu týkajúcu sa boja proti nezákonnému, nehlásenému a neregulovanému rybolovu, ktorá nadobudla platnosť v januári. Je dôležitým krokom smerom k zabráneniu globálnym narušeniam hospodárskej súťaže a k podpore čestných rybárov, ktorí dodržiavajú zákony. Podporujem správu pána poslanca Cadeca, ktorá zdôrazňuje ďalekosiahly a dôležitý aspekt európskeho odvetvia rybného hospodárstva.
<SPEAKER ID="381" NAME="Giovanni La Via  " LANGUAGE="IT">
Hlasoval som za správu o režime dovozu produktov rybolovu a akvakultúry do EÚ z hľadiska reformy spoločnej politiky rybného hospodárstva, pretože som presvedčený, že je nevyhnutné mať pravidlá, ktoré sú v súlade s požiadavkami tohto odvetvia. Európska únia je najväčším trhom s produktmi rybolovu na svete a je dobre známe, že produkcia v EÚ sama nedokáže vyhovieť vnútornému dopytu. Preto je prioritou zaručiť, že dovoz z tretích krajín bude spĺňať environmentálne, zdravotné, sociálne normy a normy kvality stanovené EÚ, aby sa zabránilo nespravodlivej hospodárskej súťaži zo strany dovážajúcich krajín v podobe lacných produktov nízkej kvality. Správa, ktorú dnes Parlament prijal, jasne vyzýva aj na uplatňovanie prísnejších a transparentnejších kritérií v súvislosti s kvalitou, sledovateľnosťou a označovaním produktov rybolovu.
<SPEAKER ID="927" NAME="Nuno Melo  " LANGUAGE="PT">
Ako najväčší dovozca produktov rybolovu na svete má trh EÚ spoločnú politickú zodpovednosť s ostatnými krajinami, ktoré sú veľkými dovozcami rýb, za zabezpečenie toho, aby obchodné pravidlá Svetovej obchodnej organizácie (WTO) zodpovedali najprísnejším celosvetovým normám riadenia rybného hospodárstva a ochrany. EÚ musí vynaložiť úsilie na udržateľné zvyšovanie produkcie rýb z akvakultúry, aby sa znížil dovoz v odvetví produktov rybolovu a akvakultúry. Zvlášť ma znepokojuje možnosť dovozu geneticky modifikovaných rýb a ich umiestnenie na trhu: podľa môjho názoru sa ich predaju v EÚ musí zabrániť. Preto presadzujem prísnu politiku certifikácie, ktorá by mohla tieto problémy dostať efektívne pod kontrolu. Podporujem tiež myšlienku pevného záväzku k výskumu a vývoju v odvetví európskej akvakultúry, pretože predstavuje iba 2 % svetovej produkcie.
<SPEAKER ID="926" NAME="Andreas Mölzer  " LANGUAGE="DE">
Z dôvodu vlastného prežitia si každý štát musí zachovávať potravinovú sebestačnosť. Rybolov je dôležitý ako zdroj potravín a zaručuje tiež rôznorodosť pracovných miest. Rovnako ako v poľnohospodárstve predpisujeme náročné environmentálne normy, normy na ochranu zvierat a normy kvality pre našich vlastných rybárov, ktoré sa prirodzene premietajú do ceny. Pri dovoze môžeme však dodržiavanie našich vlastných pravidiel kontrolovať iba ťažko. Preto je o to viac dôležité, aby boli dané jasné pravidlá pre dovoz, ale aj pre označovanie potravín a kvalitu a aby sme nepodporovali hospodársku súťaž s domácim hospodárstvom. Musí nás trápiť aj to, aby sme si nedali vlastný gól v súvislosti s akvakultúrou tým, že pridáme ďalšiu záťaž pre ekosystém alebo že zapríčiníme nezamestnanosť domácich rybárov, namiesto toho, aby sme poskytli väčšiu ochranu životného prostredia. Navrhnuté opatrenia sú krokom správnym smerom a hlasoval som za správu.
<SPEAKER ID="925" NAME="Alfredo Pallone  " LANGUAGE="IT">
Otázka režimu dovozu produktov rybolovu a akvakultúry do EÚ a konkrétne podmienky, na základe ktorých budú prijaté produkty s pôvodom mimo Únie - spoločne s európskymi produktmi rybolovu a akvakultúry alebo ako ich konkurencia - má zásadný význam a akákoľvek analýza týchto odvetví európskeho hospodárstva ju nevyhnutne musí riešiť. Regulácia tejto otázky je nevyhnutná v kontexte, keď je úroveň európskej sebestačnosti v súčasnosti veľmi nízka, keďže viac ako 60 % dopytu kryje dovoz.
<SPEAKER ID="382" NAME="Raül Romeva i Rueda  " AFFILIATION="Verts/ALE">
písomne. - Táto správa bola pôvodne obhajobou protekcionistického postoja v súvislosti s dovozom v prevažnej miere z presvedčenia, že rybári v EÚ by mali mať privilegovaný prístup na trh EÚ okrem prípadov, keď nedokážu uloviť dostatočné množstvo, a v tom prípade by spracovatelia v EÚ mali mať možnosť dovážať. Keďže sme presvedčení, že príliš veľa medzinárodného obchodu vedie k nadmernému rybolovu a znižovaniu stavov rýb, pretože sa krajiny snažia zvýšiť svoj vývoz, existoval dobrý základ pre spoločný postoj. Naozaj sa nám podarilo presadiť prijatie viacerých našich pozmeňujúcich a doplňujúcich návrhov, z ktorých najdôležitejší poukazuje na to, že hoci medzinárodný trh s rybími výrobkami môže viesť k zvýšeniu potravinovej bezpečnosti v rozvojových krajinách, vedie aj k zintenzívneniu rybolovu pre zásobovanie vývozného trhu, čo môže urýchliť vyčerpanie zásob. Ďalšie pozmeňujúce a doplňujúce návrhy zdôraznili potrebu posilnenia riadenia zdrojov a dohľadu nad rybným hospodárstvom a potrebu zodpovednej spotreby a upozornili, že zásoby rýb pochádzajú z prírodného zdroja voľne žijúcich živočíchov, ktorého množstvo je obmedzené, čo znamená, že existuje hranica množstva rýb, ktoré možno uloviť, vyviezť a spotrebovať.
<SPEAKER ID="383" NAME="Nuno Teixeira  " LANGUAGE="PT">
Nedávno bola schválená stratégia udržateľného rozvoja akvakultúry Spoločenstva. Samozrejme, že je čas regulovať otázku dovozu produktov rybolovu a akvakultúry, pretože EÚ je v súčasnosti najväčším trhom s týmito produktmi na svete. Produkcia však nie je dostatočná na uspokojenie dopytu, takže EÚ je od tohto dovozu závislá. Je preto potrebné regulovať spôsob, akým sa tento dovoz uskutočňuje, aby sme zaručili, že sa kvalita a správne postupy vyžadované od výrobcov Spoločenstva budú vyžadovať tiež od tretích krajín.
<P>
Súhlasím so spravodajcom v otázke ciel. Nezdá sa uskutočniteľné, a to najmä v tomto období, zrušiť colné sadzby a zároveň očakávať, že naše produkty nahradia produkty z tretích krajín a budú voči nim konkurencieschopné.
<P>
Ako som už poznamenal, otázka rybného hospodárstva a akvakultúry je jednou z priorít stanovených Madeirou v pláne hospodárskeho a sociálneho rozvoja, ktorý v súčasnosti platí, na základe ktorého sa región nachádza v procese presadzovania konkurencieschopnosti v tomto odvetví prostredníctvom udržateľného riadenia zdrojov, diverzifikácie produkcie rýb, hodnotenia produktov z hľadiska kvality a odbornej prípravy osôb v rybnom hospodárstve s cieľom zvýšiť produktivitu.
<P>
Z týchto dôvodov som hlasoval za túto správu.
<SPEAKER ID="384" NAME="Jarosław Leszek Wałęsa  " LANGUAGE="PL">
Dnes som podporil správu pána Cadeca, ktorá vyzdvihuje veľa dôležitých aspektov ochrany trhu EÚ s produktmi akvakultúry v súvislosti s reformou spoločnej politiky rybného hospodárstva. Podporil som túto správu, pretože som chcel predovšetkým zdôrazniť jedno ohrozenie, ktoré správa spomína: nedostatok spoľahlivých a rozsiahlych informácií pre spotrebiteľov o zdravotných vlastnostiach, zložení a pôvode konkrétnych druhov rýb. V prípade nedostatku vedomostí medzi spotrebiteľmi sa jediným argumentom na trhu stáva cena. Európski výrobcovia ponúkajú produkty, ktoré majú často podstatne vyššiu kvalitu ako dovezené, ale v nerovnocennom boji sú odsúdené na prehru. Preto je nutné sprísniť právne predpisy o identifikácii. Ďakujem.
