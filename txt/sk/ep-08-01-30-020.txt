<CHAPTER ID="020">
Výsledok konferencie o klimatických zmenách (Bali) (rozprava)
<SPEAKER ID="164" NAME="Predsedajúca">
Ďalším bodom rokovania je vyhlásenie Rady a Komisie ku výsledkom konferencie o klimatických zmenách na Bali.
<SPEAKER ID="165" NAME="Janez Podobnik">
úradujúci predseda. - Je mi cťou, že tu dnes s vami môžem opäť byť a že vám môžem, ako predseda Rady, predniesť hodnotenie výsledkov konferencie o klimatických zmenách na Bali. Som veľmi rád, že Európsky parlament zaujal aktívnu úlohu a angažoval sa v diskusii o klimatických zmenách. Silné zastúpenie Európskeho parlamentu vedené podpredsedom Parlamentu, pánom Vidal-Quadrasom, a pozostávajúce z veľkého počtu vysokých predstaviteľov Parlamentu, bolo prítomné aj na konferencii na Bali.
<P>
Rád by som tiež vyjadril svoju podporu priebežnej správe o klimatických zmenách, ktorá bola minulý pondelok predstavená vášmu Výboru pre klimatické zmeny. Dámy a páni, určite viete, že posledné dni konferencie sa niesli, takpovediac, v atmosfére neistoty nabitej elektrickou energiou. Keď to už vyzeralo tak, že rokovania dopadnú neúspešne a dohodu sa nepodarí dosiahnuť, do diskusie sa zapojil aj generálny tajomník OSN, pán Ban Ki-moon. Jeho intervencia bola dôležitá.
<P>
Skutočnosť, že rokovania boli predĺžené o jeden deň, a že trvali aj počas posledných dvoch nocí, je dôkazom ich náročnosti. Výsledkom konečnej dohody bolo rozhodnutie o dlhodobej spolupráci v rámci dohovoru pod názvom akčný plán z Bali. V súlade s týmto dokumentom sa rokovania začnú už v marci alebo apríli a do konca budúceho roka by mali viesť k úplnej globálnej dohode o riešení klimatických zmien po roku 2012.
<P>
Dovoľte mi spomenúť niekoľko kľúčových bodov tejto dohody. Prvým je časť, ktorá súvisí s medzinárodnými opatreniami na zlepšenie, alebo lepšie povedané, zníženie emisií. Táto dohoda zdôrazňuje, že snaha všetkých rozvinutých krajín na zníženie emisií musí byť navzájom porovnateľná. To znamená, že aj Spojené štáty budú zahrnuté do znižovania emisií. V tomto bode musíme zdôrazniť, že, na rozdiel od Kjótskeho protokolu pre roky 2008 až 2012 tento plán neobsahuje žiadne vyčíslené záväzky.
<P>
Druhým bodom je, že rozvojové krajiny prispejú k znižovaniu emisií v rámci trvalo udržateľného rozvoja. Tu je veľmi dôležitá podpora zo strany rozvinutých krajín v podobe prenosu technológií a vhodných finančných prostriedkov. Zmiernenie účinkov klimatických zmien bude taktiež zahŕňať opatrenia a pozitívnu stimuláciu, cieľom ktorých je zabrániť vytínaniu a ničeniu lesov v rozvojových krajinách, ktoré má za následok veľkú časť svetových emisií skleníkových plynov.
<P>
Tretí bod tvoria zlepšené adaptačné opatrenia na využívanie medzinárodnej spolupráce. Štvrtým bodom sú zlepšené opatrenia na vývoj a presun technológií, ktoré umožňujú adaptáciu a zmiernenie klimatických zmien spolu s hospodárskym rozvojom. Na účinnejšie zmiernenie a prispôsobenie sa klimatickým zmenám je pre rozvojové krajiny potrebné zabezpečiť jednoduchší prístup k technológiám, ktoré sú ohľaduplné k životnému prostrediu. Piaty bod súvisí so zlepšeným financovaním a investíciami do zmiernenia klimatických zmien. To pre rozvojové krajiny predpokladá podporu pri realizácii vnútroštátnych opatrení na zmiernenie a adaptovanie sa na klimatické zmeny.
<P>
Ďalšie rokovania sa uskutočnia pod záštitou novozaloženej ad hoc pracovnej skupiny pre dlhodobú spoluprácu v rámci dohovoru. Už tento rok sa stretne štyrikrát. Proces rokovaní bude intenzívny a bude si vyžadovať vysoké úsilie zo strany vyjednávačov. Súčasné rokovania, týkajúce sa záväzkov rozvinutých krajín, ktoré podpísali Kjótsky protokol, po roku 2012, budú pokračovať. Tieto rokovania by mali byť tiež ukončené do konca budúceho roka. Budú prebiehať paralelne s rokovaniami v rámci akčného plánu z Bali.
<P>
Podľa nášho názoru sú rozhodnutia prijaté na konferencii na Bali primerané. Obsahujú kľúčové body, o ktoré sa my, v Európskej únii, usilujeme. Jedným z najväčších úspechov je zaangažovanie všetkých krajín - rozvinutých a rozvojových - do spoločného znižovania emisií. Oceňujeme rovnosť začlenenej adaptácie. Očakávame, že nás akčný plán z Bali dostane zo slepej uličky súvisiacej s prenosom technológií ohľaduplných voči podnebiu do rozvojových krajín.
<P>
Dámy a páni, konferencia nám poskytla široký rámec pre ďalšie rokovania. Tento kompromis predstavuje svojim spôsobom ten najlepší výsledok, aký sa dal vzhľadom na súčasný stav globálneho konsenzu dosiahnuť. Budúce rokovania budú po technickej aj politickej stránke veľmi náročné. Domnievame sa však, že budú mať pozitívny výsledok, ak sa nám podarí udržať trend, ktorý očividne sledujeme už celý rok a v ktorom stúpal význam klimatických zmien v politickom programe.
<P>
Na dosiahnutie účinnej medzinárodnej dohody budeme potrebovať veľa energie, trpezlivosti a politickej vôle. Niekedy sa tie najpotrebnejšie opatrenia prijímajú ako posledné.
<SPEAKER ID="166" NAME="Stavros Dimas" LANGUAGE="EL">
Pani predsedajúca, dámy a páni, dovoľte mi, aby som začal tým, že sa vám chcem poďakovať za príležitosť, diskutovať o výsledkoch konferencie o klimatických zmenách, ktorá sa konala na Bali koncom minulého roka, ako aj o plánoch toho, čo bude nasledovať po dosiahnutí dohody o začatí rokovaní.
<P>
Najprv by som chcel vyjadriť svoj obdiv v súvislosti s aktívnou úlohou, ktorú zohral Európsky parlament, a v súvislosti s podporou, ktorú pred a počas konferencie vyvíjal. Kontakty a stretnutia, ktoré sme absolvovali s vašou delegáciou počas celého trvania konferencie, sa ukázali ako výnimočne prospešné. Predovšetkým by som rád vyzdvihol veľmi dôležitú úlohu Európskeho parlamentu pri poskytovaní informácií úradníkom z iných krajín. Jednoznačne potrebujeme vzájomnú podporu pre komunikáciu a lepšie informovanie o stanovisku EÚ, čo je rozhodujúce pre udržanie našej vedúcej úlohy. Toto sa na Bali ukázalo ako obzvlášť prospešné a prinesie to ešte väčší úžitok v nasledujúcich dvoch rokoch.
<P>
Čo sa týka samotných výsledkov dosiahnutých na Bali, rád by som na začiatku povedal, že konferencia znamenala absolútny úspech, pretože na začiatku rokovaní dospeli všetky významné krajiny k dohode o klimatických zmenách pre obdobie po roku 2012. Dohoda bude ukončená v roku 2009 a bude zahŕňať všetky dôležité prvky, o ktoré sa EÚ tak rezolútne usilovala.
<P>
Máme teda vybudovanú základňu aj veľmi potrebný impulz na začatie rokovaní, aby sa podarilo dosiahnuť dohodu o klimatických zmenách. Pokúšame sa dosiahnuť dohodu, ktorá by viedla k drastickému zníženiu globálnych emisií počas prvej fázy, do roku 2020, a následne po tom k ešte drastickejšiemu zníženiu. Z toho dôvodu sme spokojní s celkovým výsledkom, ktorý sa úplne zhoduje s našimi zámermi, s ktorými sme išli na Bali.
<P>
Účasť Spojených štátov na konferencii na Bali je jasným signálom toho, že chcú pri rokovaniach zohrať aktívnu úlohu. Rovnaký význam ako rozhodnutie z Bali má však aj po prvý raz zdôraznená potreba, aby aj rozvojové krajiny podnikli aktívne opatrenia.
<P>
Vedúca, rovnako ako aj sprostredkovateľská úloha, ktorú zohrala EÚ, spoločne s vnímavými a konštruktívnymi vstupmi zo strany určitých rozvojových štátov, ako Brazília a Juhoafrická republika, mali kľúčový význam pre dosiahnutie tohto výsledku. Od tejto chvíle je naším cieľom dosiahnutie dohody pre budúci rámec pre klimatické zmeny na konferencii zmluvných strán v Kodani, ktorá sa uskutoční v roku 2009. Samozrejme sa tiež zameriavame aj na zosúladenie našich ambícii s vedeckými zisteniami.
<P>
Jedna vec je istá: cesta ku Kodani bude dlhá a zložitá. EÚ musí predovšetkým naďalej zohrávať kľúčovú úlohu, podobne ako sa jej to úspešne podarilo počas príprav na konferenciu na Bali. Vtedy, ešte pred začiatkom konferencie, vyložila svoje karty na stôl, ukázala nám, akým smerom by sme sa mali uberať, a presvedčila iných o správnosti svojho názoru ešte predtým, než sa začala samotná konferencia. EÚ veľmi významným spôsobom ovplyvnila pozitívny výsledok konferencie. Toto musíme mať na pamäti aj počas príprav na Kodaň.
<P>
Presne tým sa riadia aj minulý týždeň prijaté návrhy Komisie pre balík opatrení pre podnebie a obnoviteľné zdroje energie - dokazujú, že EÚ je rozhodnutá dosiahnuť pokrok. Spolieham sa na vašu podporu a rozhodnosť v rámci práve započatého legislatívneho procesu, aby sa podarilo tento balík opatrení schváliť ešte pred koncom terajšieho parlamentného obdobia a s dostatočným predstihom pred Kodaňou. Počas najbližších dvoch rokov musíme skutočne udržať veľký politický tlak, ktorý je vyvíjaný v súvislosti s touto otázkou, pretože sa to v roku 2007 ukázalo ako veľmi prospešné. Musíme zabezpečiť, aby sa využili všetky príležitosti na to, aby pozornosť venovaná tejto otázke nezoslabla ani na európskej, ale, predovšetkým, ani na medzinárodnej úrovni.
<P>
Ak skutočne chceme dosiahnuť dohodu pred koncom roka 2009, potom budeme očividne musieť bližšie a ešte viac strategicky spolupracovať s našimi primárnymi partnermi. Toto platí predovšetkým pre našich partnerov z rozvinutých krajín, pretože musíme zabezpečiť, aby práve oni preukázali väčšiu vôľu v dosahovaní stanoveného pokroku v smere drastického znižovania emisií. Vieme, že bez tohto úsilia bude skutočne ťažké presvedčiť rozvojové krajiny, aby realizovali ďalšie opatrenia. Preto musíme využívať všetky dostupné medzinárodné fóra, vrátane samitov G8, stretnutí vyspelých krajín a dvojstranných dialógov, aby sme zabezpečili a získali ich súhlas a viedli ich neústupne tým správnym smerom.
<P>
Všetci vieme, že presvedčiť niektorých našich partnerov bude veľmi zložité. Zo strany Spojených štátov ešte stále cítiť veľkú neochotu. Na druhej strane tiež vieme, že pokrok sa dosahuje na úrovni štátu, v obchodných kruhoch a, pri väčšom zovšeobecnení, v pohľade, akým verejná mienka vníma túto otázku. Klimatické zmeny už teraz tvoria ústrednú tému politických diskusií, ako to môžeme vidieť v súčasných prezidentských primárkach v USA.
<P>
Podnebie a energia budú tvoriť jednu z prioritných tém v programe tohtoročného samitu G8, ktorému bude predsedať Japonsko. Očakáva sa, že to pomôže nielen pri vyhlásení závažnej a významnej politiky, ale poskytne aj cenné príležitosti, ktoré je potrebné vhodne využiť pri výmene názorov s našimi partnermi z priemyselných štátov. V súčasnosti prebieha v Japonsku živá diskusia o klimatických zmenách. Využime túto príležitosť na to, aby sme našich partnerov priblížili bližšie k sebe a aby sme dokázali, že ambície si s hospodárskym rozvojom alebo konkurencieschopnosťou vzájomne neodporujú.
<P>
Dovoľte mi povedať pár poznámok k paralelným postupom. OSN, samozrejme, zostane hlavným rokovacím fórom pre dohodu o klimatických zmenách na obdobie po roku 2012, po ktorej bude potrebné dosiahnuť konečnú dohodu. Konkrétnejšie, vzhľadom na obmedzené zdroje a prostriedky, ktoré máme k dispozícii, a vzhľadom na krátky čas, ktorý nám ešte zostáva, musíme zabezpečiť, aby boli všetky medzinárodné fóra a akčné plány využité strategicky, aby sme podporili a doplnili akčný plán OSN bez toho, aby sme ho akýmkoľvek spôsobom narušili. Jednoducho si nemôžeme dovoliť duplikovať svoje snahy alebo strácať čas v situácii, v ktorej sa akčný plán OSN už do určitej miery vyvinul.
<P>
Potrebujeme tiež užšie spolupracovať s našimi partnermi z rozvojových krajín, aby sme mohli starostlivo naplánovať ich účasť a ich príspevok v budúcej dohode. Už na Bali bolo zjavné, že ústredným bodom rokovania bude otázka rozvoja. Z toho dôvodu bude našou hlavnou výzvou snaha budovať na vzájomnej dôvere. Rozvojové krajiny, prinajmenšom tie, ktoré sú najviac rozvinuté, sú ochotné prijať opatrenia. Urobia to však jedine pod podmienkou, že rozvinuté krajiny splnia svoje existujúce a nové záväzky týkajúce sa znižovania emisií. Rozvinuté krajiny tiež musia umožniť rozvojovým krajinám prístup k technológiám alebo, vo všeobecnejšej rovine, k financovaniu.
<P>
Vzhľadom na to musíme úzko spolupracovať s rozvíjajúcimi sa hospodárstvami, aby sme našli najvhodnejšiu kombináciu metód a stimulov, ktoré by zabezpečili, že príspevok zo strany týchto ekonomík bude ambiciózny a povedie k ešte väčšiemu úsiliu z ich strany po roku 2020. Dvojstranná spolupráca a dialóg s významnými krajinami, akými sú Čína a India, bude mať kľúčový význam.
<P>
Na záver by som chcel povedať, že balík opatrení pre podnebie a energiu je dôkazom nášho rozhodnutia, prejsť od slov k činom. Dokazuje tiež, že sa to dá urobiť férovým a ekonomicky účinným spôsobom, ktorý umožní, aby sa každý stal víťazom. Domnievam sa, že toto je najlepší spôsob, ako pozitívne ovplyvňovať našich partnerov.
<SPEAKER ID="167" NAME="Karl-Heinz Florenz" LANGUAGE="DE">
Pani predsedajúca, pán komisár, na Bali ste so sebou mali vynikajúci tím. Pracoval až do vyčerpania a chcel by som Vás požiadať, aby ste toto poďakovanie odovzdali aj svojmu personálu. Ako európsky patriot sa domnievam, že reálny úspech na Bali je výsledkom rozhodnutí, ktoré boli prijaté Európskou úniou v marci minulého roka v prospech trojice 20 % znížení. Predstavuje to základňu, od ktorej sa budú odvíjať naše životy na tomto kontinente v nasledujúcich rokoch.
<P>
Nemám v úmysle rozoberať jednotlivé úspechy, ktoré sa dosiahli na Bali, pretože moji kolegovia poslanci to nepochybne urobia namiesto mňa. Som rád, že okrem pokroku, ktorý sa dosiahol so Spojenými štátmi, sa nám tiež podarilo zabezpečiť, že okrem 38 krajín, ktoré už podpísali Kjótsky protokol, sa aj najbližšie krajiny G77 rozhodli urobiť niečo viac, ako len neustále nariekať nad skutočnosťou, že každá vláda vyčkáva, kým začnú konať ostatné. Hra na mačku a myš sa skončila. Mimochodom, tento prelom by sa nepodarilo dosiahnuť bez pomoci Spojených štátov.
<P>
Dovoľte mi, pán komisár a pán úradujúci predseda, aby som povedal pár vecí, ktoré nás zamestnajú v tejto diskusii. Na Bali sme sa presvedčili, že nebudeme úspešní, ak zameriame všetky svoje diskusie len na problém CO2. Domnievam sa, že musíme vytvoriť oveľa väčšie povedomie o diskusii o trvalej udržateľnosti. Je tiež potrebné ozrejmiť, že nemáme len klimatickú, ale aj surovinovú krízu. Dokonca aj tú však možno premeniť na výhodu.
<P>
Domnievam sa, že na to, aby sa nám podarilo zvýšiť povedomie, musíme koncept trvalej udržateľnosti oveľa užšie spojiť s našimi zámermi v tejto oblasti. To ma však, samozrejme, privádza priamo k Rade, pán úradujúci predseda. Už teraz môžeme pozorovať, ako sa naše členské štáty začínajú vyhýbať cieľom 20/20/20 a ako sa pokúšajú robiť všetko možné, aby sa zbavili povinnosti, dosiahnuť ich. Domnievam sa, že čelíte nesmierne ťažkým prekážkam pri svojom úsilí dosiahnuť spoločne s nami tieto ciele, pretože, keď sa dianie presunie do Poznane a následne po tom do ďalšej severskej krajiny, budeme musieť byť neústupní. Verím, že Komisia a Parlament budú garantmi ďalšieho pokroku v tejto otázke.
<SPEAKER ID="168" NAME="Guido Sacconi" LANGUAGE="IT">
Pani predsedajúca, dámy a páni, chcel by som rázne povedať, že úplné súhlasím s vyhláseniami, ktoré urobili pán minister Podobnik a pán komisár Dimas pred malou chvíľou. Budeme sa s nimi stretávať častejšie a o chvíľu budeme schopní komunikovať už len pomocou posunkov, bez potreby slov a tlmočníkov, pretože mám taký pocit, že si veľmi dobre rozumieme.
<P>
Súhlasím tiež s tým, čo povedali v súvislosti s faktom, že dodatočná zodpovednosť, ktoré na seba prevzala Európska únia počas konferencie na Bali, nás zaväzuje plniť svoju úlohu s ešte väčšou súdržnosťou než predtým. Dnes tu však diskutuje o Bali a pri tejto otázke by sme sa mali na chvíľu pristaviť, pretože možno už zajtra schválime uznesenie, ktoré sa z môjho pohľadu zdá byť dobre pripravené.
<P>
Ten najpresnejší názor na Bali, s akým som sa stretol, bol názor, ktorý napísal pán de Boer, ktorý, ako určite viete, je výkonným riaditeľom Rámcového dohovoru. Písal o páde "Berlínskeho múru klimatických zmien". Toto tvrdenie mi pripadá veľmi výstižné, pretože na Bali, ako už bolo spomenuté, bol dohodnutý plán postupu na ceste do Kodane, s dostatočne presnými etapami a návodmi. Konkrétne - a toto by som rád zdôraznil - sa prediskutovala otázka adaptácie aj pred rokom 2012 a otázka zvýšeného financovania. Prebehla konkrétna diskusia o prevode technológií, hovorilo sa o otázke odlesňovania, ale, predovšetkým - a z môjho podhľadu ide o najvýznamnejšiu a najsľubnejšiu otázku - bola prekonaná bariéra (odtiaľ vznikol aj pojem "Berlínsky múr") v podobe prílohy 1 medzi priemyselnými a rozvojovými krajinami vo svete, kde došlo ku zmene, podľa ktorej mnoho krajín, ktoré boli pôvodne rozvojové, v súčasnosti zažíva obrovský rast.
<P>
Dalo by sa teda povedať, že hra "podaj ďalej a nerob nič", ktorú medzi sebou hrali Spojené štáty, India a Čína, bola odhalená, a z toho dôvodu nastala situácia, v ktorej majú zložité rokovania - niet pochýb o tom, že budú zložité - celkom dobrú šancu na to, že dospejú k úspešnému záveru.
<SPEAKER ID="169" NAME="Chris Davies">
v mene skupiny ALDE. - Pani predsedajúca, myslím si, že minister má pravdu, keď hovorí, že môžeme byť spokojní s dohodou, a že môžeme zablahoželať tým, ktorí sa podieľali na jej zabezpečení.
<P>
Nepodceňujem ťažkosti, ktoré nás čakajú v období od súčasnosti až po samit v Kodani v roku 2009; okrem iných záležitostí - otázky dažďového pralesa a technologického transferu - nás čaká na ceste mnoho prekážok.
<P>
Taktiež si musíme uvedomiť, že klimatické zmeny sa udejú tak či tak, nech je už výsledok týchto rokovaní akýkoľvek. V nedeľu som sa v Liverpoole zúčastnil bohoslužby pri príležitosti Dňa pamiatky obetí holokaustu, a uvedomil som si, ako bude Európa, naši občania a naši politici reagovať, keď sa miliardy ľudí na celom svete ocitnú v situácii, keď bude pri čoraz väčšom pohybe a čoraz väčšej migrácii na našej planéte nedostatok vody? Aká reakcia nastane? Koľko fanatizmu spôsobí tento nevyhnutný dôsledok?
<P>
Musíme robiť čo je v našich silách. Vkladám veľké nádeje do obchodovania s emisnými kvótami. Myslím si, že sa neustále zlepšuje a domnievam sa, že systém na určovanie stropov a obchodovania s emisiami nám skutočne umožňuje vysporiadať sa s obrovským množstvom plynov. Taktiež sa zlepšujú technológie, ktoré sú neustále stimulované. Dnes popoludní som sa zúčastnil fantastického zasadnutia o znižovaní CO2 z výfukových plynov z automobilov, kde sa zdá, že tlak, ktorý bol vyvolaný zavedením právnych predpisov, už teraz mení postoje a otvára príležitosti. Možno sa nám skutočne podarí dosiahnuť tieto ciele bez potreby biopalív. Tie môžeme umiestniť do elektrární.
<P>
A čo sa týka zachytávania a skladovania uhlíka: naozaj si myslím, že by sme mali byť v našich cieľoch viac ambiciózni. Myslím si, že by sme ich mohli posunúť vpred možno o také tri alebo štyri roky a snažiť sa dosiahnuť úspešné fungovanie realistických programov už podstatne skôr než v roku 2020.
<P>
Na európskom samite, ktorý sa bude konať túto jar, potrebujeme získať pevné záväzky od jednotlivých vlád. Na tému európskeho samitu by som však chcel ešte povedať: šetrenie energetických zdrojov a obnoviteľná energia - myslím si, že tu existuje obrovská príležitosť pre vlády, aby z toho vykĺzli, a aby nesplnili to, čo sa od nich očakáva, pretože pre nich bude politicky zložité presadiť potrebné inštitucionálne zmeny. Preto si myslím, že Komisia musí vytvárať čo najväčší tlak a na spomínané vlády ukazovať prstom, a tiež musí nájsť nové mechanizmy, ktoré by zabezpečili, že členské štáty splnia ciele, na ktorých sa v súčasnej dobe dohodli.
<SPEAKER ID="170" NAME="Mirosław Mariusz Piotrowski" LANGUAGE="PL">
Klimatické zmeny sprevádzali ľudstvo počas celej histórie. Podľa názoru mnohých špičkových vedcov však vplyv človeka na tieto zmeny nie je veľmi veľký. Tento názor je, napríklad, vyjadrený aj v otvorenom liste adresovanom generálnemu tajomníkovi OSN stovkou vedcov z celého sveta. Európska komisia si, zdá sa, absolútne neuvedomuje tento pohľad na danú otázku. Namiesto toho, aby konala v smere zmierňovania faktorov, ktoré prispievajú ku globálnemu otepľovaniu, uskutočňuje opatrenia v oblastiach, ktoré nemajú nič spoločné s ľudskou aktivitou.
<P>
Komisia sa teraz na obyvateľov Európy chystá uvaliť obrovské náklady za činnosti, ktoré si vymyslela z vedecko-fantastickej oblasti, v skutočnosti skôr z fantastickej než z vedeckej. Podľa predbežných odhadov každá rodina zaplatí viac než 50 EUR mesačne za tento projekt, ktorého výsledky sa možno budú dať pozorovať o 100 rokov. Skutočným výsledkom však bude zhoršenie ekonomík nových členských štátov počas najbližších dvoch alebo troch rokov. Takéto drastické zníženie emisií CO2 spôsobí vážny pokles napríklad v Poľsku, ktoré čerpá svoju energiu predovšetkým z uhlia.
<P>
Ak chcú inštitúcie Európskej únie zvoliť praktický prístup k otázke znižovania CO2, potom by mali začať od seba. Dovoľte mi, aby som vám pripomenul, že sa každoročne do ovzdušia dostáva 20 000 ton oxidu uhličitého výlučne ako dôsledok bezpredmetného cestovania na schôdze do Štrasburgu.
<SPEAKER ID="171" NAME="Satu Hassi">
v mene skupiny Verts/ALE. - (FI) Pani predsedajúca, dámy a páni, konferencia na Bali znamenala úspech. Môžeme byť hrdí na úlohu, ktorú počas nej zohrala EÚ. Rozhovory o budúcnosti Kjóta sa oficiálne začali a všetky kľúčové otázky sa dostali na stôl. Nevynechala sa ani jedna z nich. Spojeným štátom sa teda nepodarilo obmedziť budúce rokovania, ktoré, ako tu už bolo povedané, budú zložité.
<P>
Hlavný odkaz, ktorý teraz Európa môže vyslať svetu, je však spätý s našou vlastnou klimatickou politikou. Najlepší spôsob, ako urýchliť zložitý medzinárodný proces, je vydať ambiciózne zákony zamerané na obchodovanie s emisiami, obnoviteľnú energiu a energetickú účinnosť.
<P>
Teší ma, že Komisia minulý týždeň vnímala ochranu podnebia ako pozitívnu ekonomickú voľbu - novú priemyselnú revolúciu. To, ako sa nám podarí zotrvať v čele vývoja čistých a nových energetických technológií, je nesmierne dôležité pre našu ekonomickú budúcnosť.
<P>
Musíme tiež pochopiť, že skutočným gordickým uzlom je pre medzinárodné rokovania spravodlivosť. Planétu nie je možné zachrániť, ak veľké rozvojové krajiny, akými sú Čína a India, tiež neobmedzia svoje emisie. Aby s tým tieto krajiny súhlasili, musia mať pocit, že akýkoľvek dohodnutý výsledok je spravodlivý. Musíme byť pripravení, či už tým alebo oným spôsobom, kompenzovať rozvojovým krajinám fakt, že naše emisie na jedného obyvateľa sú niekoľkonásobne vyššie, než rovnaké emisie v rozvojových krajinách.
<SPEAKER ID="172" NAME="Dimitrios Papadimoulis" LANGUAGE="EL">
Pani predsedajúca, pán komisár, sľub vyslovený na poslednú chvíľu na Bali nám umožnil pozerať dopredu na Kodaň v roku 2009. Odhalil tiež opozičné sily, ktoré budú podkopávať potrebnú dohodu. Do tej doby musí EÚ zostať na čele, pracovať v smere širšej dohody podľa konkrétnych a ambicióznych záväzkov a harmonogramu. Úžitok, ktorý takáto dohoda prinesie, vo veľkej miere preváži ekonomické náklady.
<P>
Moja skupina si- rovnako ako uznesenie európskeho parlamentu z novembra 2007 - vytýčila ambicióznejšie a záväznejšie ciele pre EÚ a pre členské štáty, než sú tie, ktoré pred niekoľkými dňami predstavila Komisia. Moja skupina sa usiluje o veľkorysejšiu pomoc pre rozvojové krajiny. Je tu jedna vec, na ktorú by som vás chcel upozorniť, pán komisár. Tradičná priemyselná loby už začala osekávať návrh Komisie a zároveň s tým sa jadrová loby, ako vlk prezlečený do ekologických šiat, pokúša nahradiť obnoviteľné zdroje energie za jadrové. Dajte si pozor na tieto pokusy.
<SPEAKER ID="173" NAME="Johannes Blokland" LANGUAGE="NL">
Pani predsedajúca, Európska únia išla na Bali plná dobrých úmyslov o dosiahnutie toho najlepšieho výsledku. Hoci nedosiahla všetko, čo si vytýčila, nzostávam pozitívne naladený.
<P>
Najprv chcem povedať, že som, samozrejme, rád, že všetky zúčastnené krajiny podpísali akčný plán z Bali a že sa môžu začať rokovania. Škoda, že v konečnej verzii textu akčného plánu nie sú zahrnuté žiadne konkrétne normy pre emisie. Pokrok sa však dosiahol v iných oblastiach, napríklad vo vytvorení programu na riešenie závažného problému odlesňovania. Iba minulý týždeň sme sa dozvedeli o ďalších alarmujúcich správach o odlesňovaní v Brazílii. Dobré je aj to, že západné krajiny poskytnú väčšiu podporu rozvojovým krajinám pri používaní trvalo udržateľných technológií.
<P>
Nakoniec je tu problém, ktorý nebol vyriešený. Problém emisií skleníkových plynov z námornej lodnej dopravy. Komplexná podstata tohto odvetvia, ktoré sa veľkou mierou podieľa na znečisťovaní, znamená, že je potrebný globálny prístup. Je potrebné vyvinúť tlak na Medzinárodnú námornú organizáciu, aby čo najskôr prišla s účinnou stratégiou. Pán komisár, môžete si byť úplne istý našou podporou pre váš prístup.
<SPEAKER ID="174" NAME="Roger Helmer" AFFILIATION="NI">
Pani predsedajúca, mám informácie, že v deň začatia konferencie o klimatických zmenách na Bali, bolo na letisku v Bali tak veľa súkromných lietadiel, že sa tam minuli parkovacie miesta. Z toho vyplýva, že nami dosiahnuté výsledky nedosiahli úroveň nami vytýčených cieľov.
<P>
Konferencia na Bali mala vydláždiť cestu pre konsenzus po Kjóte, ale Kjóto bolo samo osebe neúspešné. Nielenže sa nám nepodarilo zaangažovať niektorých z najväčších svetových producentov emisií, ale dokonca aj tu, v Európe, len hŕstka členských štátov skutočne splní svoje záväzky z Kjóta. V skutočnosti sú Spojené štáty, ktoré tak haníme za to, že neratifikovali Kjótsky protokol, na tom v súvislosti s emisnými trendmi lepšie, než EÚ. Napriek tomu sme sa na Bali nedohodli na ničom inom, než len na tom, že budeme pokračovať v diskusiách o našich snahách nahradiť jednu neúspešnú klimatickú zmluvu inou.
<P>
Bol by som rád, keby sme sa menej zaoberali klimatickými zmenami a viac energetickou bezpečnosťou. Skúsme sa baviť menej o veterných elektrárňach a emisiách z výfukových plynov automobilov a viac o investíciách do jadrovej výrobnej kapacity a do spaľovní, ktoré zhodnocujú odpad na výrobu energie.
<SPEAKER ID="175" NAME="Romana Jordan Cizelj" AFFILIATION="PPE-DE">
(SL) Myslím si, že uznesenie, ktoré vypracoval Výbor pre klimatické zmeny, odráža kľúčové rozhodnutia z rokovaní na Bali, rovnako ako aj názor Európskeho parlamentu. Moje hodnotenie harmonogramu z Bali, t.j. termínu pre uzavretie dohody pre obdobie po roku 2012, je veľmi pozitívne. Jedine jednoznačný pracovný plán môže po skončení platnosti Kjótskeho protokolu zabezpečiť kontinuitu, o ktorú tento Parlament neustále usiloval.
<P>
Veľmi ma potešilo, že rozvojové krajiny tiež prevzali na seba časť zodpovednosti za znižovanie emisií CO2 a prijali záväzky trvalo udržateľného rozvoja. To, samozrejme, znamená posilnenie medzinárodnej spolupráce na poli finančných a ľudských zdrojov. Skutočne verím, že existujúce a v súčasnosti zavádzané mechanizmy v Európe, ako je napríklad uhlíkový trh, sa úspešne presunú aj na medzinárodnú úroveň. Musíme ich však zjednodušiť a zabrániť tomu, aby sa stali neprimeranou byrokratickou záťažou vo vzťahu k ich potenciálnym výhodám. Jedine týmto spôsobom môžeme očakávať, že sa nám podarí dosiahnuť vytýčené ciele.
<P>
Súčasnú situáciu vnímam predovšetkým ako príležitosť. Vidím úspešný a trvalo udržateľný rozvoj, ktorý závisí predovšetkým od zvýšenia výskumných kapacít. Svetové investície do výskumu zameraného na dodávky energie sa napríklad od osemdesiatych rokov minulého storočia znížili o 40 %. Situácia v Európskej únii nie je o nič lepšia. Potrebujeme viac peňazí a viac vzdelaných a kreatívnych ľudí. Blahoželám vyjednávačom z Európskej únie a dúfam, že v budúcnosti nás budú vždy zastupovať takí vytrvalí, inteligentní a úspešní vyjednávači. Nakoniec by som chcela povedať, že zvyčajne, keď je reč o klimatických zmenách, sa všetky pohľady obrátia smerom k politikom. Kroky v oblasti klimatických zmien však nezávisia len od politikov. Toto je vhodný čas na plodnú reakciu zo strany priemyslu, podnikateľov a výskumníkov.
<SPEAKER ID="176" NAME="Elisa Ferreira" AFFILIATION="PSE">
(PT) V uznesení, o ktorom budeme zajtra hlasovať, si Parlament uvedomuje politickú dôležitosť konferencie na Bali. Vedecké poznatky viedli k politickej vôli podniknúť kroky,. Do roku 2009 sa všetky krajiny, rozvinuté, rýchlo sa rozvíjajúce aj rozvojové, zaviažu bojovať proti klimatickými zmenám rozdielnymi, ale konkrétnymi cieľmi.
<P>
Na rozdiel od niektorých kolegov poslancov by som na Bali, rovnako ako v Kjóte, rada videla väčšiu angažovanosť zo strany niektorých partnerov, predovšetkým Spojených štátov. Na druhej strane je však pozitívne, že Bali vyriešilo niektoré nedostatky z Kjóta - napríklad v oblastiach ako riadenie lesného hospodárstva, potreba podporovať adaptáciu, predovšetkým v najchudobnejších krajinách, úloha technológií a rozšírenie zodpovednosti za podnebie na hospodárstva, ktoré sa zvyčajne nepovažujú za rozvinuté.
<P>
Vedúca úloha Európy bola jednoznačná. Toto uznesenie dokazuje, že Parlament chce vytvoriť podmienky, ktoré by Európe umožnili prijať ešte ambicióznejšie záväzky. Príslušný pracovný program je náročný a Parlament je pripravený ho presadiť.
<P>
V súvislosti s tým by som chcela osobne zatlieskať Komisii za súbor rozhodnutí, ktoré prijala 23. januára. Premena politickej vôle na politické nástroje dodáva Európskej únii dôveryhodnosť. Bude si to vyžadovať veľké množstvo podrobných analýz, ale, napríklad, vyčíslenie cieľov pre obnoviteľné zdroje, objasnenie kritérií udržateľnosti pre biopalivá a revízia finančných nástrojov súvisiacich s podnebím predstavujú kroky, ktoré sú vítané. Ja osobne som nesmierne potešená zo zmeny v systéme obchodovania s emisnými kvótami z národného na odvetvový prístup, aj keď si myslím, že jeho kompatibilita s európskou konkurencieschopnosťou sa musí naliehavo posilniť ešte pred rokom 2009. Rozvoj systému obchodovania s emisnými kvótami na medzinárodnú úroveň, založený na dohodách o hlavných odvetviach medzi hlavnými svetovými producentmi, by mohla byť cesta, ktorú by stálo za to preskúmať.
<SPEAKER ID="177" NAME="Holger Krahmer" AFFILIATION="ALDE">
(DE) Pani predsedajúca, keď sa obzrieme späť na konferenciu na Bali, nezostáva nám nič iné, než dospieť k záveru, že to bola tá najväčšia, najdrahšia a najkomplikovanejšia klimatická konferencia, ktorá sa kedy konala. V skutočnosti sa na nej podarilo dosiahnuť iba jediný cieľ, konkrétne, dohodu o pokračovaní v rokovaniach. Pravdupovediac, nič iné sa na nej nedosiahlo.
<P>
Úprimné zhodnotenie dozvukov z Bali nás núti analyzovať túto konferenciu následovne. Po prvé, Medzinárodnému panelu pre klimatické zmeny sa podarilo presvedčiť väčšinu svetovej verejnej mienky o svojich klimatických scenároch. Ani zďaleka však nebol taký presvedčivý pri vyvodzovaní záverov zo súčasnej situácie. Po druhé, kým Európa vyrazila dopredu samostatne, medzi medzinárodným spoločenstvom je ťažko nájsť akýkoľvek prejav ochoty na uzatvorenie záväzných dohôd ohľadom znižovania emisií CO2. Toto sa netýka iba Spojených štátov, ale aj Japonska, Kanady, Austrálie a mnohých ďalších štátov. Pohľad na štyroch zostávajúcich kandidátov, ktorí majú reálnu šancu stať sa prezidentom Spojených štátov, nám jasne ukazuje, že neexistuje v podstate žiadna eventuálna možnosť, že by sa Spojené štáty zaviazali k plneniu stratégie OSN pre politiku v oblasti klímy.
<P>
Mali by sme - tým mám na mysli Európsku úniu - prehodnotiť našu stratégiu. Čo sa stane, ak bude konferencia v Kodani v roku 2009 neúspešná? Existujú nákladovo prijateľné alternatívy pre medzinárodnú dohodu, napríklad prevod technológií, primeraný systém stimulov na ochranu tropických pralesov, na zachytávanie a skladovanie uhlíka a taktiež na rozvoj jadrovej energie. Zákon obmedzených prírodných zdrojov napokon prinúti aj Spojené štáty a Čínu, aby šetrili energiou a vyhýbali sa emisiám CO2.
<P>
Nová priemyselná revolúcia nastane, keď vzrastie cena ropy. Nemusíme ju vyvolávať násilne vydávaním právnych predpisov.
<SPEAKER ID="178" NAME="Madeleine Jouye de Grandmaison" AFFILIATION="GUE/NGL">
(FR) Pani predsedajúca, konferencia na Bali nám pripomenula, že globálne otepľovanie je prekážkou rozvoja. Existuje nebezpečenstvo, že globálne otepľovanie zväčší priepasť medzi rozvinutými a rozvojovými krajinami. Niet žiadnych pochýb o tom, že práve rozvojové krajiny budú najviac postihnuté účinkami klimatických zmien. Toto tvrdenie platí najmä pre ostrovy, ktoré sú zraniteľné vo viacerých ohľadoch, predovšetkým kvôli cyklónom a zvyšujúcej sa hladine mora. Podľa mňa by preto pomoc týmto krajinám na ich prispôsobenie sa a na prevod vhodných technológií mala byť prioritou.
<P>
Opatrenia proti klimatickým zmenám sa stali neoddeliteľné od opatrení na zmiernenie chudoby a dosiahnutie miléniových rozvojových cieľov. Podľa mňa ide o najlepší spôsob na získanie podpory krajín G-77. Ak chceme, aby bol proces smerujúci do Kodane 2009 úspešný, a ak chceme ďalej doplniť skromný plán vypracovaný na Bali, potom je absolútne nevyhnutné, aby sme dosiahli pokrok s rozvojovými krajinami. Vidím, že Únia tomu venuje pozornosť, čo je veľmi dobré. Chcela by som však upriamiť konkrétnu pozornosť na otázku týkajúcu sa ostrovov.
<SPEAKER ID="179" NAME="Irena Belohorská" AFFILIATION="NI">
Ďakujem pekne, pani predsedajúca, vážený pán komisár, dámy a páni. "Bali Roadmap", ktorá bola na Medzinárodnej konferencii dohodnutá, ako aj novovytvorený Adaptačný fond sú výzvami, kde Európska únia musí prevziať hlavnú vedúcu úlohu.
<P>
Ale aj Európska únia musí reálne zvážiť a zhodnotiť, aké znižovanie je únosné. Znížiť emisie o 25 až 40 % do roku 2020 v porovnaní s rokom 1990, či dokonca 50 % zníženie do roku 2050, sa mi zdá ako zadávanie čísiel znižovania bez toho, aby sme skutočne vedeli, o koľko je znižovanie možné. Je to ako lotéria s percentami, nepremyslené, nereálne vyťahovanie čísiel z klobúka. Plus bez participácie USA, Číny a Indie žiadne snahy zo strany Európskej únie nedosiahnu želaný efekt, keďže globálny problém nemôžme riešiť jednostranne.
<P>
Ak si zadáme príliš vysoké nároky, nesplní ich jeden štát, potom ich nesplní ďalší štát a nakoniec zistíme, že sme ich nesplnili spolu. V tejto situácii mi príde ako racionálnejšie riešenie menej ambiciózne, ale reálne znižovanie. Stačí, ak sa pozrieme na to, ako Európska únia plní ciele stanovené v Lisabonskej stratégii.
<SPEAKER ID="180" NAME="Eija-Riitta Korhola" AFFILIATION="PPE-DE">
Pani predsedajúca, kritici v médiách dali konferencii na Bali nálepku "rozhovory pri opaľovaní". Avšak, vzhľadom na to, že som sa zúčastnila na posledných piatich zasadnutiach konferencie o klimatických zmenách, bola z môjho pohľadu konferencia na Bali účinná. Bol vypracovaný dvojročný plán, ktorý poskytuje všetkým krajinám rokovacie osnovy, ktorými majú reagovať na klimatické zmeny.
<P>
Je samozrejme škoda, keď musíme pripustiť, že doposiaľ neexistuje žiadny globálny záväzný cieľ, a že sme stále iba v pozícii osamotených jazdcov. Ale existuje aspoň teoretická možnosť, že v priebehu dvoch rokov budeme mať širšiu základňu, než len jednu štvrtinu producentov emisií.
<P>
Už krátko po výsledkoch konferencie na Bali, niekoľko predstaviteľov plných nádeje položilo otázku, či tento stav automaticky znamená, že základňa je už dosť široká pre 30 % zníženie, tak, ako to bolo dohodnuté na marcovom samite, za predpokladu, že EÚ nekoná osamotene.
<P>
Odpoveďou však je: ešte nie celkom. A to nielen z ekonomických, ale aj environmentálnych dôvodov. Pre EÚ je politicky dôležité prevziať vedenie, dúfajúc, že ostatní ju budú nasledovať. Avšak naša jednostranná snaha - a takou naša snaha stále je - znižuje našu konkurencieschopnosť na svetových trhoch a dáva výhody do rúk znečisťovateľom.
<P>
Ako som už mnohokrát zdôraznila, hovorí sa tomu presun emisií CO2. Svetový kapitál sa jednoducho presunie tam, kde neexistujú žiadne výdavky za vypúšťanie CO2. Presunutie znečistenia neznamená redukciu znečistenia.
<P>
Jednostranná klimatická politika naviac postihuje odvetvia náročné na energiu a zamestnanosť, takže sa zásada, podľa ktorej platí znečisťovateľ, stane zásadou, podľa ktorej znečisťovateľ vyhráva alebo sa presúva na iné miesto. Komisia našťastie pochopila toto riziko, tak ako ste to, pán komisár Dimas, veľmi jasne naznačili, za čo Vám chcem poďakovať. Ako nedávno povedal komisár Verheugen, keď opisoval riziká jednostrannej redukcie: "Exportujeme znečistenie a importujeme nezamestnanosť. Nie je to hlúpe?"
<P>
Má pravdu. Preto musíme vytvoriť mechanizmus založený na skutočne globálnom trhu a som presvedčená, že udržiavanie rovnováhy v tejto trojakej dileme zásobovania energiou, environmentálnej citlivosti a uchovania globálne konkurenčných odvetví na zamestnávanie našej pracovnej sily, je kľúčovou prioritou pre nedávno vydaný klimatický balík.
<SPEAKER ID="181" NAME="Riitta Myller" AFFILIATION="PSE">
(FI) Pani predsedajúca, najlepší výsledok dosiahnutý na konferencii na Bali bol fakt, že sa začali medzinárodné rokovania o dohode pre obdobie po skončení platnosti Kjótskeho protokolu. Bolo tiež dôležité, že sme sa dohodli na termíne, t.j. na Kodani 2009.
<P>
Niektorí ľudia tu vyjadrili svoje prekvapenie nad percentuálnymi hodnotami, ktoré Európska únia navrhovala v dohode na Bali. Ide o rovnaké hodnoty, ktoré predstavil Medzivládny panel pre klimatické zmeny vo svojom hodnotení. Hodnoty vyjadrujú mieru zníženia emisií, ktoré v Európe a vo svete potrebujeme dosiahnuť, aby sme mohli zvládnuť klimatické zmeny bez nutnosti obrovských obetí. V priebehu necelých dvoch rokov musíme dosiahnuť dohodu, ktorá bude obsahovať záväzok, že teplota Zeme nevzrastie o viac ako dva stupne. Táto dohoda si bude vyžadovať účasť všetkých: potrebujeme Európsku úniu, aby nám ukázala cestu, potrebujeme rozvinuté krajiny a potrebujeme tiež vyvinúť spoločné úsilie na zaangažovanie rozvojových krajín.
<P>
Teraz nás však čaká iná práca. Musíme zabezpečiť, aby boli právne predpisy, ktoré Komisia minulý týždeň navrhla, presadené tu, v Parlamente, v čo najvyššej možnej miere, a aby boli následne realizované v členských štátoch.
<SPEAKER ID="182" NAME="Hans-Peter Martin" AFFILIATION="NI">
(DE) Pani predsedajúca, ak by sme slovo Bali nahradili slovom Kjóto alebo Rio 1992, aj tak by väčšina prejavov, ktoré tu boli prednesené, bola vo všeobecnosti pravdivá. Prečo je to tak, pán predseda Rady? Keďže pochádzate z malej krajiny, možno by sa Vám podarilo zistiť, prečo nikdy nedospejeme k rozhodnutiam. Je to z dôvodu silného vplyvu veľkých koncernov a obchodných záujmov? Alebo preto, že medzinárodný systém nefunguje? Alebo kvôli nedostatočnej informovanosti verejnosti? Domnievam sa, že nedostatočná informovanosť už nepredstavuje problém, teda určite nie u rozhodovacích orgánov.
<P>
Všetko sa točí okolo obchodu a politiky. Domnievam sa, že sa v týchto oblastiach robí veľké množstvo chýb. Pokiaľ nezačneme sami od seba, nikdy sa nám nepodarí dôveryhodne sa zapojiť do procesu a nájsť skutočne konštruktívne riešenia. V praxi to znamená znižovanie emisií CO2, ktoré je výsledkom politickej aktivity.
<P>
Uvediem jeden konkrétny príklad, o ktorý by sa Slovinci mohli pokúsiť: ak by sme sa vzdali Štrasburgu a všetky schôdze by sa konali tu, v Bruseli, vyslalo by to malý signál nielen v súvislosti s otázkou CO2,ale aj v súvislosti s ďalšími otázkami. Tento cieľ by bol pre vaše predsedníctvo určite ľahšie dosiahnuteľný ako veľké projekty, ktoré budete musieť aj tak prenechať niekomu ďalšiemu na konci vášho šesťmesačného obdobia.
<SPEAKER ID="185" NAME="Janez Podobnik">
úradujúci predseda. - (SL) Dovoľte mi reagovať na niektoré názory, ktoré odzneli v tejto veľmi zaujímavej diskusii. Bolo tu povedané, že nedosahujeme žiadne výsledky. Názory predsedníctva a predsedu Rady sú odlišné. Veci sa dali do pohybu a my dosahujeme výsledky. Napokon, konferencia na Bali a dohoda, ktorú uzavreli menej rozvinuté krajiny spoločne s najrozvinutejšími krajinami, znamenali v skutočnosti veľký úspech. Tento úspech však bude zavŕšený jedine v Kodani. Preto budú najbližšie dva roky také veľmi dôležité.
<P>
Chcel by som tiež vyjadriť svoju podporu uzneseniu, ktoré má zajtra prijať Európsky parlament. Vnímame ho ako ambiciózne a dôkladné uznesenie, ako ďalší zo zámerov na dosiahnutie dohody po roku 2012. Predsedníctvo tiež podporuje vaše hodnotenie, ktoré tu už odznelo, že delegácia Európskej únie bola úspešná. Bolo primerané, jednotné a veľmi dynamické. V neposlednom rade bolo tiež vierohodné, čo je pre Európsku úniu veľmi, veľmi dôležité. Skutočne môžeme byť hrdí na Európsku úniu a na úlohu, ktorú zohrala na Bali, predovšetkým na jej dôslednosť.
<P>
Bolo povedané, že Európska únia je priekopníkom vo vývoji nových technológií. To by mohlo tiež zmierniť niektoré obavy alebo pochybnosti, ktoré vyjadrili niektoré členské štáty Európskej únie v súvislosti s novým energetickým a klimatickým balíkom, ktorý tak posôbivo minulý týždeň predstavila Európska komisia. V reakcii na to chcem povedať, že sa domnievame, že spomenutý balík predstavuje tiež príležitosť pre nové pracovné miesta a nové ekologické inovácie a nemal by vzbudzovať obavy v súvislosti s hospodárskym rozvojom.
<P>
Súhlasíme s názorom, že to nie je len záležitosťou politiky, ale aj hospodárstva. V skutočnosti by sme mohli byť ešte viac ambiciózni. Riešenie klimatických zmien je de facto príbehom úspechu európskych politikov. Predstavuje veľkú výzvu nielen pre európskych politikov, ale aj pre ekonómov a obyvateľov. Plne podporujem stanovisko Komisie, že prístup zo stany médií je tiež veľmi dôležitý. Média by v tejto záležitosti mohli zohrať veľmi dôležitú úlohu. Balík prijatý minulý týždeň Európskou komisiou je výsledkom odborného prístupu. Sú v ňom zabudované zásady rovnosti a solidarity. Keďže Európsky parlament hrá pri spomínaného balíka veľmi dôležitú úlohu, očakávame, že svoju úlohu zohrá veľmi dynamickým spôsobom.
<P>
Niekto sa opýtal, prečo bolo potrebné cestovať na Bali a využiť pritom služby dlhodobo neudržateľných dopravných prostriedkov. Na Bali sa však nedá dostať žiadnym iným spôsobom, ako pomocou rôznych dopravných prostriedkov. Naša odpoveď je taká, že to bolo veľmi vhodne zvolené miesto. Prečo? Pretože to bolo ... Indonézia je rozvojová krajina. Jedným z kľúčových momentov dohody na Bali bola skutočnosť, že sa rozvojové krajiny zapojili do tejto globálnej dohody . Bolo jednoduchšie dosiahnuť dohodu na Bali, v Indonézii, ako kdekoľvek inde na našej planéte.
<P>
Rád by som skončil otázkou súvisiacou s 20/20/20. Podarí sa tieto ciele dosiahnuť? Dôveryhodnosť Európskej únie stojí a padá na dosahovaní týchto cieľov. V neposlednom rade preto, že sa na zasadnutí Rady minulú jar prezidenti a predsedovia vlád krajín Európskej únie zaviazali k plneniu vízie 20/20/20. Predsedníctvo je rozhodnuté urobiť všetko pre to, aby sa tieto ciele podarilo dosiahnuť.
<SPEAKER ID="186" NAME="Pilar del Castillo Vera" AFFILIATION="PPE-DE">
(ES) Pani predsedajúca, pán komisár, samozrejme by som chcela zablahoželať zástupcom Komisie a Parlamentu k práci, ktorú odviedli na Bali.
<P>
Vo svojej reakcii na tieto a na ďalšie s nimi súvisiace skutočnosti zaujmem viac eurocentrický, viac eurocentristický pohľad:
<P>
Rada by som začala tvrdením, ktoré tu už odznelo, aj keď v trochu inej podobe, a totiž, že potreba prináša príležitosti. Čím väčšia je potreba, tým väčšia je aj príležitosť. Čomu teda čelíme? Čelíme dvom potrebám: jednou je snaha bojovať proti následkom klimatických zmien, ktoré sú predovšetkým výsledkom vývoja a populačného rastu. Druhou je snaha vyriešiť otázky súvisiace s dodávkami tradičných zdrojov energie, použitie ktorých je zahalené do neistoty, buď preto, že sa stávajú čoraz vzácnejšími, alebo preto, že sa nachádzajú v oblastiach so zložitou geopolitickou situáciou.
<P>
Na čo teda máme príležitosť? Existuje príležitosť na vývoj účinných foriem energie, ktoré by nám umožnili byť konkurencieschopnými a ktoré by boli čisté a nespôsobovali by znečistenie. Je tiež dôležité, aby tiež zaručovali pravidelné dodávky, pretože ide o nové formy energie.
<P>
A v čom je problém? Podľa môjho názoru existuje nedostatok vedenia v európskych inštitúciách, keď je potrebné vysporiadať sa s týmito otázkami, nedostatok vedenia v Komisii aj v Parlamente. Má to jeden jednoduchý dôvod: nie sme schopní vysvetliť, že čistú energiu tvorí obnoviteľná aj jadrová energia.
<P>
Toto sa nerobí, záležitosť sa nevysvetľuje a je na politických predstaviteľoch, aby presadili riešenia aj napriek tomu, že sa o nich v určitom čase len veľmi ťažko diskutuje.
<P>
Ocitneme sa v paradoxnej situácii, v ktorej Čína, India a ďalšie rýchlo sa rozvíjajúce ekonomiky budú mať čistejšiu energiu, pretože oni majú vyvinuté jadrové zdroje a okrem toho môžu ešte konkurovať aj vďaka nižším mzdám? Toto je záležitosť, ktorá jednoducho musí byť riešená, pán komisár.
<P>
Preto dúfam, že sa v Parlamente a Komisii bude diskutovať o otázke jadrovej energie pokojne, ale rozhodne, pretože okolo tejto otázky neustále nerozhodne prešľapujeme a obraciame sa jej chrbtom.
<SPEAKER ID="187" NAME="Dorette Corbey" AFFILIATION="PSE">
(NL) Pani predsedajúca, Bali bolo len začiatkom, vítaným prvým krokom na ceste k medzinárodnej klimatickej dohode v roku 2009. Úspech, ktorý sa dosiahol päť minút pred dvanástou, bol zásluhou európskeho vedenia. Chcem k nemu zablahoželať komisárovi Dimasovi a jeho tímu.
<P>
V decembri sa bude konať globálna konferencia v Poznani. To bude ďalší test pre európske vedenie. Európa musí vystupovať jasne, jednohlasne a nahlas v prospech prísnych opatrení. Musíme zvyšku sveta veľmi jasne tlmočiť naše stanovisko. Európa chce do roku 2020 znížiť emisie skleníkových plynov o 30 %. Toto je stále naša začiatočná pozícia v rokovaniach. Intenzívna loby zo strany niektorých vlád a vedúcich osobností priemyslu proti energetickému a klimatickému balíku vyslal smerom von zlý signál.
<P>
Európske vedenie tiež znamená, že budeme realizovať znižovanie emisií, ktoré požadujeme od iných krajín, vo svojich vlastných 27 členských štátoch. Toto je dôležité. V Poznani musíme ukázať, že Európa je ochotná a schopná zájsť ďalej. než je 20 % zníženie. Ak máme brať vážne konsenzus z Bali, potom musíme začať minimálne na úrovni 25 %. Musíme ukázať, že sa nám to podarí bez straty pracovných miest. Som plne presvedčená, že v roku 2009 bude podpísaná historická klimatická dohoda. Na to je však nevyhnutná zdravá európska klimatická politika.
<SPEAKER ID="188" NAME="Bogusław Sonik" AFFILIATION="PPE-DE">
(PL) Pani predsedajúca, konferencia o klimatických zmenách na Bali bola testom, či existuje šanca celosvetovej spolupráce na boj proti klimatickým zmenám. Je zjavné, že ide o záležitosť, ktorá má nesmiernu dôležitosť pre celý svet. Ale politická aréna, v ktorej sa pohybujeme, je vysoko diferencovaná. Z tohto dôvodu musíme prispôsobiť naše argumenty rozdielnym geopolitickým skutočnostiam. Aj keď sa nedosiahol žiadny obrovský úspech, dosiahlo sa viac než doteraz. Získali sme dôležitých partnerov.
<P>
V Európskej únii sú klimatické zmeny prioritnou témou. Jednoducho povedané, nikto nechce, aby v dome našich detí zhasli svetlá. Nie všetky európske krajiny sa však nachádzajú na rovnakej úrovni technického pokroku, a to predstavuje ďalšiu výzvu pre Európsku úniu. Poľsko je krajinou, v ktorej sa 96 % elektrickej energie produkuje spaľovaním uhlia a z toho dôvodu môže byť prispôsobenie sa nášho energetického priemyslu do roku 2020 nezvládnuteľným problémom. My tu v Bruseli, ktorí sme zodpovední za blahobyt všetkých európskych obyvateľov, si musíme viac uvedomovať možnosti jednotlivých krajín a nestavať latku tak vysoko, že sa ju podarí dosiahnuť len niektorým z nás.
<P>
Diverzifikácia zdrojov nie je jediným možným prístupom, ako dosiahnuť zníženie emisií plynov. Spaľovanie uhlia bez emisií tiež stojí za preskúmanie. Ďalšou možnosťou je jadrová energia. Za predpokladu, že sa pri plánovaní výstavby atómovej elektrárne použijú konkrétne stratégie, ktoré by sa venovali všetkým otázkam následného využitia, predstavuje jadrová energia jeden z najčistejších zdrojov energie.
<P>
V krátkosti, domnievam sa, že pre našu budúcnosť je nemierne dôležité, aby sme uplatnili konkrétny tlak na vedeckú obec s cieľom vyvinúť nové technológie, ktoré by boli významným spôsobom prospešnejšie a účinnejšie pre našu planétu ako tie, ktoré máme k dispozícii v súčasnej dobe
<SPEAKER ID="189" NAME="Adam Gierek" AFFILIATION="PSE">
(PL) Pani predsedajúca, energetický a klimatický balík navrhovaný Európskou úniou predstavuje prepracovaný organizačnú a legislatívnu kombináciu zameranú na dosiahnutie výrazného zníženia emisií CO2. Ambiciózne plány Komisie sú založené na predpoklade, že klimatické zmeny, ktoré sa dejú vo svete, a to je nepopierateľný fakt, sú výsledkom emisií CO2.To však nebolo dokázané a nebolo to potvrdené ani na Bali. Všetky predpovede sú založené výlučne na počítačových simuláciách, ktoré nepredstavujú žiaden dôkaz.
<P>
Po prvé, pán komisár, potrebujeme spoľahlivejšie údaje o vplyve emisií CO2 na podnebie. Oxid uhličitý tvorí nevyhnutný základ pre fotosyntézu. Ide o deštruktívny činiteľ? Rád by som vás odkázal na dnes už spomínaný list adresovaný stovkou uznávaných vedcov generálnemu tajomníkovi OSN v decembri minulého roka.
<P>
Po druhé, obmedzenia emisií CO2 v rámci Európskej únie, ktoré Komisia zaviedla bez toho, aby sa táto záležitosť najprv riešila na medzinárodnej úrovni, spôsobia pokles hospodárskeho rozvoja s vážnymi sociálnymi dôsledkami.
<P>
Po tretie, a to je najdôležitejšie, Komisia vo svojom energetickom a klimatickom balíku ignorovala hlavné závery konferencie na Bali týkajúce sa adaptácie spoločností na nevyhnutné klimatické zmeny, t.j. rozširovanie neúrodnej pôdy, rozširovanie púští, nedostatok pitnej vody, záplavy atď. Toto sú hlavné ciele, na ktoré by sa v skutočnosti mali použiť prostriedky, ktoré Európska únia plánuje vyčleniť na boj s klimatickými zmenami.
<SPEAKER ID="190" NAME="Ivo Strejček" AFFILIATION="PPE-DE">
Pani predsedajúca, v diskusii o takzvaných klimatických zmenách považujeme za samozrejmé niekoľko sporných podmienok. Po prvé, klimatické zmeny sú skutočné a sú predovšetkým spôsobované ľuďmi. Po druhé, závery vyvodené Medzivládnym panelom pre zmenu klímy (IPCC) predstavujú jediné platné výsledky. Neexistujú žiadne iné skupiny vedcov s odlišnými názormi na globálne klimatické zmeny. Po tretie, ľudia sú vo všeobecnosti ochotní zľaviť zo svojej budúcnosti a obetovať súčasný životný štýl. Po štvrté, európske podniky a spoločnosti prežijú v globálnej konkurencii aj pri vyšších cenách. Po piate, podarí sa nám presvedčiť zvyšok sveta, aby sa pripojil k našim záväzkom. Pri počúvaní prebiehajúcej diskusie som si uvedomil, že v tomto Parlamente predstavujem menšinu, ale dovoľte mi, aby som zdôraznil svoj postoj.
<P>
Po prvé, výsledky Medzivládneho panelu pre zmenu klímy sa preceňujú. Existujú ďalšie skupiny vedcov, ktoré ponúkajú odlišné názory na klimatické zmeny a na ich príčiny. Po druhé, neexistujú žiadne dôkazy, ktoré by potvrdili, že je to predovšetkým ľudstvo, kto spôsobuje klimatické zmeny. Po tretie, klimatické zmeny sa stali populárnym politickým nástrojom pre manipuláciu s ľuďmi. Po štvrté, konferencia na Bali potvrdila, že neexistuje žiadna široká podpora pre prílišné a extrémne drahé opatrenia na riešenie klimatických zmien. Po piate, európski výrobcovia budú musieť do svojich cien započítavať aj politické rozhodnutia, čo následne povedie k vyšším cenám a ďalšej strate európskej konkurencieschopnosti na globálnej úrovni. Po šieste, ambiciózne plány na znižovanie skleníkových plynov ublížia rozvojovým krajinám, čo bude mať za následok prehĺbenie rozdielov medzi bohatými a chudobnými.
<P>
Čo je teda potrebné urobiť? Mali by sme zredukovať legendárne európske byrokratické postupy, obmedziť produkciu právnych predpisov na nadnárodnej úrovni a nechať ľudí pracovať a vynachádzať.
<SPEAKER ID="191" NAME="Silvia-Adriana Ţicău" AFFILIATION="PSE">
Začíname pociťovať klimatické zmeny nezávisle na tom, na ktorom kontinente žijeme. Musíme čeliť záplavám, rozširovaniu púští, nedostatku vody, lesným požiarom, roztápaniu ľadovcov a zmene flóry. OSN vyhlásila rok 2008 za Medzinárodný rok planéty Zem. Konferencia na Bali je nesmierne dôležitá pre dohodu o boji proti klimatickým zmenám po skončení platnosti Kjótskeho protokolu.
<P>
Európska únia by mala ostať na čele opatrení na zmiernenie klimatických zmien a na prispôsobenie sa ich účinkom. Súčasná európska legislatíva a nový balík, ktorý nedávno predstavila Komisia na podporu obnoviteľných zdrojov energie, sú presne takými príkladmi.
<P>
Som rada, že máme túto diskusiu počas európskeho týždňa trvalo udržateľnej energie. Doprava sa podieľa 30 % na svetovej spotrebe energií a mestská doprava tvorí 70 % všetkých emisií. Zahrnutie leteckej dopravy do systému výmeny emisných kvót je dôležitým krokom. Ďalšími cieľmi spoločenstva by mali byť účinnejšia mestská doprava a propagácia železničnej a vodnej dopravy, pretože spôsobujú menšie znečistenie.
<P>
Vyzývame Komisiu a Radu, aby zahrnula klimatické zmeny medzi svoje priority v oblasti vnútorných záležitostí EÚ ako aj v medzinárodných vzťahoch.
<SPEAKER ID="192" NAME="Agnes Schierhuber" AFFILIATION="PPE-DE">
(DE) Pani predsedajúca, pán komisár, dámy a páni, konferencia na Bali bola krokom správnym smerom. Rada by som vyjadrila svoje úprimné poďakovanie svojim kolegom poslancom a Komisii za to, čo ja osobne považujem za dobrý výsledok.
<P>
Zvyšovanie priemernej globálnej teploty už teraz ovplyvňuje mnohé časti sveta. Z toho dôvodu je nesmierne dôležité, aby sme dodržali zámer, obmedziť globálne otepľovanie na maximálne dva stupne Celzia nad predindustriálne úrovne. Úsilie o dosiahnutie týchto zámerov je potrebné posilniť a pestovať prostredníctvom nových inovácií, investícií do výskumu a vývoja a, predovšetkým, investícií do vzdelávania a školení. Klimatické zmeny a poľnohospodárstvo sa vzájomne ovplyvňujú troma rozličnými spôsobmi. Na jednej strane je poľnohospodárstvo po doprave a priemysle tretím najväčším zdrojom znečistenia. Na strane druhej musí znášať najväčšie bremeno klimatických zmien, pretože naša poľnohospodárska výroba sa uskutočňuje vo voľnej prírode, čo znamená, že je oveľa viac priamo vystavená účinkom klimatických zmien než akákoľvek iná ekonomická aktivita.
<P>
Po tretie, poľnohospodári môžu klimatické zmeny vnímať aj ako príležitosť ich využitia vo svoj prospech. U poľnohospodárov sa pre nás otvárajú nové príležitosti vo forme výrobcov obnoviteľných zdrojov a, predovšetkým - v druhých a tretích generáciách - ako napr. u výrobcov substitútov petrochemických výrobkov, nehovoriac o možnostiach pre nové metódy kultivácie. Ešte raz by som chcela zdôrazniť dôležitosť výskumu, vývoja a vzdelania, obzvlášť v poľnohospodárskom sektore. Výroba obnoviteľných zdrojov je však v kritickej miere závislá na vývoji a uplatňovaní kritérií trvalej udržateľnosti.
<P>
Pán komisár, klimatické zmeny sú globálnym problémom, ktorý ovplyvňuje celé spoločenstvá a nedotýka sa len niektorých konkrétnych oblastí ľudskej aktivity. Z toho dôvodu je tento komplexný celoeurópsky a v skutočnosti aj celosvetový prístup jediným spôsobom, ako sa s týmto problémom vysporiadať. Európska únia by mala v tomto úsilí zohrávať vedúcu a podpornú úlohu.
<SPEAKER ID="193" NAME="Mairead McGuinness" AFFILIATION="PPE-DE">
(EL) Pani predsedajúca, pán komisár, cesta z Bali do Kodane je teraz otvorená, ale domnievam sa, že by nás nemala zamestnávať tak naliehavo. Teraz sa musíme neodkladne zamerať na nový balík cieľov, ktorý ste predložili: trikrát dvadsať do roku 2020, ako ho nazývam ja, alebo takzvaný "Dimasov balík", ako mu hovoria iní. Za daných okolností sa však domnievam, že v priebehu nasledujúcich 18 mesiacov, ktoré zostávajú do konca tohto parlamentného obdobia, by sa tento balík iniciatív mal zmeniť na právne predpisy Spoločenstva. To je naša najvyššia priorita. Mnohí vás kritizovali za to, že je tento balík príliš ambiciózny, iní zasa za to, že mu chýba akákoľvek ambicióznosť. Dovolím si povedať, že práve to je najlepším dôkazom toho, že ste na správnej ceste.
<P>
Dovoľte mi ešte jednu stručnú poznámku. Svoju úlohu musia zohrávať nielen vlády a Európsky parlament, ale taktiež jednotliví obyvatelia. Všetci môžeme prispieť svojím dielom. Všetko, začínajúc dopravnými zápchami a končiac spôsobom, akým navrhujeme budovy a akým v nich žijeme, sa týka občanov, nielen vlád. Verím, že vaša práca v Bruseli pomôže zvýšiť všeobecnú informovanosť o tejto skutočnosti.
<SPEAKER ID="194" NAME="Genowefa Grabowska" AFFILIATION="PSE">
(PL) Pani predsedajúca, pán komisár, keď som počúvala dnešnú diskusiu, s prekvapením som si uvedomila, že tu ani raz nezaznelo slovné spojenie "trvalo udržateľný rozvoj". Išlo o moderný, aj keď až príliš prepracovaný koncept, ktorý sa- ako je možné vidieť aj z dohody krajín, ktoré sa zúčastnili na konferencii v Rio de Janeiro v roku 1992 - začal používať len nedávno, začiatkom deväťdesiatych rokov minulého storočia, a ktorým sa v čase jeho používania označovala ochrana životného prostredia v rozumnej miere.
<P>
Dámy a páni, trvalo udržateľný rozvoj nie je zastaralým konceptom. Nejde len o prechodnú módu politikov a ochrancov životného prostredia. Ide o koncept, ktorý sa pokúša zjednotiť záujmy obrovskej ekologickej loby so záujmami priemyselnej loby. Pokúsme sa preto pozrieť na dosiahnuté výsledky na Bali vo svetle starého princípu trvalo udržateľného rozvoja. Princípu, ktorý je vysoko cenený nielen Európe, ale aj na medzinárodnej úrovni. Musíme našu planétu ochrániť pre klimatickými zmenami, nie však za cenu zničenia nášho priemyslu. Pokúsme sa nájsť inteligentný kompromis.
<SPEAKER ID="195" NAME="Jerzy Buzek" AFFILIATION="PPE-DE">
(PL) Pán komisár, zúčastnil som sa na konferencii na Bali ako člen poľskej delegácie. Konferencia bola čiastočne úspešná. Európske krajiny sú teraz zodpovedné za 14. konferenciu zmluvných strán v Poznani (COP14) a 15. konferenciu zmluvných strán v Kodani (COP15). Čo je však najväčšou prekážkou dosiahnutia úplného úspechu?
<P>
Podľa môjho názoru je ňou nedostatok účinnej, dostupnej a lacnej technológie. My v Európskej únii by sme sa mali zamerať na tento problém. Tým by sme pomohli sebe aj našim hospodárstvám a prostredníctvom prevodu a výmeny najlepších technológií by sme pomohli aj iným . Toto riešenie by bolo oveľa lacnejšie než zavádzanie čoraz drastickejšieho znižovania emisií pre náš priemysel. Vyžaduje si revíziu rozpočtu EÚ a presun zdrojov. Pokúsme sa o to.
<P>
Tento rok navrhne poľská vláda v Poznani, v rámci COP14, celosvetovú revíziu najlepších technológií. Vedúce spoločnosti a najrozvinutejšie krajiny budú predstavovať najlepšie technologické riešenia. Ak chceme dosiahnuť úspech v Kodani v roku 2009, potom najprv musíme uspieť v Poznani v roku 2008.
<SPEAKER ID="197" NAME="Avril Doyle" AFFILIATION="PPE-DE">
Pani predsedajúca, aj keď som sa zúčastnila už na svojej piatej konferencie a stretnutia zmluvných strán OSN o klimatických zmenách, vrátila som sa z Bali po prvýkrát s pocitom úspechu v tejto najdôležitejšej globálnej otázke.
<P>
Jedným z najjasnejších odkazov z Bali bola urgentná potreba nájdenia mechanizmu, ktorý by zabezpečil, že predchádzanie odlesňovaniu a degradácii našich lesov bude súčasťou každej medzinárodnej dohody po roku 2012.
<P>
Bola by som veľmi rada, keby sme boli v pozícii, v ktorej by sme mohli pridať ďalších 20 % ku vzorcu "20/20/20 do roku 2020". Ak by sme mali dohodnutý systém financovania, ktorý by odmeňoval alebo kompenzoval pôvodné komunity, a tým zmierňoval súčasnú mieru odlesňovania, predovšetkým našich tropických pralesov - neberúc do úvahy obrovské problémy pri určovaní základného údaja, ktorý by odzrkadľoval dnešnú úroveň zalesnenia - mohli by sme znížiť globálne emisie CO2 o ďalších 20 %, preto našim cieľom musí byť "20/20/20/20 do roku 2020".
<P>
Z konferencie na Bali, ktorú ste za EÚ veľmi úspešne viedli, vzišiel plán pre globálnu dohodu do nasledujúcej konferencie v roku 2009 v Kodani a chcela by som Vám, pán komisár, pogratulovať k Vášmu osobnému prínosu.
<SPEAKER ID="198" NAME="Anni Podimata" AFFILIATION="PSE">
- (EL) Pani predsedajúca, pán komisár, EÚ sa nachádza na čele zápasu proti klimatickým zmenám a vy máte v tomto zápase jednoznačne osobitné postavenie. Ak však chceme, aby EÚ tento zápas ďalej viedla, nestačí len vytvárať legislatívne iniciatívy alebo stanovovať záväzné ciele. EÚ musí tiež zohrávať vedúcu úlohu pri realizácii záväzných cieľov, ktoré si vytýčila, a to s čo najviac zjednoteným frontom. Sme svedkami toho, že medzi členskými štátmi EÚ existuje mnoho závažných odchýlok pri realizácii cieľov boja proti klimatickým zmenám. Z toho dôvodu teraz očakávame opatrenia, stimuly a iniciatívy, ktoré by zmenšili túto medzeru a ktoré by dosiahli, že reakcia členských štátov EÚ v smere dosiahnutia týchto cieľov bude oveľa viac súdržná.
<SPEAKER ID="199" NAME="Zita Pleštinská" AFFILIATION="PPE-DE">
Ako náhradná členka Výboru pre klimatické zmeny by som chcela vyzdvihnúť výrazné úspechy, ktoré sa podarili dosiahnuť Európskemu parlamentu na Svetovej konferencii na Bali.
<P>
Európsky parlament sa musí stať vizionárom trvalo udržateľného rozvoja. Čo musíme urobiť ďalej? V prvom rade nemôžeme poľaviť v našom úsilí. Európska únia musí podporovať investície do výskumu a vývoja smerom k účinným a menej náročným technológiám.
<P>
Nemôžeme hovoriť iba o CO2. Ukladanie stále prísnejších ekologických podmienok nie je správnym riešením, pretože by sme mohli znevýhodniť práve naše európske malé a stredné podniky. Nesmieme sa brániť novým myšlienkam, napríklad stratégii vodou ozdravovať klímu.
<P>
Tím slovenských a českých vedcov pod vedením Michala Kravčíka, významného experta pre využívanie vody ako ozdravovateľky vysušeného urbánneho priestoru, pripravil novú vodnú paradigmu. Koncentrácia dažďovej vody vo vodných nádržiach je jednoduchým, rýchlym a veľmi efektívnym riešením. Som presvedčená, že neskanalizovať dažďovú vodu, ale uskladniť ju pre budúce využitie nielen v Amerike, ale aj v Európe, je dobrým strategickým riešením. Verím, že Komisia a Rada podporí myšlienky novátorov a uplatnenie novej vodnej paradigmy nájde zaslúženú podporu aj v Európe.
<SPEAKER ID="200" NAME="Mairead McGuinness" AFFILIATION="PPE-DE">
Pani predsedajúca, teší ma, že môžem sledovať diskusiu a potom mať možnosť sa do nej zapojiť a počúvať prejavy poslancov, ktorí sa zúčastnili konferencie na Bali, pretože nemáme dostatok informácií o tom, čo sa tam dialo.
<P>
Mohla by som však upozorniť na jednu konkrétnu otázku? Je moderné hovoriť o klimatických zmenách, a hoci verejnosť v súčasnosti o túto tému prejavuje záujem, obávam sa, že by ho mohli stratiť. Musíme byť veľmi opatrní, aby to, čo navrhujeme a predkladáme bolo uskutočniteľné, a aby sme mali praktické výsledky, ktorými by sme sa mohli preukázať.
<P>
Čo sa týka otázky poľnohospodárstva, ktorú položil predovšetkým pán Schierhuber: tak napríklad v Írsku 28 % našich emisií pochádza z poľnohospodárstva. Domnievam sa, že poľnohospodárstvo už prispelo dostatočnou mierou. Musíme si dať pozor, aby sme od poľnohospodárstva nežiadali priveľa a neriskovali svoju potravinovú bezpečnosť. Riešenie tohto problému preto nie je jednoduché. Odznela tu téma lesov. Myslím si, že potrebujeme hľadať spôsoby, ako podnecovať tie kontinenty, ktoré disponujú obrovskými zalesnenými plochami, aby ich nevytínali, presne tak, ako sa snažíme podnecovať našich farmárov, aby nerozorávali trvalé pasienky, pretože plnia významnú úlohu ako pohlcovače uhlíka.
<P>
Preto na celosvetovej úrovni robme čo môžeme, a dúfajme, že ľudia sa postavia za európske vedenie v tejto otázke, pretože bez neho nemáme žiadnu nádej na dosiahnutie našich cieľov.
<SPEAKER ID="201" NAME="Stavros Dimas" LANGUAGE="EL">
Pani predsedajúca, chcel by som sa najprv poďakovať poslancom Európskeho parlamentu za ich veľmi pozitívne príspevky.
<P>
Jedna vec je istá: dnes večer sme počuli aj názory, ktoré používali podobné argumenty ako napríklad Spojené štáty a Austrália, ktoré sa nechceli uberať smerom ratifikácie Kjótskeho protokolu. Od týchto názorov sa však od tej doby už upustilo. Austrália Kjótsky protokol ratifikovala a v Spojených štátoch už tieto názory nie sú viac prijateľné ani na federálnej, ani na štátnej úrovni.
<P>
Počul som tiež aj nesprávne vyhlásenie, o ktorom som presvedčený, že ho ctený pán poslanec vyslovil v dobrej viere: Spojené štáty vraj majú lepšie výsledky ako Európska únia. Údaje za rok 2005 však ukazujú, že Spojené štáty zvýšili emisie svojich skleníkových plynov o 16,4 %, kým EÚ dosahuje ciele z Kjóta a v roku 2005 boli jej emisie o 7,9 % nižšie než v roku 1990. Z toho dôvodu existuje obrovská priepasť medzi úspechmi, ktoré dosiahla EÚ, a neúspechmi na strane Spojených štátov. Je tiež potrebné poznamenať, že Spojené štáty mali na základe Kjótskeho protokolu, ktorý podpísali, ale neratifikovali, znížiť svoje emisie o 7 %. Namiesto plánovaných -7 % však boli ich emisie v roku 2005 na úrovni +16,4 %, kým EÚ je na dobrej ceste dosiahnuť svoj cieľ -8%. Už teraz sa nachádzame pod úrovňami z roku 1990.
<P>
Chcel by som tiež poznamenať, že najväčším problémom Írska je veľký nárast emisií oxidu uhličitého z dopravy. V posledných rokoch sme zaznamenali 160 % zvýšenie emisií skleníkových plynov. Poľnohospodárska výroba pri tom nepochybne zohráva významnú úlohu a v tejto oblasti existuje množstvo riešení. Nový Zéland napríklad vyvinul špeciálne zvieracie krmivá, ktoré vo veľkej miere prispievajú k obmedzovaniu emisií oxidu uhličitého.
<P>
Dámy a páni, akčný plán z Bali, ktorý bol dohodnutý v decembri minulého roka, je dôležitou témou v diskusiách o budúcom medzinárodnom režime v oblasti klimatických zmien. Našim najvýznamnejším úspechom bolo, že sme už začali formálne rokovania. V súčasnosti už existujú jasné signály, že sa nám darí dosahovať požadovaný cieľ v boji proti klimatickým zmenám, ktorý súvisí s klimatickou dohodou pre obdobie po roku 2012. V rámci Rámcového dohovoru OSN o klimatických zmenách bolo schválené vytvorenie novej ad hoc skupiny, cieľom ktorej bude viesť rokovania o dlhodobej spolupráci spoločne s ad hoc pracovnou skupinou, ktorá už pôsobí v rámci Kjótskeho protokolu. Všetky strany, ktoré sú zmluvne zaviazané k Rámcovému dohovoru Organizácie spojených národov, vrátane Spojených štátov, sa zúčastnia týchto rokovaní. Hlavnou otázkou bude otázka financovania boja proti klimatickým zmenám. Musíme nájsť spôsoby, ako urýchliť financovanie, vhodne nasmerovať investície a dosiahnuť, aby boli ešte viac ohľaduplné voči životnému prostrediu. Tým sa podnieti vývoj nových technológií a zvýši sa úsilie, prispôsobiť sa nevyhnutným dôsledkom klimatických zmien, čo priláka investície z verejného a do veľkej miery aj zo súkromného sektora. Toto je kľúčovým bodom rokovaní. Dovoľte mi však zdôrazniť, aké je dôležité, aby EÚ začala konať bez akéhokoľvek chvíľkového zaváhania. Vo vašom uznesení sa veľmi správne hovorí o tom, že musíme, okrem iných vecí, zvýšiť úsilie o integráciu klimatických parametrov do našej rozvojovej politiky.
<P>
Som presvedčený, že by sme mohli dosahovať väčšie úspechy na dvojstrannej aj regionálnej úrovni, aj v oblastiach, akými sú obchod a investície. Ďalšia mobilizácia súkromného sektora je tiež životne dôležitá a treba ju ešte viac využiť.
<P>
Zabrániť odlesňovaniu je nepochybne veľmi dôležité. Správne ste poznamenali, že relatívne nízke investície nám môžu pomôcť dosiahnuť úspech hneď v dvoch oblastiach: v boji proti klimatickým zmenám a v zabránení ďalšej strate biologickej rozmanitosti. Týmto smerom sa budeme uberať, pretože zabrániť odlesňovaniu sa nám môže podariť aj skôr, ako uzavrieme dohodu alebo ako vojde do platnosti nová dohoda. Z toho dôvodu ide o životne dôležitú oblasť, s ktorou sa musíme vysporiadať.
<P>
Komisia je rozhodnutá pomôcť EÚ pri zachovaní jej vedúcej úlohy v nových diskusiách o budúcich opatreniach v oblasti klimatických zmien. Veľmi sa spolieham sa vašu podporu tejto záležitosti. Nachádzame sa na úplnom začiatku rokovaní o politike v oblasti klimatických zmien pre obdobie po roku 2012. Vedúca úloha EÚ v otázke klimatických zmien bude mať kľúčový význam pre záruku toho, že dialóg bude pokračovať a prinesie pozitívne výsledky. Musíme mať však neustále na pamäti, že naša vedúca úloha závisí a je ovplyvňovaná politikami a opatreniami, ktoré prijímame v rámci EÚ. Realizácia klimatických politík v rámci EÚ a urýchlené schválenie návrhu klimatických a energetických opatrení budú naďalej nesmierne dôležité, ak si chceme zachovať svoju vedúcu úlohu a priviesť medzinárodné snahy v oblasti boja proti klimatickým zmenám k úspešnému záveru.
<P>
Dovoľte mi ešte raz zdôrazniť, že sa tešíme na pokračujúcu a úzku spoluprácu s Parlamentom v tomto procese.
<SPEAKER ID="202" NAME="Predsedajúca">
V súlade s článkom 103 ods. 2 rokovacieho poriadku som obdržala návrh uznesenia, ktorým sa končí táto rozprava.
<P>
Rozprava je ukončená.
<P>
Hlasovanie sa uskutoční zajtra, 31. januára 2008.
<P>
Písomné vyhlásenia (článok 142)
<SPEAKER ID="203" NAME="Sebastian Valentin Bodu  " LANGUAGE="RO">
Nedávno sme obdržali dokument o klimatických zmenách, ktoré si každý z nás uvedomuje. Dokument s názvom "Nebojuj, prispôsob sa - mali by sme sa vzdať márnych pokusov bojovať s klimatickými zmenami" bol zaslaný generálnemu tajomníkovi OSN vo forme otvoreného listu.
<P>
Ako naznačuje už samotný názov dokumentu, sto odborníkov nás v ňom vyzýva, prijať klimatické zmeny nie s rezignáciou ,ale s nadšením, pričom argumentujú, že CO2 je nevyhnutý pre fotosyntézu.
<P>
Ja nie som chemik ani biológ, nemohol som si však nevšimnúť dramatické klimatické zmeny, ktoré sa konali v posledných rokoch. Všimol som si, že už nemáme štyri ročné obdobia, ale len dve. Nie som ochotný prijať myšlienku, že sa o desať rokov budem lyžovať pod strechou na 100 yardovom svahu. Neprijmem názor, že sa môžem opaľovať len medzi piatou a siedmou hodinou ráno zo strachu pred rakovinou kože. Preto si hovorím, mne vôbec nezáleží na ich fotosyntéze, ja sa chcem chodiť lyžovať, opaľovať a viesť normálny život.
<SPEAKER ID="204" NAME="Gyula Hegyi  " AFFILIATION="PSE">
písomne. - (HU) Klimatická konferencia, ktorú zorganizovala OSN na Bali, nepriniesla žiadne konkrétne výsledky. Otvorila však cestu pre novú, globálnu klimatickú dohodu po roku 2012. Najväčší producenti emisií, ako Spojené štáty a Čína, však, bohužiaľ, ešte stále nechcú byť súčasťou tohto procesu, ktorý je dôležitý pre budúcnosť Zeme. Vzhľadom na doteraz uskutočnené prípravy na voľbu amerického prezidenta však môžeme dúfať, že kandidát, ktorý napokon zvíťazí, bude, na rozdiel od súčasnej administratívy, pociťovať zodpovednosť za budúcnosť našej planéty. Ak Spojené štáty podpíšu klimatickú dohodu, potom snáď bude jednoduchšie presvedčiť aj Čínu. Nesmieme, samozrejme, zabúdať, že Európa je najväčším konzumentom čínskych výrobkov a že sme tým pádom ako kupujúci svojím spôsobom tiež zodpovední za čínske emisie skleníkových plynov.
<P>
Zástupcovia Európskej únie na Bali hovorili vo svojich vyhláseniach o znížení emisií skleníkových plynov o 25 až 40 %. Minulý rok hlasoval Európsky parlament za 30 % zníženie. Posledná správa Komisie zasa navrhuje len 20 % zníženie do roku 2020. Bolo by vhodné, kedy sa tieto ciele zjednotili, aby sme mohli rovnaké ciele podporovať vnútri aj navonok. Ja osobne, samozrejme, podporujem ambicióznejšie zníženie o 30%.
<SPEAKER ID="205" NAME="Daciana Octavia Sârbu  " LANGUAGE="RO">
Vrcholným momentom konferencie na Bali bolo prijatie plánu pre bezpečnú klimatickú budúcnosť. Ide o nový rokovací proces s plánovaným ukončením v roku 2009, ktorý viedol k opätovnému začatiu rokovaní ohľadom globálneho otepľovania po roku 2012, kedy sa skončí prvá etapa Kjótskeho protokolu.
<P>
Výsledkom konferencie boli dôležité rozhodnutia, ktoré podporujú tento plán: Európsky fond na prispôsobenie sa globalizácii, prevod ekologickej technológie z bohatých do chudobných krajín, opatrenia na zníženie emisií zapríčinených odlesňovaním a degradáciou lesov v rozvojových krajinách. Boj proti odlesňovaniu je hlavnou prioritou európskej politiky v oblasti životného prostredia. Koordinované úsilie zo strany členských štátov pomôže v boji proti globálnemu otepľovaniu.
<P>
Veľmi sľubným znamením je, že akčný plán z Bali obsahuje aj stratégie na potlačenie ekologických katastrof a postupy na riešenie strát a škôd, ktoré súvisia s klimatickými zmenami v rozvojových krajinách. Európska únia zohrala významnú úlohu v úspešnom závere konferencie tým, že zaručila, aby sa posledným vedeckým odporúčaniam Medzivládneho panelu pre zmenu klímy venovala náležitá pozornosť.
<SPEAKER ID="206" NAME="Csaba Sándor Tabajdi  " LANGUAGE="HU">
Privítal som kompromis, ktorý sa dosiahol na samite o ochranne podnebia na Bali, a s ním súvisiace rozhodnutie Výboru Európskeho parlamentu pre klimatické zmeny.
<P>
Podľa môjho názoru predstavuje kompromis z Bali zásadný prelom, pretože sa strany dohodli na rokovacom mandáte o novej dohode o klimatických zmenách, ktorá by nahradila Kjótsky protokol, ktorého platnosť vyprší v roku 2012. Zároveň sa po prvýkrát podarilo dosiahnuť, že sa aj rozvojové krajiny spolu so Spojenými štátmi zaviazali znížiť dôsledok klimatických zmien.
<P>
Postoj Maďarska je rovnaký ako postoj iných členských štátov EÚ. V marci 2007 sa Európska rada rozhodla znížiť emisie skleníkových plynov o 20% v porovnaní s ich úrovňami v roku 1990. Európska komisia pripravila plán ochrany podnebia a balík pre obnoviteľnú energiu s cieľom dosiahnuť tento ambiciózny cieľ, čím ukázala príklad ďalším priemyselným krajinám.
<P>
Verím, že správa o trvalo udržateľnom poľnohospodárstve a bioplyne, ktorú včera prijal Výbor Európskeho parlamentu pre poľnohospodárstvo a rozvoj vidieka, tiež prispeje k boju proti klimatickým zmenám.
<P>
Rád by som upozornil na fakt, že klimatické zmeny v Maďarsku sú už v súčasnosti reálnym problémom, pretože v oblasti medzi Dunajom a Tisou hrozí rozširovanie púští. Environmentálna a sociálna erózia v oblasti Homokhátság sa musí zastaviť, lebo inak povedie k ešte väčšiemu ohrozeniu prostriedkov obživy pre približne 800 000 ľudí.
<P>
Musíme zastaviť proces rozširovania púšte v oblasti Homokhátság!
<P>
(Rokovanie bolo prerušené o 20.40 hod. a pokračovalo o 21.00 hod.)
