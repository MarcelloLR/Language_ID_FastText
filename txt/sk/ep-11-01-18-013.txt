<CHAPTER ID="013">
Práva pacientov pri cezhraničnej zdravotnej starostlivosti (rozprava) 
<SPEAKER ID="426" NAME="Predsedajúci">
Ďalším bodom programu je odporúčanie do druhého čítania Výboru pre životné prostredie, verejné zdravie a bezpečnosť potravín k pozícii Rady v prvom čítaní na účely prijatia smernice Európskeho parlamentu a Rady o uplatňovaní práv pacientov pri cezhraničnej zdravotnej starostlivosti (11038/2010 - C7-0266/2010 -
<P>
(Spravodajkyňa: Françoise Grossetête.
<SPEAKER ID="427" NAME="Françoise Grossetête" LANGUAGE="FR">
Budem hovoriť štyri minúty a zvyšné dve minúty si nechám na koniec rozpravy.
<P>
Vážený pán predsedajúci, pani Győriová, pán komisár, konečne vidíme svetlo na konci tunela v súvislosti s touto témou, ktorá je mimoriadne dôležitá pre pacientov.
<P>
Už nebolo možné dlhšie zotrvávať v nejednoznačnej situácii, keď o tomto zákone rozhodoval Súdny dvor Európskej únie. Smernica v súčasnosti stanovuje jasné pravidlá mobility pacientov v rámci Európy. Aký druh ošetrenia je možné pacientovi poskytnúť v zahraničí? Ako a na základe akých kritérií je možné ošetrenie zaplatiť? Akým spôsobom sa delí zodpovednosť medzi členský štát, v ktorom je pacient poistený, a členský štát, ktorý poskytuje ošetrenie? Všetky odpovede na tieto otázky sú v súčasnosti uvedené v návrhu smernice.
<P>
Predovšetkým mi dovoľte poďakovať sa belgickému predsedníctvu za vynikajúcu prácu, ktorú vykonalo počas rokovaní. Jeho schopnosť presvedčiť zohrala rozhodujúcu úlohu, pretože je potrebné zdôrazniť, že niektoré členské štáty túto smernicu odmietali. Myslím si, že to bol nezodpovedný prístup.
<P>
Rovnako by som rada ocenila prácu svojho priateľa a bývalého poslanca pána Bowisa, ktorý sedí na galérii. Ako spravodajca v prvom čítaní sa tiež podieľal na vytváraní tejto smernice a vždy bojoval za práva pacientov. Chcela by som, samozrejme, poďakovať aj pánovi komisárovi Dallimu a svojim kolegom tieňovým spravodajcom, ktorí všetci veľmi aktívne prispeli k ukončeniu rokovaní a bez ktorých by sa nepodarilo nič dosiahnuť.
<P>
O čo tu ide v prípade pacientov? Lekársky pokrok znamená, že už nie je možné poskytovať zdravotnú starostlivosť na miestnej úrovni pri všetkých ochoreniach a v niektorých prípadoch je potrebné cestovať za hranice. Môže ísť napríklad o pacientov, ktorí žijú v pohraničných regiónoch. V ich prípade je zdravotná starostlivosť poskytovaná v zahraničí niekedy bližšou alternatívou než zdravotná starostlivosť poskytovaná v ich vlastnej krajine. Dôvodom môže byť aj skutočnosť, že v inom členskom štáte je k dispozícii viac zdrojov alebo odborných znalostí, ako napríklad v prípade určitých vysokošpecializovaných ošetrení.
<P>
Nakoniec, pre niektorých Európanov môže byť využívanie zdravotnej starostlivosti mimo krajiny, v ktorej sú poistení, jednoducho praktickejšie, pretože ich rodina žije v inom členskom štáte. Spotrebitelia, zamestnanci, študenti a teraz aj pacienti budú môcť vďaka jasným právnym predpisom využívať práva na mobilitu v rámci Únie.
<P>
Cieľom, samozrejme, nie je podporovať žiadny druh zdravotnej turistiky, pretože systémy sociálneho zabezpečenia, ich organizácia a riadenie zostávajú plne v zodpovednosti členských štátov. Pacientom bude v súčasnosti možné vo všeobecnosti poskytovať všetku zdravotnú starostlivosť, na ktorú majú nárok doma, v inom členskom štáte a uhrádzať ju do výšky nákladov predpokladaných ich vlastným systémom.
<P>
V prípade nemocničného ošetrenia, ktorého súčasťou je hospitalizácia počas jednej noci alebo využitie špecializovanej alebo nákladnej technológie, môže členský štát zaviesť systém predchádzajúceho povolenia. Bude to znamenať možnosť zohľadniť potreby plánovania a investovania členských štátov do štruktúry ich zdravotnej starostlivosti. Parlamentu sa podarilo zaručiť, aby sa obmedzili podmienky na zamietnutie predchádzajúceho povolenia a aby boli stanovené v podrobnom zozname s cieľom poskytnúť pacientom právnu istotu.
<P>
Parlament dosiahol pokrok aj v ďalších bodoch: každý členský štát bude musieť určiť národné kontaktné miesta s cieľom poskytovať pacientom čo najlepšie informácie a usmernenia na základe ich potrieb. Každé národné kontaktné miesto bude fungovať ako jednotné kontaktné miesto a bude musieť spolupracovať s ostatnými národnými kontaktnými miestami. Bude to znamenať, že pacienti dostanú jasné a presné informácie.
<P>
Otázka úhrady, ktorá v skutočnosti predstavuje zásadnú prekážku, sa výrazne zlepšila. Možno využiť buď mechanizmus finančných kompenzácií, ktorý je v súčasnosti ustanovený v nariadení (ES) č. 883/2004 o koordinácii systémov sociálneho zabezpečenia, alebo pacient bude musieť zaplatiť vopred a náklady sa mu čo najskôr preplatia.
<P>
Rovnako sa nám nakoniec podarilo zabezpečiť, aby pacienti postihnutí zriedkavými ochoreniami neboli ponechaní sami na seba v takom veľkom rozsahu a aby mali prístup k odborným poznatkom v zahraničí pri diagnostike ochorenia a pri pomoci v súvislosti so zabezpečením udelenia predchádzajúceho povolenia na zdravotnú starostlivosť.
<P>
Na záver svojho vystúpenia uvediem, že vďaka európskej spolupráci v oblastiach, ako sú európske referenčné siete, budú mať pacienti prístup k vysokošpecializovanej starostlivosti. Jej cieľom je podporiť výmenu skúseností a zlepšiť tak výkonnosť, diagnostiku a liečbu v záujme pacientov.
<P>
Z uvedeného dôvodu si dnes môžeme povedať, že sme dosiahli svoj cieľ. Ešte raz by som sa chcela poďakovať všetkým svojim kolegom poslancom. Možno povedať, že prostredníctvom tejto smernice budujeme zdravú Európu.
<SPEAKER ID="428" NAME="Enikő Győri">
úradujúca predsedníčka Rady. - Budem pokračovať vo svojom rodnom jazyku maďarčine.
<P>
(HU) Som veľmi rada, že mám príležitosť zúčastniť sa na rozprave o smernici o uplatňovaní práv pacientov pri cezhraničnej zdravotnej starostlivosti. Je to veľmi dôležitá chvíľa, pretože v súčasnosti sa po dva a pol roku rokovaní o tomto legislatívnom akte blížime k záveru. V prvom rade mi dovoľte poďakovať sa všetkým, ktorí nám umožnili dosiahnuť túto veľmi dôležitú dohodu. Po prvé, predošlým členom predsedníckej trojky - Belgicku a jeho predchodcovi Španielsku - za vynikajúcu prácu, ktorou prispeli k dosiahnutiu tohto kompromisu v rámci Rady. Ďalej by som sa chcela v mene Rady poďakovať Európskemu parlamentu za vynikajúcu spoluprácu a za ochotu dosiahnuť kompromis, výsledkom ktorého je táto dohoda. Som presvedčená, že spomínaná dohoda bude veľmi prínosná pre pacientov v Európskej únii a že predstavuje ďalší dôležitý krok smerom k zaručeniu práv európskych pacientov.
<P>
Ako si všetci pamätáme, rokovania medzi troma inštitúciami neboli jednoduché, až do úplného konca však zostali konštruktívne, orientované na výsledok a plné kompromisného ducha. Uznávam, že ani rozpravy v rámci Európskeho parlamentu neboli jednoduché a že aj správa, o ktorej budete zajtra hlasovať, je odrazom kompromisu medzi politickými skupinami v Parlamente. Preto by som tiež rada vyjadrila svoje uznanie všetkým, ktorých práca prispela k dosiahnutiu jednotného stanoviska tu v Parlamente, a predovšetkým pani Françoise Grossetêtovej, s ktorou sme v tomto Parlamente rok sedeli takmer vedľa seba, a všetkým pomocným spravodajcom, bez spolupráce ktorých by tento legislatívny proces nemohol byť úspešný.
<P>
Som presvedčená, že prijatý text vytvorí primeranú rovnováhu medzi právami pacientov v súvislosti s cezhraničnou zdravotnou starostlivosťou a povinnosťou členských štátov organizovať a poskytovať služby zdravotnej a lekárskej starostlivosti. Počas konzultácií medzi troma inštitúciami bolo možné nájsť v rámci niekoľkých politických otázok riešenia, ktoré boli prijateľné pre všetkých. Zhodli sme sa predovšetkým v otázkach, ktoré sa týkajú kvality a bezpečnosti služieb zdravotnej starostlivosti. Stanovili sme kritériá pre predchádzajúce povolenie a vymedzili sme všeobecné podmienky platné pre vyplácanie nákladov na cezhraničnú zdravotnú starostlivosť.
<P>
Okrem toho sme sa zhodli v otázkach týkajúcich sa liečby pacientov postihnutých zriedkavými ochoreniami, ako aj v otázkach ďalšej spolupráce medzi členskými štátmi v súvislosti so systémami elektronického zdravotníctva. Rada je presvedčená, že sme dosiahli najdôležitejší cieľ, ktorým je konsolidácia judikatúry Európskeho súdneho dvora v súvislosti s voľným pohybom tovaru a služieb v oblasti zdravotnej starostlivosti. Existujú však ďalšie dôležité faktory, ktoré by mohli prispieť k tomu, aby mali pacienti v budúcnosti jednoduchší prístup k službám v rámci cezhraničnej zdravotnej starostlivosti. K najvýznamnejším z nich patria národné kontaktné miesta, ktoré majú vytvoriť členské štáty a ktoré budú slúžiť na poskytovanie informácií pacientom.
<P>
K významným krokom patrí aj vzájomné uznávanie lekárskych predpisov medzi členskými štátmi, ako aj vzájomná pomoc a spolupráca. Smernica v neposlednom rade objasní vzťah k nariadeniu (ES) č. 883/2004 o koordinácii systémov sociálneho zabezpečenia, čím sa zaručí vyššia právna bezpečnosť pacientov. Členské štáty sa budú počas vykonávania smernice riadiť zásadami, ktoré už pri viacerých príležitostiach uznali Európsky parlament, Rada a Komisia. Ide o zásady univerzálnosti, práva na kvalitnú starostlivosť, rovnosť a solidaritu. Chcela by som tiež dodať, že tentoraz budeme môcť rozhodnúť aj o opatreniach, ktoré sú účinné a ktoré zároveň zvyšujú konkurencieschopnosť.
<P>
Vážený pán predsedajúci, dámy a páni, maďarské predsedníctvo sa angažuje, aby Rada prijala tento zákon čo najskôr. Rada v súlade so zákonným postupom prijme text po zvyčajnej finalizácii z právneho a jazykového hľadiska a následne bude možné v čo najkratšom čase zverejniť smernicu v Úradnom vestníku Európskej únie. Veľmi pekne ďakujem a dovoľte mi ešte raz zablahoželať všetkým tým, ktorí svojou prácou prispeli k vytvoreniu tejto smernice.
<SPEAKER ID="430" NAME="John Dalli">
člen Komisie. - Dovoľte mi zablahoželať Parlamentu k významnému úspechu, k dosiahnutiu dohody v súvislosti s touto smernicou. Som mimoriadne vďačný spravodajkyni pani Grossetêtovej a tieňovým spravodajcom za usilovnú prácu a angažovanosť v oblasti práv pacientov. Rád by som poďakoval aj predchádzajúcim dvom predsedníctvam - Španielsku a Belgicku - za intenzívnu prácu, ktorú vykonali na uzatvorení tohto dokumentu.
<P>
Som presvedčený, že nová smernica poskytne súvislý a jednotný súbor pravidiel pre pacientov z celej Európy. Vytvorí aj novú fázu spolupráce medzi 27 národnými systémami zdravotníctva.
<P>
Cesta k dnešnému úspešnému záveru nebola vôbec jednoduchá. Pamätám sa, že keď som minulý rok nastúpil do funkcie, hovorili mi, že rokovania o smernici uviazli na mŕtvom bode. Táto smernica je dobrým príkladom potreby politického vedenia: je dôkazom toho, že rozhodnutia, ktoré sú pre našich občanov dôležité, možno prijímať s odvahou a odhodlaním. Som presvedčený, že zákonodarcovia nesmú nechať Európsky súdny dvor rozhodovať namiesto seba, rovnako ako nemôžu dopustiť to, aby bolo možné práva občanov uznávať len súdnou cestou.
<P>
Súd uznával právo pacientov na mobilitu na základe zmluvy. Rozhodnutie o tom, ako tieto práva uplatňovať, je úlohou zákonodarcu.
<P>
Dovoľte mi, aby som sa s vami podelil o niekoľko názorov na túto smernicu. Po prvé, v smernici sa jasne uvádza, že všetky členské štáty sú povinné investovať vo vlastnej krajine s cieľom poskytovať svojim občanom zdravotnú starostlivosť, ktorú potrebujú, bez zbytočných prieťahov.
<P>
Smernica tak prostredníctvom pomoci pri minimalizácii prieťahov v celej EÚ prispeje k obmedzovaniu nerovností, pokiaľ ide o prístup k starostlivosti. Pacienti sa budú môcť uchádzať o primárnu starostlivosť u poskytovateľa podľa vlastného výberu v celej Európe. Pokiaľ ide o nemocničnú starostlivosť, smernica stanovuje, že keď je prieťah - mám na mysli obdobie čakania na poskytnutie ošetrenia - príliš dlhý, pacient si bude môcť vybrať poskytovateľa v inom členskom štáte a budú mu preplatené náklady. Presné stanovenie prijateľného obdobia čakania však bude potrebné dôkladne zvážiť a vymedziť.
<P>
Najdôležitejší pokrok, ktorý sa dosiahol prostredníctvom tejto smernice v porovnaní so súčasnou legislatívou, je, že pacienti si budú môcť vybrať poskytovateľa zdravotnej starostlivosti a budú mať prístup k informáciám o kvalite a bezpečnosti starostlivosti, ktorá sa im poskytne. Môžem vás ubezpečiť, že Komisia bude v tejto súvislosti dôkladne monitorovať spôsob vykonávania smernice zo strany členských štátov.
<P>
Po druhé, smernica poskytne pacientom prístup k informáciám o ich právach a cezhraničnej zdravotnej starostlivosti. Uvedené informácie budú potvrdené národnými kontaktnými miestami a nebudú len výsledkom súkromných iniciatív na internete alebo v iných médiách.
<P>
Po tretie, pokiaľ ide o kvalitu starostlivosti, smernica ponúka transparentnosť a zodpovednosť v súvislosti s vnútroštátnymi normami. Postupne by to malo v súvislosti s kvalitou a bezpečnosťou starostlivosti viesť k určitej konvergencii v celej Európe.
<P>
Na záver, smernica vytvára základ pre európsku spoluprácu v oblasti zdravia. Kým siete spolupráce, ktoré stanovuje smernica, sú dobrovoľné, som presvedčený, že všetky členské štáty zistia, že spoluprácou môžu veľa získať. Je to vec solidarity v Európe. Preto sa spolieham, že členské štáty začnú iniciatívy na spoluprácu v kľúčových oblastiach, ako sú elektronická zdravotná starostlivosť a posudzovanie zdravotníckej technológie.
<P>
Smernica ustanovuje aj európske referenčné strediská, ktoré uľahčia zhromažďovanie odborných poznatkov a ich šírenie v Európe. Som presvedčený, že tieto strediská môžu viesť k lepšej zdravotnej starostlivosti pre našich občanov.
<P>
Vážený pán predsedajúci, pani ministerka, vážené poslankyne, vážení poslanci, konečný kompromis, ktorý máme dnes pred sebou, je odrazom zásadnej myšlienky a základného účelu tejto smernice: skvalitňovať práva pacientov na cezhraničnú zdravotnú starostlivosť a zároveň zohľadňovať udržateľnosť systémov zdravotníctva. Dnešok je tým správnym dňom na budovanie "Európy pre zdravie".
<P>
Na záver svojho vystúpenia by som rád urobil nasledujúce vyhlásenie v súvislosti s inštitucionálnym hľadiskom textu:
<P>
"Komisia má určité pochybnosti v súvislosti s tým, že určité budúce akty, ktoré má Komisia právomoc schváliť prostredníctvom legislatívneho aktu, by boli vykonávacími aktmi. Pri uplatňovaní svojich vykonávacích právomocí Komisia na základe udelených právomocí neprijme také akty, ktoré považuje za delegované v zmysle článku 290 Zmluvy o fungovaní Európskej únie."
<SPEAKER ID="431" NAME="Peter Liese" LANGUAGE="DE">
Dnešný deň je pre pacientov v celej Európe skutočne dôležitý. Bolo absolútne neprijateľné, že Súdny dvor Európskej únie (ESD) udeľoval pacientom právo na vycestovanie do iného členského štátu a že mnoho členských štátov tento rozsudok v praxi neuplatňovalo.
<P>
Jediná možnosť, ktorú mal každý pacient, bolo podniknúť právne kroky a zájsť dokonca až tak ďaleko, že by svoj prípad predložil ESD. Myslím si, že ide o cynický prístup, pretože títo ľudia nie sú silní. Sú chorí, pretože v opačnom prípade by nepotrebovali ošetrenie, a v najhoršom prípade by sa rozsudku ESD ani nemuseli dožiť. Preto je najvyšší čas, aby sme túto právnu situáciu objasnili.
<P>
Pani Grossetêtová a všetci zainteresovaní dosiahli veľmi veľa aj v prípade pacientov v krajinách, v ktorých sa rozsudok vo väčšej či menšej miere uplatňoval, vrátane určenia národných kontaktných miest a zriadenia európskych referenčných sietí. Výsledkom je zlepšenie situácie v tých krajinách, v ktorých sa rozsudok ESD v zásade uplatňoval. Ako spomenul pán Dalli, uvedené zlepšenie má podobu posunu smerom k Európe pre pacientov a k zdravej Európe.
<P>
Nemám veľa času, preto by som rád svojich posledných 15 sekúnd využil na to, aby som poďakoval spravodajkyni, tieňovým spravodajcom, pánovi komisárovi Dallimu, ktorý sa v tejto záležitosti skutočne angažoval, a predovšetkým pánovi Bowisovi, ktorý sedí na galérii a ktorý je otcom tejto smernice. Úprimne ďakujem a blahoželám všetkým zainteresovaným.
<SPEAKER ID="432" NAME="Dagmar Roth-Behrendt" LANGUAGE="DE">
Tento právny predpis je skutočne zbytočný. Dúfam, že bude zbytočný aj naďalej, pretože pacienti ho nebudú musieť využívať. V ideálnom svete by sa pacientom najrýchlejšie poskytla najlepšia zdravotná starostlivosť v krajine narodenia alebo v krajine, v ktorej žijú.
<P>
Skutočnosť, že dnes o tomto právnom predpise rokujeme a že zajtra ho máme prijať, svedčí, ako správne poznamenal pán Liese, o cynickom prístupe členských štátov. Znamená to, že členské štáty neuznávajú to, čo svojim občanom dlžia, inými slovami, rýchlu, účinnú a vysokokvalitnú zdravotnú starostlivosť. Je to aj dôkazom toho, že by radšej investovali do iných vecí, ako sú oblasti, v rámci ktorých poskytujú služby svojim občanom, a to je hanba. Navyše nemôžeme byť hrdí ani na rokovania o tejto otázke v Rade. Ak sa však tento právny predpis bude raz skutočne uplatňovať, pretože je pre pacientov potrebný, čo nie je dobre, bude ma náš úspech veľmi tešiť. Spravodajkyni pani Grossetêtovej a svojim kolegom poslancom som vďačná za spoluprácu.
<P>
Dosiahli sme veľa. Nakoniec sa nám podarilo zamerať sa na zriedkavé ochorenia. Ľudia postihnutí týmito ochoreniami sa vždy odsúvali na vedľajšiu koľaj a bolo pre nich zložité využívať akúkoľvek liečbu. Nakoniec sa nám podarilo určiť v členských štátoch informačné miesta, ktoré budú ľuďom poskytovať informácie o ich právach. V minulosti nebolo k dispozícii nič podobné. Ak sa v budúcnosti zriadia referenčné siete, bude nakoniec možné, aby si členské štáty navzájom vymieňali osvedčené postupy, informácie o zlatých alebo platinových štandardoch a o vedeckom pokroku. Uvedené činnosti sa doteraz nekoordinovali. Existuje niekoľko jednotlivých centier excelentnosti, nie však koordinácia.
<P>
Všetky uvedené skutočnosti predstavujú výrazné úspechy, rovnako ako ambulantná starostlivosť a ďalšie oblasti, o ktorých sa teraz nebudem podrobne vyjadrovať. Samozrejme, sú tu aj záležitosti, ktoré vo mne vyvolávajú ľútosť. Bola by som radšej, keby nedošlo k rozruchu a hádkam v súvislosti s predchádzajúcim povolením. Tie jednoducho dokazujú, že členské štáty neuznávajú záležitosti, ktoré sú skutočne dôležité. Našťastie však máme aj také členské štáty, s ktorými sa nám darí spolupracovať dobre. Túto skutočnosť sme dnes preukázali. Naším cieľom musí byť zaručenie toho, aby bol systém zdravotnej starostlivosti v každej krajine taký kvalitný, že nikto nebude chcieť cestovať do inej krajiny, ktorej jazykom nehovorí. Ak naše súčasné a budúce opatrenia budú len malým krokom smerom k dosiahnutiu tohto cieľa, dosiahneme veľa, pretože ozrejmia, ktoré krajiny majú kvalitné a ktoré menej kvalitné služby, ktoré krajiny pre svojich občanov niečo robia a ktoré nie.
<P>
Dúfam, že jedným z menej dôležitých vedľajších účinkov týchto opatrení bude transparentnosť. Musíme vedieť, ktoré členské štáty majú prísne normy a ktoré ich majú na nízkej úrovni. Pochádzam z krajiny, v ktorej sa môžem cítiť pomerne pokojne. Som si však vedomá problémov ľudí v mnohých iných členských štátoch a hanbím sa za to, pretože to nie je hodné Európskej únie.
<P>
Chcela by som sa poďakovať spravodajkyni za usilovnú prácu a predovšetkým pánovi komisárovi Dallimu a jeho tímu. Európskemu parlamentu a otcovi tohto právneho predpisu v predchádzajúcom volebnom období pánovi Bowisovi poskytli najväčšiu podporu, akú sme si mohli želať. Rovnako by som sa chcela poďakovať najmä belgickému predsedníctvu, ktoré tu dnes nie je, ktoré však urobilo všetko, čo bolo v jeho silách, aby zaručilo úspech tohto procesu. Hoci belgické predsedníctvo urobilo všetko, čo bolo v jeho silách, nepodarilo sa mu vo všetkých prípadoch dosiahnuť maximum z dôvodu občasných tvrdohlavých a predpotopných postojov ostatných členských štátov. Určitý cieľ sa však dosiahol a som presvedčená, že zajtra sa nám podarí hlasovať za tento právny predpis s čistým svedomím.
<P>
(potlesk)
<SPEAKER ID="433" NAME="Antonyia Parvanova">
v mene skupiny ALDE. - Ak sa vrátim o štyri roky späť, do obdobia, keď sme začínali kampaň skupiny Aliancie liberálov a demokratov za Európu (ALDE) Európa pre pacientov, mám dobré dôvody na to, aby som privítala dohodu, ktorú sme v decembri dosiahli s Radou. V prvom rade by som chcela zablahoželať našej spravodajkyni pani Grossetêtovej, ako aj ďalším tieňovým spravodajcom k dobrej vzájomnej spolupráci a k vynikajúcej práci, ktorú vykonali. Rovnako chcem zablahoželať aj otcovi tejto iniciatívy nášmu kolegovi pánovi Johnovi Bowisovi.
<P>
Parlament zostal počas rokovaní s Radou jednotný a neústupný. Podporovali sme pacientov a po prvý raz budeme mať v EÚ jasný legislatívny rámec pre pacientov, ktorí sa uchádzajú o liečbu v inom členskom štáte. Dosiahnutú dohodu musíme považovať za malý krok, avšak pre pacientov v Európe je to skutočný úspech, ktorý posilní ich práva a zároveň sa sústredí na ich potreby, na informácie, ktoré budú mať k dispozícii, a na kvalitu a bezpečnosť starostlivosti.
<P>
Som si však istá, že Parlament mal podporiť ambicióznejší výsledok. Hoci uznávam potrebu členských štátov mať možnosť zriadiť predchádzajúce povolenie a zachovať tak udržateľnosť vlastných systémov zdravotníctva, mrzí ma, že spolu s belgickým predsedníctvom v niektorých prípadoch uprednostnili organizačné hľadiská pred záujmami a potrebami pacientov. My sme však predstaviteľmi našich občanov a sme zodpovední za to, že ich zastupujeme tu, v tomto Parlamente.
<P>
Dovoľte mi uviesť len jediný príklad: kvalitu a bezpečnosť. Kým boli členské štáty odhodlané zaviesť bezpečnostné riziká a riziká straty kvality ako kritérium na zamietnutie predchádzajúceho povolenia, neboli ochotné prijať a vyslovili sa proti akémukoľvek systému výmeny informácií a zvyšovania požiadaviek v tejto oblasti na úrovni EÚ.
<P>
Skupina ALDE víta budúcu smernicu, pokiaľ však ide o jej vykonávanie, budeme prísni a zabezpečíme, aby dochádzalo k náležitému podávaniu správ a monitorovaniu s cieľom zaručiť správne vykonávanie smernice, a to, aby sa ustanovenia týkajúce sa predchádzajúceho povolenia a úhrady nestali pre pacientov bezdôvodnou prekážkou.
<P>
Na záver mi dovoľte zdôrazniť jednu z vecí, ktoré ma mrzia: nedostatočnú ambicióznosť ustanovení, na ktorých sme sa dohodli v súvislosti so spoluprácou v oblasti elektronickej zdravotnej starostlivosti, a to opäť z dôvodu dôrazného nesúhlasu zo strany členských štátov, ktoré sú v tejto oblasti najpokročilejšie. Pôvodný návrh Komisie bol výrazne oslabený. Z uvedeného dôvodu by som chcela pánovi Dallimu položiť nasledujúcu otázku. Zváži Komisia vypracovanie samostatného návrhu týkajúceho sa elektronickej zdravotnej starostlivosti s cieľom upevniť spoluprácu a umožniť interoperabilitu údajov a bezpečnosť pacientov, aby sa tak elektronická zdravotná starostlivosť stala v Európe skutočnosťou?
<SPEAKER ID="434" NAME="Jean Lambert">
v mene skupiny Verts/ALE. - Mnohí v tomto Parlamente si spomenú na to, že táto téma bola v prvom čítaní mimoriadne pálčivá. Myslím si, že práve sa dozvedáme len o niektorých rozdieloch, ktoré sú medzi nami. Odzneli obavy týkajúce sa toho, či trhové sily zvíťazia nad službami všeobecného záujmu, a toho, či boli ľudia, ktorých znepokojovali práva pacientov na výber a cestovanie za službami, konfrontovaní s tými, ktorí sa pýtali, ktorí pacienti v skutočnosti túto možnosť využijú.
<P>
Myslím si, že nakoniec sme dospeli k rozumnému kompromisu. Ako niektorí zdôraznili, pre prípady, v ktorých to je z lekárskeho hľadiska potrebné, v ktorých je potrebné naliehavé ošetrenie, už máme zavedený systém v rámci koordinácie sociálneho zabezpečenia. Táto smernica sa podrobnejšie zaoberá trhovým systémom, výberom a možnosťou ľudí vybrať si, kam pôjdu, a mať k dispozícii finančné prostriedky. V súčasnosti je teda zrejmé, že členské štáty môžu zaviesť systémy, ktoré im umožnia zabezpečiť uspokojovanie potrieb.
<P>
Túto smernicu je potrebné privítať aj preto, lebo sa zaoberá otázkami súvisiacimi s právnym rozmerom a právnou istotou: tým, v čom spočíva zodpovednosť za následné ošetrenie, otázkou nápravy v prípade problémov a otázkami týkajúcimi sa zabezpečenia toho, aby postupy vykonávali kvalifikovaní odborníci z oblasti medicíny.
<P>
Pokiaľ ide o otázku zriedkavých ochorení, tiež sme dosiahli kompromis, ktorý predstavuje lepšie riešenie ako to, ktoré sme presadzovali prvýkrát.
<P>
Ako poslanci uviedli, táto smernica bude vhodná v prípade mnohých pacientov. Musíme sa však starať aj o našich pacientov v našich vlastných členských štátoch.
<SPEAKER ID="435" NAME="Milan Cabrnoch" LANGUAGE="CS">
Na úvod by som rád poďakoval obom spravodajcom, pani Grossetêtovej a pánovi Bowisovi. Dnes uplynuli presne dva roky, šesť mesiacov a 16 dní odvtedy, ako Európska komisia predložila dlho očakávanú smernicu o právach pacientov pri cezhraničnej zdravotnej starostlivosti. História tejto smernice však siaha ešte oveľa hlbšie do minulosti, keď bola táto otázka pôvodne súčasťou smernice o službách. V súčasnosti je zrejmé, akou obrovskou chybou bolo vyčleniť služby zdravotnej starostlivosti zo smernice o službách. Nesmieme zabúdať, že prerokúvaná smernica sa zaoberá len právami pacientov a otázka voľného pohybu služieb zdravotnej starostlivosti v EÚ zostáva nevyriešená. Systémy zdravotníctva v členských štátoch sú možno založené na rovnakých všeobecných zásadách, avšak organizácia poskytovania zdravotnej starostlivosti medzi jednotlivými členskými štátmi sa výrazne líši.
<P>
Text, o ktorom budeme zajtra hlasovať a ktorý podporujem, predstavuje výrazný kompromis medzi právami občanov a pacientov a záujmami vlád členských štátov. Predložený návrh predstavuje aj napriek mnohým ústupkom a nepriaznivým situáciám malý, ale dôležitý pokrok. Návrh smernice objasňuje, aj keď nedokonale, práva pacientov, zabezpečuje im prístup k informáciám, v súlade so zásadou subsidiarity v plnej miere potvrdzuje výhradnú zodpovednosť vlád členských štátov za organizovanie a financovanie zdravotnej starostlivosti a za kvalitu, bezpečnosť a dostupnosť starostlivosti v rámci ich územia a poskytuje im možnosť špecifikovať pravidlá, podľa ktorých musí občan v prípade potreby ešte pred poskytnutím starostlivosti v zahraničí žiadať o súhlas.
<P>
Dámy a páni, dúfam, že na smernici budeme v tomto Parlamente naďalej pracovať aj v nasledujúcich rokoch a že zlepšíme práva pacientov v EÚ.
<SPEAKER ID="436" NAME="Kartika Tamara Liotard" LANGUAGE="NL">
Zajtra je veľký deň, keď sa zdravotná starostlivosť stane produktom vnútorného trhu. K zdravotnej starostlivosti sa v novej smernici pristupuje ako k obchodovateľnému tovaru. Najsolventnejší budú mať prístup k miestam s najrozsiahlejším a najlacnejším poskytovaním starostlivosti ako prví. V tomto návrhu však bude zachovaný súčasný dvojúrovňový systém zdravotnej starostlivosti. Zaujíma ma, koľko kolegov poslancov sa stotožňuje s tým, čo hovorím. Zdravotná starostlivosť predstavuje základnú potrebu, ku ktorej by mal mať každý rovnaký prístup. Tí z vás, ktorí majú zajtra v úmysle hlasovať za návrh, si pravdepodobne myslia, že pacientom pomôžu, s najväčšou určitosťou to však nebude tak. Súhlasím so všetkým, čo posilní práva pacientov. Ak však prijmeme túto smernicu, môžeme skutočne očakávať mnoho problémov v oblasti práv pacientov. Uvediem niekoľko príkladov.
<P>
Poisťovatelia budú len radi, ak budú mať možnosť poslať pacientov do iných štátov v prípade, že tam existuje lacnejšia možnosť ošetrenia. V dôsledku toho klesne poskytovanie starostlivosti v krajinách pôvodu pacientov. Akékoľvek ošetrenie, ktoré nebude ziskové, sa v drahších regiónoch prestane ponúkať. Namiesto toho, aby mali pacienti viac práv, nebudú mať možnosť výberu a budú musieť cestovať za hranice. Navyše pacienti z regiónov, v ktorých je starostlivosť lacnejšia, nebudú môcť cestovať do iných regiónov, pretože sa im automaticky nevyplatia dodatočné náklady, ktoré s tým budú spojené. Zdravotná turistika, ktorá predstavuje plánovaný cieľ tejto smernice, sa tak obmedzí len na bohatých.
<P>
Teraz sa budem venovať regiónom s lacnou zdravotnou starostlivosťou a regiónom s kratším obdobím čakania. Do týchto regiónov bude v konečnom dôsledku prichádzať také množstvo zdravotných turistov, že ich vlastní miestni pacienti budú vytlačení. V pondelkovom vydaní belgického denníka De Standaard sme si mohli prečítať konkrétny príklad a môžem vás uistiť, že ho budú nasledovať viaceré podobné príklady. Som presvedčená, že každý pacient má právo na kvalitnú starostlivosť, ktorá sa poskytuje v jeho vlastnom jazyku, v blízkosti miesta jeho bydliska a v bezprostrednej blízkosti jeho rodiny. Európa namiesto toho podporuje pacientov v tom, aby hľadali starostlivosť v zahraničí, a potom necháva konať trh. Tí z vás, ktorí s tým súhlasia, budú zajtra hlasovať za smernicu, tí, ktorí súhlasia so mnou, by mali určite hlasovať proti.
<SPEAKER ID="437" NAME="Oreste Rossi" LANGUAGE="IT">
Smernica pôvodne obsahovala niektoré zložité oblasti. Počas diskusií vo výbore a v rámci trojstranného rozhovoru sme dosiahli dohodu o texte, ktorý je celkovo vyvážený a v ktorom sa zohľadňujú potreby kvality a bezpečnosti zdravotnej starostlivosti, všeobecné zásady vyplácania, predchádzajúce povolenie, cezhraničná spolupráca v oblasti liečby zriedkavých ochorení a služby elektronickej zdravotnej starostlivosti.
<P>
Stanovili sme si splnenie cieľa uznať právo všetkých pacientov na cezhraničnú zdravotnú starostlivosť a predchádzať tak zdravotnej turistike. Náklady, ktoré vyplývajú zo služby zdravotnej starostlivosti poskytovanej občanovi iného členského štátu, by mal oprávnene znášať štát pôvodu pacienta.
<P>
Rovnako sme mali v úmysle prinútiť členské štáty, aby zaručili základné úrovne zdravotnej starostlivosti, nebolo to však možné. Vzhľadom na zlepšenia textu, ktoré sa dosiahli prostredníctvom mediácie, budeme hlasovať za návrh. Týka sa to aj iného prerokúvaného textu, ktorý sa zaoberá európskou iniciatívou o Alzheimerovej chorobe a iných demenciách a ktorý predstavuje predbežný krok smerom k predloženiu legislatívneho návrhu zameraného na dosiahnutie integrácie medzi rozličnými existujúcimi politikami.
<P>
Spoločný cieľ oboch opatrení je zdôrazniť potrebu lepšej koordinácie medzi členskými štátmi výlučne v záujme občanov.
<SPEAKER ID="438" NAME="Csanád Szegedi" AFFILIATION="NI">
(HU) Osobne podporujem správu o uplatňovaní práv pacientov pri cezhraničnej zdravotnej starostlivosti. Mnohé príklady ukázali, že veľké množstvo pacientov vyhľadáva primerané služby zdravotnej starostlivosti v iných členských štátoch. Všetci poznáme prípad pána Kohlla v Luxembursku, ktorý predstavuje presvedčivý dôkaz tohto javu. Bohužiaľ, vonkajšie a vnútorné rozdiely v rámci EÚ, čím mám na mysli rozdiely medzi regiónmi v západnej a východnej Európe, sa neobmedzujú len na hospodárske rozdiely a rozdiely v oblasti sociálnych služieb. Existuje aj obrovský rozdiel z hľadiska zdravotnej starostlivosti a je úlohou Európskeho parlamentu zmenšiť tieto rozdiely, to znamená rozdiely medzi západnou a východnou Európou, pretože zdravotná starostlivosť s rovnako prísnymi normami kvality môže poskytnúť spôsob na zníženie počtu ľudí z jedného členského štátu, ktorí využívajú služby zdravotnej starostlivosti v inom štáte. Okrem toho je nevyhnutné normalizovať úlohu zdravotných poisťovní. Mohli by sme tak zaručiť, aby nevznikali predsudky v súvislosti so všeobecnou európskou zásadou slobody pohybu.
<P>
Okrem toho som presvedčený, že je dôležité koordinovať odporúčania kolégia odborníkov s cieľom zaručiť, aby jednotlivé členské štáty uplatňovali pri rovnakých kategóriách ochorení rovnakú liečbu. Zdravie nesmie predstavovať privilégium a nie je možné, aby sa tie isté ochorenia liečili v Maďarsku a vo Švédsku odlišným spôsobom len preto, že Maďarsko sa nachádza vo východnej Európe a ľudia v ňom žijú v nepriaznivejších finančných podmienkach, kým Švédsko patrí do západnej Európy a ľudia sa tam majú lepšie.
<SPEAKER ID="439" NAME="Christofer Fjellner" AFFILIATION="PPE">
(SV) Som presvedčený, že zajtra pôjde o jedno z najdôležitejších hlasovaní počas môjho šesťročného pôsobenia v Európskom parlamente. Dôvodom nie je to, že sa dotýka mnohých ľudí. Je samozrejmé, že väčšina ľudí chce a má právo dostávať kvalitnú a včasnú starostlivosť v mieste svojho bydliska. Dôvodom je to, že pre ľudí, ktorých sa táto smernica skutočne týka, môže byť mimoriadne dôležitá. Môže ísť dokonca aj o otázku života a smrti. Ide aj o základnú myšlienku európskej spolupráce, o voľný pohyb. Je skutočne hanebné, že slobodu pohybu rozširujeme na tých, ktorí ju potrebujú najviac, až teraz. Sú to chorí ľudia, pacienti.
<P>
Ide o kompromis a viem, že spolu so svojimi kolegami z Poslaneckého klubu Európskej ľudovej strany (kresťanských demokratov) by sme v mnohých hľadiskách zašli ďalej. Musíme však mať na pamäti ešte nedávnu situáciu - všetky rokovania týkajúce sa zdravotnej turistiky, hroziaci kolaps vnútroštátnych systémov zdravotnej starostlivosti, požiadavku na predchádzajúce oznámenie alebo, poviem to priamo, ako pacienti sme mali byť nútení žiadať o povolenie skôr, ako sme mohli uplatňovať práva, ktoré nám poskytol Európsky súdny dvor. Takáto bola situácia v minulosti a skutočnosť, že sme vôbec dospeli k rozhodnutiu, predstavuje vzhľadom na túto situáciu obrovský úspech.
<P>
Rozhodnutie, ktoré prijímame, nepovažujem za výsledok činnosti švédskej alebo európskej ľavice. Skôr je to výsledok dosiahnutý aj napriek tejto činnosti. Spomínam si na predchádzajúce znenie a na to, že napríklad švédski sociálni demokrati sa v prvom čítaní zdržali hlasovania. Včera ktosi vyzval na zavedenie predchádzajúceho oznámenia vo Švédsku. Dúfam, že ho Švédsko nezavedie. Roky sme situáciu zvládali aj bez predchádzajúceho oznámenia a dúfam, že to tak bude aj v budúcnosti.
<P>
Zajtra však tu v Európskom parlamente prijmeme rozhodnutie a potom to už bude závisieť od členských štátov a Komisie. Vykonávajte smernicu, aby sme práva pacientov posilnili, nie obmedzili. Túto prosbu adresujem členským štátom. Komisii by som rád povedal, aby pozorne sledovala členské štáty, pretože vieme, že sa budú chcieť vykonávaniu smernice vyhýbať.
<SPEAKER ID="440" NAME="Gilles Pargneaux" AFFILIATION="S&amp;D">
(FR) V prvom rade mi dovoľte vyjadriť spokojnosť s pokrokom dosiahnutým v súvislosti so smernicou, ktorú máme v úmysle zajtra prijať. Mnoho rokov riešil spory, ktoré sa týkali cezhraničnej zdravotnej starostlivosti a práv pacientov, len Súdny dvor Európskej únie.
<P>
V súčasnosti už nie je mobilita pacientov v Európe nezvyčajným javom, stala sa súčasťou každodenného života. Cezhraničná liečba v súčasnosti predstavuje 1 % celkových výdavkov na zdravotníctvo v Európe.
<P>
Mobilitu pacientov by sme si však nemali mýliť so zdravotnou turistikou, ktorá sa rozvinula v posledných rokoch. Zo zdravotnej turistiky sa stáva organizovaná činnosť a, bohužiaľ, ukazuje sa, že je čím ďalej, tým ziskovejšia. Zdravotníctvo sa postupne stáva konkurencieschopným trhom.
<P>
Nemec cestuje na stomatologické vyšetrenie do Maďarska, britský občan, ak na to má, cestuje do Francúzska, aby ho operovali skôr. Príkladov je veľa. Musíme však zaručiť, aby sa k zdraviu nepristupovalo ako k tovaru, aby sme si boli všetci rovní. Práve z uvedeného dôvodu sme počas posledných troch rokov v prípade nemocničnej a ambulantnej starostlivosti obhajovali zásadu predchádzajúceho povolenia zo strany členského štátu, v ktorom je pacient poistený.
<P>
Chcel by som oceniť prácu spravodajkýň - pani Grossetêtovej a našej spravodajkyne za socialistov pani Rothovej-Behrendtovej, ktorej by som chcel zvlášť zablahoželať. Ich práca nám umožnila dosiahnuť značný pokrok v otázkach, ako sú napríklad preplatenie nákladov na zdravotnú starostlivosť, určenie národných kontaktných miest a zriaďovanie európskych referenčných sietí, liečba zriedkavých ochorení a posilnenie spolupráce medzi členskými štátmi.
<P>
Vážený pán predsedajúci, pán komisár, naša práca sa ešte neskončila. Musíme pokročiť ešte ďalej, musíme presiahnuť rámec dosiahnutého pokroku a odstrániť tak rozdiely, ktoré v Európe stále máme. Viem, že spoločne dokážeme zabezpečiť, aby sa s európskymi pacientmi a občanmi zaobchádzalo rovnako.
<SPEAKER ID="441" NAME="Corinne Lepage" AFFILIATION="ALDE">
(FR) Hlavné pozitívum tejto dohody spočíva v tom, že prináša určitý stupeň právneho objasnenia, ako uviedli kolegovia poslanci. Doteraz bol za tieto otázky zodpovedný Súdny dvor. Táto skutočnosť je dôvodom právnej neistoty, ktorú v súčasnosti odstraňujeme. Myslím si, že by sme mali byť veľmi vďační spravodajkyni pani Grossetêtovej, tieňovým spravodajcom a tiež pánovi Dallimu za ich prácu. Tento právny predpis zlepšuje informovanosť pacienta, kvalitu starostlivosti, náklady a postupy súvisiace s ich úhradou.
<P>
Som spokojná aj so systémom predchádzajúceho povolenia v prípade nákladnejšieho ošetrenia vrátane nemocničného ošetrenia, špecializovaného ošetrenia alebo formy liečby, ktorá predstavuje pre pacientov osobitné riziko. Cieľom zjavne nie je predchádzať tomu, aby sa pacientom poskytovalo ošetrenie v zahraničí, ale zdravotnej turistike a tiež rizikám pre systémy sociálneho zabezpečenia.
<P>
Mám však zmiešané pocity v súvislosti s podmienkami vykonávania tohto postupu, ktorý môže predstavovať riziká nerovnakého zaobchádzania s pacientmi z členských štátov.
<P>
V prvom rade, čo znamená "primeraná lehota"? Musíme sa usilovať zabezpečiť, aby výraz "primeraná" neohrozoval potreby pacientov.
<P>
Musíme dohliadnuť aj na to, aby členské štáty zaviedli finančné postupy s cieľom zaručiť, aby pacienti, najmä tí najmenej solventní, nemuseli vopred platiť príliš veľa peňazí. Bolo by neprijateľné, keby administratívne ťažkosti obmedzovali práva pacientov.
<P>
Na záver chcem uviesť, že rôzne rozhodnutia členských štátov týkajúce sa vyplácania nákladov vynaložených na zdravotnú starostlivosť by tiež mohli viesť k nerovnosti medzi pacientmi v prípade, že by na jednej strane existovala minimálna náhrada a na druhej strane niečo iné.
<P>
Vážený pán predsedajúci, pán komisár, toľko k bodom, o ktorých som sa chcela vyjadriť.
<SPEAKER ID="442" NAME="Claude Turmes" AFFILIATION="Verts/ALE">
(DE) Táto smernica vytvára jasné a transparentné práva. Ak chcem cestovať do zahraničia, situácia bude jasná a rozhodnutia už nebudú svojvoľné, ako to bolo v prípade niektorých krajín. Okrem toho v prípade, ak sa rozhodnem cestovať do inej krajiny, budem mať k dispozícii lepšie informácie. Smernicu však budú musieť vykonávať národné vlády. Smernica zabránila tomu, o čom snívali niektorí členovia Komisie a možno aj niektorí poslanci tohto Parlamentu. Ide o otvorenie hraníc s cieľom zlepšiť vnútroštátne systémy zdravotnej starostlivosti. Som hrdý na to, že spoločne s dvoma spravodajcami vrátane pani Grossetêtovej sa nám podarilo dosiahnuť rovnováhu. Dali sme najavo svoje stanovisko k zdravotnej turistike a svoju podporu zaručiť, že sa nebudú oslabovať vnútroštátne systémy. Smernica nevyrieši problém rozdielov v kvalite lekárskej starostlivosti. Riešenie možno dosiahnuť len prostredníctvom dostatočnej úrovne investícií v každom členskom štáte.
<P>
Pán Dalli a Komisia, teraz, keď máme túto smernicu, by som bol rád, keby ste sa dôkladnejšie zamerali na nariadenie o sociálnom zabezpečení. Predstavuje systém, na ktorom je všetko založené a ktorý objasňuje, komu sa platí, a v rámci ktorého je všetko dobre zorganizované. Namiesto predkladania nových nápadov o deregulácii a hospodárskej súťaži by ste mali vyvíjať väčší tlak na členské štáty a tak zaručiť, aby sa toto nariadenie vykonávalo účinnejšie.
<SPEAKER ID="443" NAME="Kay Swinburne" AFFILIATION="ECR">
Touto smernicou sa prijali konkrétne opatrenia na konsolidáciu práv pacientov pri prístupe k službám zdravotnej starostlivosti v celej EÚ. O túto smernicu sa zaujímam, pretože jej vykonávanie bude mať osobitný vplyv v mojom volebnom obvode vo Walese. Tam napriek tomu, že s EÚ o záležitostiach v oblasti zdravotníctva rokuje vláda Spojeného kráľovstva, predstavuje následné riadenie a poskytovanie zdravotnej starostlivosti prenesenú právomoc realizovanú prostredníctvom vedenia waleského parlamentu.
<P>
Moje prvotné obavy v súvislosti s možným vplyvom na waleský systém zdravotnej starostlivosti, pokiaľ ide o otázky vyplácania a predchádzajúceho povolenia, sa vyriešili, pretože sa súčasťou týchto návrhov stala určitá miera pružnosti. Možnosť členských štátov a ich regionálnych partnerov mať právomoc rozhodovať o vhodnej liečbe na základe prechádzajúceho povolenia a stanoviť hornú hranicu vyplácania nákladov určitým spôsobom zmierni obavy, ktoré sa týkajú už preplnených a zaťažených systémov zdravotnej starostlivosti.
<P>
V dôsledku minulej i súčasnej práce našich kolegov v tomto Parlamente, najmä pána Bowisa, môžeme byť spokojní, že sme urobili krok vpred a zaručili sme tak pacientom vysvetlenia, zlepšili výber zdravotnej starostlivosti a zintenzívnili sme spoluprácu medzi jednotlivými systémami zdravotnej starostlivosti v EÚ. Tento krok by prostredníctvom výberu pacientov mal viesť ku skvalitneniu noriem v celej EÚ.
<SPEAKER ID="444" NAME="João Ferreira" AFFILIATION="GUE/NGL">
(PT) Zámer tejto smernice je od začiatku zrejmý. Je ním zahrnutie služieb zdravotnej starostlivosti do cieľa liberalizácie služieb a následného uspokojenia záujmov hospodárskych a finančných skupín prostredníctvom rozšírenia oblastí ich podnikania v sektore zdravotnej starostlivosti vo všetkých krajinách Európskej únie a prostredníctvom takéhoto prístupu k zdravotnej starostlivosti, ako keby bola len komoditou, a k jej prijímateľom, ako keby boli len spotrebiteľmi.
<P>
Tento návrh prehĺbi nerovnosti medzi Európanmi. Bude škodlivý pre tých, ktorí nemajú prostriedky na to, aby sa obrátili na súkromné služby zdravotnej starostlivosti alebo na zdravotnú starostlivosť v inom členskom štáte EÚ. Jeho prijatie a veľmi vysoké náklady, ktoré by s ním mohli súvisieť, by mohli mať dokonca aj napriek pozmeňujúcim a doplňujúcim návrhom, ktoré návrh obsahuje, vážne dôsledky pre niektoré krajiny, v neposlednom rade pre Portugalsko a jeho národný zdravotný systém.
<P>
V praxi sa tá istá Európska únia, ktorá zavádza prísne obmedzenia pre vnútroštátne rozpočty v prípade financovania verejných služieb, ako je zdravotná starostlivosť, nezaujíma o preťaženie týchto rozpočtov, keď ide o prideľovanie verejných prostriedkov akýmkoľvek súkromným hospodárskym a finančným skupinám, ktoré sú zapojené do podnikania v oblasti zdravotnej starostlivosti alebo do podporovania zdravotnej turistiky.
<P>
Tento návrh, ktorý horlivo podporuje obchod, v skutočnosti neposkytuje primerané záruky, pokiaľ ide o bezpečnosť prijímateľov alebo o kvalitu zdravotnej starostlivosti, a to najmä v prípade ambulantnej starostlivosti. Systém predchádzajúceho povolenia na rozdiel od vyjadrení niektorých poslancov v týchto prípadoch nie je dostatočne uspokojivý. Preto je nevyhnutné, aby sa zastavili aj tieto zámery, rovnako ako to bolo v roku 2007 v prípade vylúčenia služieb zdravotnej starostlivosti z neslávne známej Bolkesteinovej smernice.
<SPEAKER ID="445" NAME="Jaroslav Paška" AFFILIATION="EFD">
(SK) Úvodom chcem vyjadriť isté sklamanie z pozície Rady k smernici o uplatňovaní práv pacientov pri cezhraničnej zdravotnej starostlivosti, keď Rada v prvom čítaní neprevzala mnohé z dobrých pozmeňujúcich návrhov Európskeho parlamentu.
<P>
Európsky parlament totiž už v prvom čítaní postavil dobrý základ pre korektné upravenie pravidiel cezhraničného poskytovania zdravotnej starostlivosti v členských štátoch tak, aby sa pacienti mohli v odôvodnených prípadoch, pri dodržaní stanovených pravidiel a bez zaťažovania súdov dostať k potrebnej ambulantnej či nemocničnej starostlivosti v inom členskom štáte.
<P>
Preto je dobré, že sa pri príprave správy vo výboroch do druhého čítania podarilo udržať kontinuitu pôvodnej filozofie vyjadrujúcej pozíciu Parlamentu z prvého čítania a posunúť v súčasnosti neprehľadný stav v poskytovaní cezhraničnej zdravotnej starostlivosti k dôstojnému vyriešeniu tohto problému.
<P>
Kompromisný text opierajúci sa o judikatúru Súdneho dvora, predložený na dnešné rokovanie, prináša našim občanom nové možnosti a novú kvalitu pri starostlivosti o ich zdravie, a preto je - podľa môjho názoru - potrebné usilovať sa o čo najrýchlejšiu implementáciu tejto smernice do každodenného života.
<SPEAKER ID="446" NAME="Licia Ronzulli" AFFILIATION="PPE">
(IT) Po zákonnom procese, ktorý trval celé roky, budeme zajtra konečne hlasovať o správe, ktorá poskytne európskym občanom núteným každoročne cestovať do zahraničia možnosť primeranej lekárskej starostlivosti na pevnom právnom základe.
<P>
Umožní všetkým pacientom, nielen najinformovanejším alebo najbohatším, využívať práva, ktoré už roky vo svojich rozsudkoch uznáva Súdny dvor Európskej únie. Otvorením národných kontaktných miest už cezhraničný prístup k zdravotnej starostlivosti nebude len záležitosťou slepej dôvery, pri ktorej doteraz museli pacienti oslabení chorobou, bohužiaľ, až príliš často riešiť byrokratické, jazykové a finančné problémy.
<P>
Pokiaľ ide o nemocničnú starostlivosť, štát, v ktorom je pacient poistený, môže požiadať pacientov, ktorí sa rozhodnú vyhľadať ošetrenie v zahraničí, o predchádzajúce povolenie. Uvedený postup je zjavne potrebný na ochranu stability vlastného systému zdravotníctva. Zrejme sa mohlo prijať viac opatrení v súvislosti s niektorými otázkami v oblasti ochrany pacientov, napríklad v súvislosti so systémom predchádzajúceho oznámenia, ktoré umožní členským štátom predvídať liečebné náklady, avšak len na základe dobrovoľnosti.
<P>
Na záver by som chcela zdôrazniť svoju veľkú radosť z toho, že sa zúčastňujem na rozprave, ktorá sa uskutočnila na úplne všetkých úrovniach a mala jedného spoločného menovateľa, ktorým je priorita spočívajúca v ukončení utrpenia tisícov pacientov v celej Európe. Zdá sa, že táto chvíľa konečne nastala.
<SPEAKER ID="447" NAME="Karin Kadenbach" AFFILIATION="S&amp;D">
(DE) Prácu politikov vnímam ako pomoc pri zaručení a zlepšení kvality života našich občanov. V súčasnosti to v oblasti zdravotnej starostlivosti nie je jednoduchá úloha. Zaručenie poskytovania zdravotnej starostlivosti a prístupu k najkvalitnejšiemu ošetreniu bez ohľadu na príjmy pacientov a regióny, v ktorých žijú, je v prvom rade zodpovednosťou národných štátov.
<P>
Avšak aj napriek najlepším možným vnútroštátnym systémom zdravotnej starostlivosti sa vždy nájdu prípady, v ktorých budú pacienti potrebovať alebo chcieť pomoc, podporu a ošetrenie z inej krajiny. Táto smernica ustanovuje právne základy a zaručuje, aby sa pacientom umožnil prístup k týmto službám bez ďalšej byrokracie, bez právnej neistoty a bez toho, aby museli vopred platiť vysoké zálohové platby.
<P>
Po dlhom procese rokovaní túto smernicu vnímam ako skutočný úspech, hoci jej vykonávanie si bude vyžadovať obrovské úsilie zo strany systémov zdravotnej starostlivosti v jednotlivých členských štátoch a zdravotných poisťovní. Pevne dúfam, že v tejto súvislosti budete aj naďalej vyvíjať tlak, pretože aj tie najlepšie smernice môžu byť účinné len vtedy, ak sa náležite vykonávajú. Vyzývam vás aj na to, aby ste pokračovali vo svojich pokusoch s cieľom rozšíriť preventívne opatrenia a poskytovanie zdravotnej starostlivosti. Som presvedčená, že chceme, aby boli občania Európy aj naďalej čo najdlhšie zdraví a aby mali čo najlepší prístup k vysokokvalitnej lekárskej starostlivosti za čo najnižšiu možnú cenu.
<SPEAKER ID="448" NAME="Frédérique Ries" AFFILIATION="ALDE">
(FR) Aj ja by som rada poďakovala a zablahoželala našej spravodajkyni pani Grossetêtovej, ktorá prevzala štafetu od nášho bývalého kolegu poslanca pána Bowisa a vykonala vynikajúcu prácu. Pán Bowis dnes prijíma také množstvo gratulácií, že to vyzerá, akoby niečo oslavoval.
<P>
Myslím si, že je dôležité zdôrazniť významnú úlohu, ktorú zohralo belgické predsedníctvo, ktoré prijalo opatrenia potrebné na dosiahnutie tohto zložitého kompromisu s Parlamentom a predovšetkým s určitými členskými štátmi, ktorých stanovisko bolo, ako by som to povedala, v niektorých prípadoch neústupčivé.
<P>
Táto smernica o cezhraničnej zdravotnej starostlivosti je nevyhnutná, aj keď sa týka len 1 % vnútroštátnych výdavkov na zdravotníctvo, pretože okrem údajov by sme sa mali sústrediť aj na význam symbolu, ktorým je legitímne právo každého európskeho občana byť liečený v zahraničí a mať zaplatenú liečbu poskytnutú so všetkými správnymi informáciami.
<P>
Dôležité bolo aj jasné stanovenie záruk s cieľom predchádzať akémukoľvek druhu zdravotnej turistiky a to, aby sme v rámci textu zaviedli dostatočnú pružnosť s cieľom podporiť diagnostiku a liečbu na oboch stranách hraníc. Mám na mysli určité ochorenia, predovšetkým zriedkavé.
<P>
Vážený pán predsedajúci, na záver uvediem, že ide o nevyhnutný prvý krok. Budeme však musieť pokračovať a bojovať ďalej, aby sme pokročili smerom k zdravej Európe, na ktorej nám tak veľmi záleží.
<SPEAKER ID="449" NAME="Tadeusz Cymański" AFFILIATION="ECR">
(PL) Ideálne zákony neexistujú. Všetky majú svoje nevýhody a výhody, avšak táto smernica určite vyvoláva skôr nádej ako obavy. Európa aj napriek prudkým zmenám, ku ktorým dochádza, zostáva kontinentom obrovských rozdielov, dokonca až protikladov. Ide o rozdiely v úrovni a rozsahu zdravotnej starostlivosti. Je zjavné, že väčšie obavy vyjadrujú chudobnejšie krajiny, ktoré sa nachádzajú vo fáze transformácie a pokúšajú sa dobehnúť bohatšie krajiny. Úroveň financovania a uspokojovania potrieb v oblasti lekárskej starostlivosti je v krajinách, ktoré prechádzajú transformáciou, oveľa, oveľa nižšia.
<P>
Smernica preto predstavuje obrovskú príležitosť a zdroj nádeje pre všetkých pacientov v krajinách, o ktorých hovorím. Vlády stoja pred obrovskou úlohou, avšak táto smernica paradoxne prinúti uskutočniť mnoho reforiem a upriami pozornosť na rozsah nedostatočného financovania zdravotnej starostlivosti, pretože nedostatočné financovanie nie je len výsledkom obmedzených finančných možností týchto krajín, ale aj dôsledkom chýb v súčasnej politike a podceňovania obrovského významu zdravia pre európskych občanov.
<P>
Ďakujem vám za pozornosť a zároveň vyzývam na podporu tejto smernice bez ohľadu na konečnú podobu takzvanej ochrannej doložky. Ochranná doložka je vyjadrením kompromisu a "kompromis" je slovo, ktoré vítame.
<SPEAKER ID="450" NAME="Sabine Wils" AFFILIATION="GUE/NGL">
(DE) Návrh smernice o mobilite pacientov by mohol rýchlo viesť k tomu, že zdravotná starostlivosť v EÚ by sa v dôsledku prístupu založeného na poskytovaní služieb obmedzila na úroveň najnižšieho spoločného menovateľa. Naša skupina je dôrazne proti tomu, aby sa schopnosť platiť stala kritériom poskytovania zdravotnej starostlivosti a aby sa pacienti zmenili na spotrebiteľov.
<P>
Navrhovaná smernica umožní zdravotným poisťovniam posielať pacientov do zahraničia na lacnejšie ošetrenie. Povedie to k vysokým úrovniam hospodárskej súťaže a tlaku na ceny v sektore zdravotníctva. Ak bude možné poskytnúť konkrétne ošetrenie lacnejšie len niekoľko sto kilometrov ďalej a ak budú zdravotné poisťovne pacientov na takého ošetrenie posielať, výsledkom bude to, že toto konkrétne ošetrenie už nebude k dispozícii na miestnej úrovni. Sektor zdravotníctva sa tak namiesto uprednostňovania blahobytu pacientov bude jednoducho riadiť neoliberálnou logikou trhu.
<P>
Chcela by som vás opýtať, dámy a páni, či chcete, aby v tomto citlivom odvetví dochádzalo k zdravotnej turistike. Som za to, aby sa pacientom poskytovala zdravotná starostlivosť v blízkosti ich domovov. Ide o verejnú zodpovednosť ako súčasť poskytovania služieb vo verejnom záujme, ktoré musia byť prístupné každému v oblasti, v ktorej žije.
<SPEAKER ID="451" NAME="Anna Rosbach" AFFILIATION="EFD">
(DA) Žiadny chorý človek nechce cestovať do inej krajiny, keď je starostlivosť rovnako dobrá v krajine, v ktorej žije. Vzhľadom na to je tento návrh to najlepšie, čo môžeme dosiahnuť. Zabezpečujeme zmenu modelu financovania a to, aby sa neoslabovali vnútroštátne systémy zdravotníctva, a zároveň zaručujeme, aby mali pacienti lepšie príležitosti na poskytovanie ošetrenia v iných krajinách EÚ.
<P>
Pacienti môžu jednoduchšie vyhľadať ošetrenie v inej krajine, ak napríklad ponúkané odborné znalosti alebo ošetrenie nie je možné poskytnúť v ich rodnej krajine. Uvedená skutočnosť je veľmi dôležitá v prípade veľmi zriedkavých ochorení, ktoré si vyžadujú vysokošpecializované znalosti. Ak sa nám podarí sústrediť liečbu týchto zriedkavých ochorení na niekoľko miest v EÚ, šanca pacientov na vyliečenie bude oveľa vyššia, pretože lekári, ktorí využívajú svoje odborné zručnosti častejšie, dosahujú väčšie množstvo dobrých výsledkov. Nemalo by to však znamenať, ako sa uvádza aj v texte, že členské štáty oslabia vlastné systémy zdravotníctva. Ďakujem vám, pán predsedajúci, a rada by som poďakovala aj pánovi komisárovi Dallimu a pani spravodajkyni. Ďakujem vám za vynikajúcu prácu.
<SPEAKER ID="452" NAME="Elżbieta Katarzyna Łukacijewska" AFFILIATION="PPE">
(PL) V prvom rade by som chcela zablahoželať spravodajkyni pani Grossetêtovej, ktorá odviedla veľmi náročnú prácu. Nemala to jednoduché z dôvodu rozličných stanovísk členských štátov Európskej únie a rozličných systémov zdravotnej starostlivosti v jednotlivých krajinách. Dosiahnutie kompromisu medzi očakávaniami a možnosťami si vyžadovalo nielen schopnosti rokovať, ale predovšetkým potrebné znalosti v danej oblasti. Všetci si uvedomujeme, že opatrenia, ktoré sú súčasťou smernice o uplatňovaní práv pacientov pri cezhraničnej starostlivosti, predstavujú to, čo chcú obyvatelia Európskej únie, a to predovšetkým v tých krajinách, v ktorých je obmedzený prístup k odborníkom a moderným postupom. Spravodajkyňa o spomínaných opatreniach hovorila veľmi podrobne.
<P>
Je dôležité, že počas práce na texte smernice sa vďaka dosiahnutým kompromisom podarilo zmeniť postoj členských štátov, ktoré spočiatku jej ustanovenia blokovali. Základné vlastnosti smernice predstavujú dostupnosť, zjednodušenie a istotu v súvislosti so zdravotnou starostlivosťou, ako aj právo pacientov využívať služby zdravotnej starostlivosti iného členského štátu a možnosť zaplatenia konkrétnych nákladov. Smernica je založená na potrebách pacientov, nie na finančných prostriedkoch.
<P>
Chcela by som zdôrazniť, že ustanovenia smernice nebudú znamenať len zlepšenie zdravotného stavu pacientov. Som presvedčená, že sa stanú aj základom na zlepšenie systémov zdravotnej starostlivosti v niektorých krajinách Európskej únie. Je potrebné zdôrazniť, že smernica predstavuje prvý a zásadný krok smerom k mobilite pacientov, posilneniu práv pacientov a odstráneniu rozdielov v úrovni služieb v jednotlivých členských štátoch.
<SPEAKER ID="453" NAME="Andres Perello Rodriguez" AFFILIATION="S&amp;D">
(ES) Myslím si, že je správne zablahoželať spravodajcom, najmä pani Grossetêtovej a pani Rothovej-Behrendtovej z našej skupiny, k práci, ktorú vykonali, aby sme prijali tento stagnujúci právny predpis a začali ho využívať. Uvedený právny predpis totiž umožnil, aby sa právo na verejné zdravie stalo súčasťou právneho základu, a ukázal nový smer, ktorý nám umožňuje položiť základy s cieľom zaručiť občanom bezpečnosť a kvalitu, ktorú si vždy vyberajú. Dôležitejšie však je, že ich práca znamená aj to, že bude možné jasne regulovať úlohu členských štátov pôvodu, ktoré musia platiť, a štátov, v ktorých sa ošetrenie poskytuje.
<P>
Nie som však presvedčený, že by sme sa mali uspokojiť len so samotným predpisom. Malo by skôr ísť o začiatok oveľa väčšieho pokroku, aby sa táto smernica, ako povedala pani Rothová-Behrendtová, stala len formalitou, pretože rovnaká úroveň, ktorá sa dosiahne vo všetkých členských štátoch, znamená, že nie je potrebné, aby bol každý občan vrátený do svojej krajiny.
<P>
V tomto zápase je potrebné vytvoriť právny predpis, ktorý skôr zaručí občanom práva v súvislosti so starostlivosťou, ktorú by mali dostať, než právo na mobilitu medzi členskými štátmi, ktoré už majú. Občanom by sa mali poskytovať najmä výhody a bezpečnosť. Jednotnosť dosiahneme kvalitou, v opačnom prípade budeme postupovať len veľmi pomalým tempom.
<SPEAKER ID="454" NAME="Miroslav Ouzký" AFFILIATION="ECR">
(CS) Tí z nás, ktorí sú v Európskom parlamente už dlhšie, si určite spomenú, ako vznikla táto norma. Tento príbeh je takmer úsmevný. Zo začiatku to bola správa pani Gebhardtovej, ktorá mala umožniť voľný pohyb služieb v EÚ. Časť správy sme odčlenili a rozhodli sme, že služby zdravotnej starostlivosti si zaslúžia osobitnú normu. Keď Komisia nakoniec smernicu predložila, voľný pohyb služieb zdravotnej starostlivosti sa z nej postupne odstránil a zostala nám časť, v ktorej sa opisuje právo pacientov na voľný pohyb po Európskej únii v prípade vyhľadávania služieb a poskytovania zdravotnej starostlivosti.
<P>
Chcem tým zdôrazniť, že európskosť niekedy predstavujú viac tieto transparenty a symboly než uplatňovanie skutočných slobôd, na ktorých by mala byť Európska únia založená. Táto smernica vyvolala mnohé obavy medzi jednotlivými členskými štátmi, ktoré sa týkajú nadmerného využívania a likvidácie vnútroštátnych rozpočtov.
<P>
Na záver by som rád uviedol, že to nie je presne to, čo sme chceli, ide však o správny krok a určite aj o správne smerovanie. Rád by som zaželal spravodajcom všetko dobré a poďakoval sa im za ich prácu.
<SPEAKER ID="455" NAME="Horst Schnellhardt" AFFILIATION="PPE">
(DE) Veľmi vítam skutočnosť, že táto smernica nakoniec nadobúda platnosť. Chcel by som Parlamentu pripomenúť, že v určitej chvíli sa zdalo, že celý tento legislatívny proces nebude úspešný. Som presvedčený, že výsledok, s ktorým môžeme byť veľmi spokojní, sme dosiahli vďaka schopnostiam spravodajkyne a rokovacieho tímu a, samozrejme, aj vďaka belgickému predsedníctvu. Teší ma najmä to, že sa jasnejšie vymedzilo právo členských štátov obmedziť ošetrenie v inom štáte. Návrh, ktorý predložili členské štáty, toto ustanovenie neobsahoval. Myslím si, že v súčasnosti máme rozhodnutie, ktoré umožní sledovať a overiť proces zamietnutia žiadosti o ošetrenie. To je dôležitý krok vpred.
<P>
Komu konkrétne pomáhame? Som presvedčený, že pomáhame 60 000 ľuďom, ktorí sú v poradovníkoch na transplantáciu orgánov. Smernicu o transplantácii orgánov sme už, samozrejme, prijali, toto je však ďalšie opatrenie, ktoré skráti obdobie čakania. Pomáhame aj miliónom ľudí, ktorí sú postihnutí jedným z 30 000 zriedkavých ochorení. Ak vycestujú do inej krajiny, bude im možné poskytnúť cielenejšiu a kvalitnejšiu liečbu.
<P>
Nemyslím si však, že táto smernica povedie k vzrastu zdravotnej turistiky v Európe. Myslím si, že obavy, ktoré vyjadrili ľavicoví poslanci tohto Parlamentu, sú absolútne nepodložené. Nejde o otázku, ktorou by sme sa mali zaoberať.
<SPEAKER ID="456" NAME="Edite Estrela" AFFILIATION="S&amp;D">
(PT) Tento text je výsledkom veľkého množstva práce a mnohých rokovaní. Preto by som rada poďakovala pánovi Bowisovi, pani Grossetêtovej a pani Rothovej-Behrendtovej. Dosiahnutý pokrok si zaslúži uznanie, pretože táto nová verzia poskytuje väčšie množstvo záruk v súvislosti s bezpečnosťou a kvalitou služieb. Hoci sa vylepšilo znenie článkov 7 a 8, som presvedčená, že na zaručenie väčšej spravodlivosti bolo možné urobiť viac.
<P>
Väčšina pacientov, predovšetkým zo slabších sociálno-ekonomických skupín, nechce, aby sa im poskytovalo ošetrenie v zahraničí z dôvodu jazykovej bariéry a chýbajúcej podpory zo strany rodiny. Európania s vyšším príjmom sa s týmito prekážkami nestretávajú. Z uvedeného dôvodu sa obávam, že v krajinách, v ktorých sú systémy zdravotnej starostlivosti prístupné pre všetkých a väčšinou bezplatné, by mohol tento nový právny predpis pôsobiť ako podnet na zníženie investícií do vnútroštátnych systémov a mohol by prispieť k vytvoreniu trhu v oblasti zdravotnej starostlivosti pre bohatých. Dúfam však, že vykonávanie tejto smernice prispeje k obmedzeniu nerovností v oblasti zdravotnej starostlivosti.
<SPEAKER ID="457" NAME="Mairead McGuinness" AFFILIATION="PPE">
Rovnako ako ostatní vítam túto rozpravu a túto smernicu a ďakujem našej spravodajkyni.
<P>
Je možné, že v súvislosti so smernicou som trochu opatrnejšia ako niektorí poslanci. Myslím si, že by nebolo správne, keby sa z tohto Parlamentu začala šíriť správa, že odteraz je v súvislosti s cezhraničnou zdravotnou starostlivosťou všetko v poriadku. Aby sme dosiahli svoj cieľ, musíme ešte o mnohých otázkach rokovať a prijať veľa opatrení. Rada by som citovala slová pána komisára. Dúfam, že ich poviem presne. Povedal, že je jasné, že všetky členské štáty sú povinné investovať vo vlastnej krajine, aby poskytli svojim občanom zdravotnú starostlivosť, ktorú potrebujú. Vidím, že súhlasne kýva hlavou, takže som ho citovala správne.
<P>
Je dobré, že tento odkaz môžeme tlmočiť členským štátom, ktoré konajú inak, a tým štátom, v ktorých sú dlhé poradovníky. Medzi uvedené krajiny patrí aj naša krajina Írsko. Je pravda, že ľudia by uprednostnili, keby im bolo možné poskytovať ošetrenie bližšie k ich domovu. Práve preto dochádza v Írsku k nekonečným a naozaj oprávneným protestom, ktoré sa týkajú zatvárania miestnych nemocníc a ukončenia poskytovania služieb na miestnej úrovni. Vzhľadom na to môže táto smernica fungovať v prípade, ak donúti členské štáty a ich poskytovateľov zdravotnej starostlivosti, aby preskúmali svoje vnútroštátne služby a zlepšili ich poskytovanie tým, ktorí ich potrebujú. Ak naši občania budú využívať práva, ktoré im táto smernica poskytne, budú musieť za služby aj tak platiť.
<P>
Na záver chcem uviesť, že na základe smernice č. 883/2004 už ľudia majú právo cestovať s cieľom využívať cezhraničnú zdravotnú starostlivosť. O tejto možnosti však nevedia. Keby mali tieto informácie, za službami by cestovalo oveľa viac cezhraničných pacientov. Informujme teda našich občanov o tom, na čo majú právo, a dúfajme, že nebudeme musieť cestovať za hranice. Ak to však bude potrebné, budeme môcť cestovať slobodne a poskytnú nám služby, ktoré potrebujeme.
<SPEAKER ID="458" NAME="Edit Herczog" AFFILIATION="S&amp;D">
(HU) Vítam prvú rozpravu maďarského predsedníctva. V prvom rade by som chcela poznamenať, že malo zmysel rokovať o tejto záležitosti mimo kontextu smernice o službách, pretože otázka cezhraničnej zdravotnej starostlivosti má mnoho jedinečných charakteristických vlastností. Chcela by som zablahoželať spravodajcom, tieňovým spravodajcom a Johnovi, ktorý sedí na galérii. Je však mimoriadne dôležité, aby sme nespochybňovali povinnosť členských štátov poskytovať základnú starostlivosť. Členské štáty sú zodpovedné za poskytovanie starostlivosti svojim občanom. Je veľmi dôležité, aby sme potvrdili, že táto smernica nepredstavuje privilégium pre bohatých, ale nástroj na poskytovanie lepšej starostlivosti pacientom postihnutým zriedkavými ochoreniami. Pri svojej práci sme sa zamerali na tento cieľ. Veľmi dôležité je uvedomiť si aj to, že smernica nám umožní lepšie využiť prírodné podmienky. Mám na mysli napríklad kúpele v Maďarsku, v ktorých je možné liečiť určité ochorenia oveľa účinnejšie a ktoré sa nedajú premiestniť. Je zrejmé, že v tomto prípade musia prísť pacienti k nám. Je veľmi dôležité uberať sa aj naďalej týmto smerom, aby mali zdraví aj chorí európski občania pocit, že Európska únia je o nich a pre nich.
<SPEAKER ID="459" NAME="David Casa" AFFILIATION="PPE">
(MT) Mnohí z nás venujú svojmu zdraviu málo pozornosti, kým sme v dobrom zdravotnom stave a kým nepotrebujeme lekársku starostlivosť. Ak je však náš zdravotný stav ohrozený, automaticky začneme chápať, aký má pre nás v skutočnosti význam a aké nevyhnutné je mať náležitý systém zdravotníctva. Tento systém nemá byť len dobrý, ale aj účinný a efektívny.
<P>
Ak nie je možné zlepšiť zdravotný stav občanov Európskej únie v ich vlastnej krajine, môžu využiť ošetrenie v iných členských štátoch. Musíme mať na pamäti, že tento postup by mal byť posledným východiskom a nemal by sa podporovať, pretože ide o najdrahšiu možnosť, ktorá je navyše nepraktická. Mali by sme ju využiť len v prípade, ak neexistuje iná možnosť. Ak k nej však dôjde, musíme zaručiť, aby sa súvisiaca byrokracia obmedzila na minimum a aby sme zlepšili kvalitu prístupu a bezpečnosť.
<P>
Rovnako je potrebné poskytnúť členským štátom nástroje potrebné na ochranu vlastných systémov zdravotníctva a na to, aby si vedeli poradiť s vyšším prílevom pacientov z iných krajín, ktorý možno budú musieť zvládať. Z uvedeného dôvodu by bolo ideálne, keby sa členským štátom udeľovalo predchádzajúce povolenie. Z uvedeného kontextu jasne vyplýva, že súčasné platné pravidlá nie sú postačujúce. Naopak, sú nejasné a protirečivé. Ako sme však videli v prípade darcovstva orgánov, musíme sa usilovať a nájsť riešenia, aby mohla Európa v tejto oblasti pokročiť a ponúknuť svojim občanom najlepšie služby zdravotnej starostlivosti.
<SPEAKER ID="460" NAME="Zuzana Roithová" AFFILIATION="PPE">
(CS) S obrovskou úľavou uznávam, že Parlament nakoniec dosiahol politickú dohodu v súvislosti s právami pacientov pri cezhraničnej zdravotnej starostlivosti za podmienok, ktoré celé roky zaručoval len Európsky súdny dvor na základe súdnych konaní. Som rada, že dnešný kompromis formuluje tie isté platobné podmienky, ktoré niektorí z nás pred siedmimi rokmi obhajovali v rámci smernice o službách. Rada by som sa úprimne poďakovala svojim kolegom pani Grossetêtovej a pánovi Bowisovi, ktorého zdravím, za to, že dosiahli túto prijateľnú dohodu, a tiež za to, že vypracovali dôležité záruky na presadenie tohto práva. Som presvedčená, že právo na mobilitu umožní prístup k liečbe vážneho zdravotného stavu všetkým Európanom a v konečnom dôsledku povedie ku skráteniu obdobia čakania na operácie v celej EÚ. Splnil sa jeden z mojich celoživotných osobných cieľov v oblasti zdravotnej starostlivosti. Chcela by som dodať, že stále musíme riešiť celý rad otázok. Ide napríklad o služby elektronického zdravotníctva, mobilitu zdravotníckych pracovníkov a podobne.
<SPEAKER ID="461" NAME="Theodor Dumitru Stolojan" AFFILIATION="PPE">
(RO) Na úvod by som rád zablahoželal pani Győriovej k jej súčasnému mandátu a zaželal jej a maďarskému predsedníctvu veľa úspechov. Chcel by som zablahoželať všetkým, ktorí prispeli k tomuto návrhu správy, o ktorom dnes rokujeme.
<P>
Ako ste sa mali možnosť dozvedieť, Rumunsko patrí do skupiny krajín, ktoré mali výhrady v súvislosti s množstvom kompromisov dosiahnutých v Rade. Uvedené výhrady nenaznačujú negatívny postoj Rumunska k cezhraničnej zdravotnej starostlivosti. Tlmočili obavu rumunskej vlády, ktorá sa týkala finančnej stability cezhraničnej zdravotnej starostlivosti a rozmerov, ktoré môže nadobudnúť, pretože, ako dobre viete, niektoré členské štáty majú veľmi nízky národný dôchodok.
<P>
Investície, na druhej strane, ponúkajú prostriedok na zmenšenie tohto rizika. Zároveň si však myslím, že reformy systémov zdravotnej starostlivosti členských štátov majú nesmierny význam. V tejto súvislosti som presvedčený, že pokiaľ ide o tieto reformy systémov zdravotnej starostlivosti, Európska komisia by sa mala zapojiť vo väčšej miere.
<SPEAKER ID="462" NAME="Christa Klaß" AFFILIATION="PPE">
(DE) Mobilita pacientov predstavuje obrovský krok smerom k Európe pre občanov a táto smernica má veľmi jasnú štruktúru. Nemá len otca, pána Bowisa, ale aj matku, pani Grossetêtovú. Rada by som sa im veľmi poďakovala za všetko ich úsilie.
<P>
Dlho sme diskutovali o správnom smerovaní a v súčasnosti vieme, že ešte nepostupujeme dostatočne rýchlym tempom. Máme však pevný a dobre navrhnutý základ, na ktorom môžeme stavať. Situácia je zložitá. Máme 27 členských štátov a každý z nich má inú východiskovú pozíciu z hľadiska štruktúry služieb zdravotnej starostlivosti a systémov poistenia. Predchádzajúce povolenie na hospitalizáciu v inom členskom štáte a uznanie etických a morálnych zásad právnych predpisov v oblasti zdravotnej starostlivosti každej krajiny predstavujú správny prístup. Uvedené opatrenia na jednej strane umožňujú poskytnúť pomoc poisťovniam a podporiť zodpovednosť jednotlivých členských štátov a na druhej strane umožňujú všetkým občanom získať prístup k službám, ktoré poskytujú ostatné členské štáty.
<P>
Tento pokrok je veľmi dôležitý predovšetkým v súvislosti so zriedkavými ochoreniami. Každý členský štát má odlišnú úroveň vybavenia. Všetky z nich však môžu mať v súčasnosti prospech z vedeckých poznatkov a štruktúr, ktoré sú zavedené v iných štátoch. Navyše odborníci dostanú príležitosť ďalej rozvíjať svoje schopnosti, pretože výsledkom prístupu väčšieho množstva ľudí k službám bude zvýšený dopyt. Pre ľudí z nášho regiónu, ktorý sa nachádza v blízkosti hraníc s Luxemburskom, Belgickom a Francúzskom, predstavuje cezhraničný prístup k službám zdravotnej starostlivosti obrovský prínos, ktorý obohatí ich každodenný život.
<SPEAKER ID="463" NAME="José Manuel Fernandes" AFFILIATION="PPE">
(PT) Práva, ktoré vyplývajú z tejto smernice a ktoré už vlastne uznal aj Súdny dvor Európskej únie, umožňujú všetkým pacientom v Únii využívať výhody zdravotnej starostlivosti.
<P>
Tento návrh objasňuje a uľahčuje prístup k cezhraničnej zdravotnej starostlivosti a uplatňovanie práva členského štátu, v ktorom je pacient poistený, na úhradu nákladov. Je to krok vpred v rámci procesu európskej integrácie, posilnenia solidarity a v rámci Európy pre občanov.
<P>
Budeme mať kratšie poradovníky, lepšiu kvalitu zdravotnej starostlivosti, hospodárskej súťaže a stimul pre vedecký výskum. Prioritu predstavujú zriedkavé ochorenia, pričom diagnostika a liečba sa teraz môžu uskutočňovať v členskom štáte, ktorý tomuto účelu vyhovuje najviac. Táto smernica je určená pre všetkých Európanov, ktorí potrebujú zdravotnú starostlivosť.
<P>
Portugalská ministerka zdravotníctva sa preto veľmi mýli, keď hovorí, že táto možnosť je určená vzdelanejším ľuďom a ľuďom s väčším množstvom finančných prostriedkov. To sa deje v súčasnosti, bez smernice. Portugalsko má vynikajúcu zdravotnú starostlivosť a vynikajúcich odborníkov v tejto oblasti a nemôže sa na tomto dôležitom projekte zúčastňovať len okrajovo. Táto krajina musí smernicu využiť na ešte väčšiu modernizáciu a musí byť schopná konkurencie, pokiaľ ide o schopnosť poskytovať služby v tejto oblasti všetkým Európanom, ktorí ich potrebujú.
<P>
Rád by som zablahoželal vynikajúcej spravodajkyni, ktorá odviedla skvelú prácu, pani Grossetêtovej.
<SPEAKER ID="464" NAME="Predsedajúci">
Teraz začneme s postupom "catch-the-eye". O slovo požiadalo 17 poslancov. Vzhľadom na dôležitosť a význam tohto opatrenia mám v úmysle vyhovieť všetkým, musíte však dodržať rečnícky čas v dĺžke jednej minúty. Po jeho uplynutí sa mikrofón vypne.
<P>
Tvorcom tohto opatrenia pánovi Johnovi Bowisovi, ktorý sedí na galérii pre návštevníkov, a pani Grossetêtovej, ktorá je súčasnou spravodajkyňou, ako aj všetkým tieňovým spravodajcom by som rád povedal, že prehovorila moc pacientov a Európsky parlament ju vypočul. Všetkým vám veľmi pekne ďakujem.
<SPEAKER ID="465" NAME="Csaba Sógor" AFFILIATION="PPE">
(HU) V rámci tejto smernice vítam jasnejšie vymedzenie práv pacientov, skoncovanie s nekonečnými poradovníkmi a navrhované riešenie otázky nedostupnosti odborníkov v domovskej krajine. Som si istý, že všetci poznáme a chápeme stav systémov zdravotnej starostlivosti nových členských štátov so skromnými finančnými možnosťami, keďže musíme počítať aj s rizikom vysťahovalectva kvalifikovanej pracovnej sily.
<P>
Ak budeme hlasovať za smernicu, budeme vyžadovať ďalšie obrovské úsilie zo strany systémov zdravotnej starostlivosti členských štátov so skromnejšími prostriedkami. Ak však budeme hlasovať proti nej, nepriamo zaručíme, aby bolo uplatňovanie práv pacientov v týchto krajinách aj naďalej obmedzené. Som presvedčený, že sa nám podarí nájsť možnosti na dosiahnutie rovnováhy v súvislosti s fungovaním nerovnomerne vybavených systémov zdravotnej starostlivosti členských štátov. Napríklad naša krajina Maďarsko by mohla ponúknuť konkurencieschopné služby v oblastiach kúpeľného lekárstva, fyzioterapie alebo stomatológie.
<SPEAKER ID="466" NAME="Richard Howitt" AFFILIATION="S&amp;D">
Mimoriadne ma znepokojuje, že náš pozmeňujúci a doplňujúci návrh s cieľom žiadať kontrolné úrady zdravotníctva v jednej krajine o poskytnutie informácií svojim partnerom v rámci EÚ v prípade, keď je zdravotnícky pracovník v disciplinárnom alebo trestnom konaní, bol zamietnutý vo fáze rokovania vo výbore a nebude sa o ňom hlasovať v rámci záverečného hlasovania o tomto novom zákone o cezhraničnej zdravotnej starostlivosti v EÚ.
<P>
Dovoľte mi, aby som vás informoval o prípade nemeckého lekára Daniela Ubaniho, ktorý nezákonne usmrtil môjho voliča z grófstva Cambridgeshire tým, že mu podal desaťnásobok odporúčanej dávky lieku proti bolesti. Bola mu pozastavená činnosť v Británii, v súčasnosti však pokračuje v praxi v Nemecku.
<P>
Ďalej je tu prípad Dr. Marcosa Ariela Hourmanna, ktorý bol odsúdený za úmyselné usmrtenie v dôsledku podania smrtiacej injekcie v Španielsku a ktorý pracuje na oddelení urgentného príjmu v nemocnici West Suffolk, ktorá sa tiež nachádza v mojom volebnom obvode, aj napriek jasnej požiadavke voči Španielsku, ktorá sa týka jeho spôsobilosti vykonávať prax.
<P>
Uvedené príklady dokazujú, že v európskych právnych predpisoch je obrovská medzera, ktorá umožňuje zdravotníckym pracovníkom, ktorí boli v jednej z našich krajín uznaní ako nespôsobilí vykonávať prax, pracovať a vystavovať našich pacientov riziku v inej krajine. Chcel by som pána komisára požiadať o vysvetlenie.
<SPEAKER ID="467" NAME="Krisztina Morvai" AFFILIATION="NI">
(HU) Rada by som požiadala o to, aby predstavitelia maďarského predsedníctva a Rada využili tento polrok, týchto šesť mesiacov maďarského predsedníctva na to, aby sa v rámci týchto rozpráv zaoberali aj jedinečnými problémami nových členských štátov, bývalých komunistických krajín, ako je napríklad Maďarsko. Ak práve rokujeme napríklad o zavedení takpovediac normalizovaného celoeurópskeho systému cezhraničnej zdravotnej starostlivosti, nesmieme zabúdať na riešenie otázky, že napríklad v Maďarsku pracujú kvalifikované a dobre odborne pripravené zdravotné sestry za plat približne 250 EUR mesačne a lekári za 500 alebo 600 EUR. Nepovažuje Európska únia za mimoriadne neetické, nemorálne a neprijateľné oslavovať akýsi druh normalizovaného európskeho systému zdravotnej starostlivosti bez toho, aby sa zaoberala platmi...
<P>
(Predsedajúci prerušil rečníčku.)
<SPEAKER ID="468" NAME="Siiri Oviir" AFFILIATION="ALDE">
(ET) Robíme významný krok vpred v záujme pacientov. Dnes o tom hovorili mnohí poslanci. Z môjho pohľadu však v rozprave prevládala skutočnosť, že sa opäť kládol dôraz na obavy z podporovania zdravotnej turistiky. V uvedených vystúpeniach bolo cítiť obavy, že pacienti z členských štátov s nižšou životnou úrovňou alebo s nižším vnútroštátnym rozpočtom pre zdravotníctvo by mohli preplniť ambulancie v najbohatších krajinách a pacienti z týchto krajín by boli vytlačení.
<P>
Zamyslime sa však nad tým. Tieto obavy nie sú potrebné. Pacientom uhradia náklady vo vlastnej krajine a rozdiel si musia zaplatiť sami. Nebudú mať dostatok peňazí, aby pokryli rozdiel, ak ceny dosiahnu dvojnásobok až trojnásobok cien v ich vlastnej krajine. Som v rozpakoch z toho, že sa stále obávame mýtu takzvaného poľského inštalatéra.
<SPEAKER ID="469" NAME="Marina Yannakoudakis" AFFILIATION="ECR">
Význam zdravotnej starostlivosti a tejto smernice je nesmierny. Pre systémy zdravotnej starostlivosti členských štátov môže mať zásadné dôsledky.
<P>
S radosťou konštatujem, že sme sa zaoberali oblasťami, ktoré boli sporné a boli zdrojom obáv. Výsledkom je dôsledne vypracovaná a jasná smernica, ktorá posilní pozície členských štátov v oblasti zdravotnej starostlivosti.
<P>
Úloha spočívala v ochrane celistvosti systémov zdravotnej starostlivosti a zároveň v tom, aby sa pacientom ponúkla širšia možnosť výberu. Potreba členských štátov zachovať si kontrolu nad politickým smerovaním a rozpočtovými požiadavkami ich služieb zdravotnej starostlivosti sa splnila prostredníctvom doložky o predchádzajúcom povolení a tým, že členské štáty by si zvolili poskytované služby.
<P>
Veľmi rozumným spôsobom sa vyriešila aj otázka elektronickej zdravotnej starostlivosti. Ponúka sa s cieľom zabezpečiť pružnosť a členské štáty si môžu vybrať, či a kedy ju budú využívať.
<P>
Celkovo pred sebou máme dokument, ktorý zabezpečuje autonómiu členských štátov v rámci ich systémov zdravotnej starostlivosti a zároveň ponúka pacientom najkvalitnejšie služby. Blahoželám spravodajkyni a Johnovi Bowisovi ku kvalitne vykonanej práci.
<SPEAKER ID="470" NAME="Seán Kelly" AFFILIATION="PPE">
(GA) Vážený pán predsedajúci, štedro ste každému ponúkli šancu vystúpiť. Z uvedeného dôvodu dodržím pravidlá a budem hovoriť len jednu minútu.
<P>
Táto rozprava bola veľmi zaujímavá a podľa mňa aj veľmi poučná. Teší ma najmä to, že Európska únia uprednostňuje našich pacientov, či už sú bohatí, alebo chudobní. Našim pacientom výrazne pomôže aj to, že informácie budú prístupné na jednom mieste, a to v každej krajine. Na základe tejto smernice sa bude vyvíjať aj tlak na všetky štáty, aby poskytovali vysokokvalitné služby, pretože ak nebudú k dispozícii, naši občania budú chcieť cestovať do inej krajiny, v ktorej im tieto služby poskytnú. Na záver chcem uviesť, že sa nevenovalo veľa priestoru elektronickej zdravotnej starostlivosti. Aj tá však predstavuje veľmi dôležitý prostriedok a o uvedenej téme budeme viac počuť v budúcnosti.
<SPEAKER ID="471" NAME="Csaba Sándor Tabajdi" AFFILIATION="S&amp;D">
(HU) Blahoželám pani Grossetêtovej k tejto vynikajúcej správe. Chcel by som upozorniť na jej štyri prvky. V prvom rade, určenie národných kontaktných miest je mimoriadne dôležité na získanie informácií, to jest informácií, ktoré získajú pacienti. Je veľmi dôležité presne vedieť, kedy by mali podmienky podliehať predchádzajúcemu povoleniu. Je to veľmi dôležité v prípade zriedkavých ochorení. Veľmi dôležité je aj to, že vo všeobecnosti od pacientov nemožno žiadať, aby platili vopred. Na záver by som chcel zdôrazniť otázku regiónov cezhraničnej zdravotnej starostlivosti, ktorá má mimoriadny význam pre Maďarsko a strednú Európu. V blízkosti nemecko-rakúskej hranice alebo v blízkosti maďarsko-slovenskej, alebo maďarsko-rumunskej hranice, kde sa jazykové hranice neprekrývajú so štátnymi, existuje množstvo nerozvinutých, nezamestnaných a nevyužitých kapacít v oblasti zdravotnej starostlivosti a zároveň neexistujú jazykové bariéry. Ešte raz prijmite moje blahoželanie.
<SPEAKER ID="472" NAME="Petru Constantin Luhan" AFFILIATION="PPE">
(RO) Poskytnutie prístupu k službám cezhraničnej zdravotnej starostlivosti predstavuje základný predpoklad toho, aby sa pacientom umožnilo využívať čo najlepšie možné ošetrenie. Tento cieľ možno splniť, ak stanovíme čo najjasnejšie a najpraktickejšie pravidlá. Zlepšenie práv pacientov predovšetkým prostredníctvom poskytovania informácií a spolupráce medzi členskými štátmi možno dosiahnuť aj rozvojom systémov elektronického zdravotníctva a šírením informácií o cezhraničnej zdravotnej starostlivosti.
<P>
Propagačné kampane, ktoré budú podporovať aj programy cezhraničnej spolupráce, môžu pacientom poskytnúť takú úroveň informácií, ktorá im umožní využívať systém v súlade so schválenými nariadeniami a čo najmenej ho zneužívať. Z uvedeného dôvodu si myslíme, že elektronická zdravotná starostlivosť a účinná propagácia systémov cezhraničnej zdravotnej starostlivosti predstavujú základné prvky, ktoré sa požadujú na vykonávanie odporúčaní smernice.
<SPEAKER ID="474" NAME="Zigmantas Balčytis" AFFILIATION="S&amp;D">
(LT) Chcel by som zablahoželať všetkým spravodajcom k vypracovaniu tohto dôležitého dokumentu. V súčasnosti ľudia zažívajú príliš veľkú neistotu, ktorá sa týka otázok prístupu k starostlivosti v iných členských štátoch Európskej únie, úhrady poskytnutých služieb a zodpovednosti za následnú klinickú starostlivosť. Lekárske predpisy vystavené v jednom členskom štáte sa nie vždy uznávajú v ostatných krajinách. Táto smernica je pre našich ľudí veľmi dôležitá, pretože súčasný systém je zložitý a je ťažké získať primerané informácie. Navyše vedecký pokrok je veľmi nerovnomerný, a preto by uvedená smernica poskytla pacientom príležitosť využiť primerané ošetrenie v inom členskom štáte, ak pre nich v súčasnosti nie je prístupné. Pacientom by to umožnilo skutočne využívať výhody jednotného trhu a v budúcnosti by sa prejavil pozitívny vplyv na vyrovnanejšiu reformu systému zdravotnej starostlivosti jednotlivých členských štátov.
<SPEAKER ID="475" NAME="Salvatore Iacolino" AFFILIATION="PPE">
(IT) Toto opatrenie je skutočne komplexné a spravodajkyňa a všetci, ktorí pomohli pri práci na jeho ukončení, si zaslúžia naše srdečné blahoželanie.
<P>
Cezhraničná zdravotná starostlivosť znamená odstránenie hraníc a umožňuje pacientom slobodnú voľbu. Táto skutočnosť je plne v súlade s dodržiavaním slobody pohybu, ktorá je pre Európsku úniu charakteristická. Táto mobilita v oblasti zdravotnej starostlivosti sa v súčasnosti uznáva v prípade zriedkavých ochorení a veľmi špecifických ochorení, ktoré si vyžadujú rýchlu reakciu.
<P>
Včasný a primeraný charakter služieb umožňuje potvrdenie práva, práva na zdravie. Poskytovanie zdravotnej starostlivosti nadobúda elektronický charakter a obmedzí rozdiely v ošetrovaní občanov Európskej únie. Toto opatrenie by sa mohlo z dlhodobého hľadiska stať predzvesťou istej formy európskej akreditácie, ktorá zaručí prísne normy z technologického a ľudského hľadiska.
<SPEAKER ID="476" NAME="Olga Sehnalová" AFFILIATION="S&amp;D">
(CS) Cieľom kompromisného návrhu smernice, ku ktorému sme dospeli po dvoch rokoch rokovaní, je predovšetkým poskytnúť právnu istotu pacientom v situáciách v rámci cezhraničnej zdravotnej starostlivosti. Ide určite o pozitívny výsledok. V zložitých diskusiách sa však ozrejmili nielen rozdiely medzi systémami zdravotníctva v jednotlivých členských štátoch, ale aj rozdielne finančné podmienky poskytovania zdravotnej starostlivosti európskym občanom. Skutočnosť, že ide o veľmi citlivý problém, je zrejmá aj zo súčasných hromadných výpovedí frustrovaných lekárov v českých nemocniciach. Súčasťou pozadia tejto situácie sú aj riziká alebo neistoty, ktoré vznikajú v súvislosti s vplyvom smernice, napríklad pokiaľ ide o zdravotných turistov, ktorí vyhľadávajú vysokokvalitnú, avšak lacnejšiu zdravotnú starostlivosť. Len čas ukáže, či bude táto otázka len okrajová, alebo či prevážia nepochybne pozitívne vplyvy smernice.
<SPEAKER ID="477" NAME="Miroslav Mikolášik" AFFILIATION="PPE">
(SK) Dovoľte mi poblahoželať kolegyni Mme Grossetête, spravodajkyni, a otcovi tejto direktívy Johnovi Bowisovi za ohromnú prácu na tejto norme, ktorej cieľom je bezpečná a kvalitná cezhraničná zdravotná starostlivosť.
<P>
Chcem nepochybne zdôrazniť potrebu takejto regulácie vzhľadom na doteraz nejednoznačnú úpravu liečby pacientov v zahraničí, čo im spôsobovalo neistotu, a to najmä v prípade vzácnych chorôb. Som veľmi rád, že nariadenie obsahuje špeciálne ustanovenia práve pre týchto pacientov.
<P>
Podporujem líniu spravodajkyne, ktorá zdôrazňuje, že táto právna úprava je pre pacientov, ktorí to potrebujú, a nie výlučne pre tých, ktorí na to majú aj finančné prostriedky. Nariadenie tak predstavuje významný krok smerom k mobilite pacientov v rámci EÚ. Dohoda s Radou je rovnováhou medzi pozíciami členských štátov a Európskeho parlamentu...
<P>
(Rečník bol prerušený predsedajúcim)
<SPEAKER ID="478" NAME="Mario Pirillo" AFFILIATION="S&amp;D">
(IT) Prístup k cezhraničnej zdravotnej starostlivosti doteraz ovplyvňovali rozličné obmedzenia, ktoré sa týkali dlhých období čakania na ošetrenie, zložitého systému vyplácania nákladov a rovnako ťažkostí v súvislosti so stanovením zodpovednosti za následnú klinickú starostlivosť vo vzťahu k cezhraničnej zdravotnej starostlivosti.
<P>
Smernica, o ktorej má Európsky parlament hlasovať, predstavuje dôležitý krok vpred, pretože objasňuje tieto administratívne otázky a zlepšuje spoluprácu medzi členskými štátmi a súčasne posilňuje normy kvality a bezpečnosti zdravotnej starostlivosti.
<P>
Po určení národných kontaktných miest budú pacienti môcť získať informácie o dostupnosti zdravotnej starostlivosti v inom členskom štáte EÚ, o administratívnych postupoch, podávaní sťažností a odvolaní. Táto príležitosť už nezávisí od platobnej schopnosti. Je založená na skutočnom práve na rozhodovanie na základe informácií.
<SPEAKER ID="479" NAME="RadvilMorkūnaitė-Mikulėnien" AFFILIATION="PPE">
(LT) Chcela by som zablahoželať spravodajkyni a všetkým, ktorí prispeli k vypracovaniu tohto dôležitého dokumentu. Cesta k dosiahnutiu konečnej dohody bola veľmi dlhá. Spočiatku by sa mohlo zdať, že dokument prijali všetci. Sú tu však istí skeptici, ktorí sa možno obávajú nerovnomerných poplatkov za služby alebo príliš veľkého množstva byrokratických požiadaviek a možnej zdravotnej turistiky. Podľa môjho názoru však smernica skutočne obsahuje vyvážené mechanizmy na predchádzanie možnému negatívnemu vplyvu tohto dokumentu. Najdôležitejšie je však vytvoriť podmienky na mobilitu pacientov a poskytnúť im príležitosť byť občanmi Európskej únie. To znamená, že najdôležitejšie je, aby sa im služby mohli poskytovať jednoduchým spôsobom a aby sa zároveň mohli slobodne pohybovať po celej Európskej únii. Ľudí od využívania tejto príležitosti odrádzajú jazykové bariéry a nedostatočná informovanosť. Plánované kontaktné miesta preto poskytnú pacientom všetky požadované informácie, väčšiu zrozumiteľnosť, dôveru a možnosť starostlivosti o seba samých. Zdravie je dôležité pre nás všetkých a spoločnými silami zaručíme dosiahnutie pokroku týmto smerom.
<SPEAKER ID="480" NAME="Kriton Arsenis" AFFILIATION="S&amp;D">
(EL) Rokujeme o smernici, ktorá skutočne rieši problém využívania služieb zdravotnej starostlivosti v iných členských štátoch. Tieto služby sa už využívajú. Smernica však harmonizuje a reguluje podmienky ich využívania. Súhlasím s vyjadreniami svojich kolegov poslancov o potrebe vysokej úrovne služieb zdravotnej starostlivosti a toho, aby boli občanom k dispozícii v blízkosti ich bydliska. Často však musíme využívať služby zdravotnej starostlivosti v iných členských štátoch, a to najmä v prípadoch zriedkavých ochorení a nových liečebných postupov.
<P>
Vítam tiež skutočnosť, že sa kladie osobitný dôraz na služby zdravotnej starostlivosti na miestach s termálnymi prameňmi a v kúpeľoch. Využívanie týchto služieb nám umožňuje skvalitňovať predchádzanie chorobám a liečbu mnohých ochorení s nízkymi nákladmi, čo môže mať veľmi veľký význam pre dobrý stav našich poisťovní.
<P>
Pán komisár, vyzývam vás, aby ste skutočne podporili túto iniciatívu na presadenie uvedených služieb.
<SPEAKER ID="481" NAME="Maria Da Graça Carvalho" AFFILIATION="PPE">
(PT) Táto smernica stanovuje pravidlá na uľahčenie prístupu k bezpečnej a vysokokvalitnej cezhraničnej zdravotnej starostlivosti, podporuje spoluprácu v oblasti zdravotnej starostlivosti medzi členskými štátmi a zároveň je v plnej miere v súlade s vnútroštátnymi jurisdikciami.
<P>
Obsahuje základné hodnoty univerzálnosti, prístupu ku kvalitnej zdravotnej starostlivosti, rovnosti a solidarity. Vyplývajú z nej jasné výhody pre pacientov, predovšetkým pre tých, ktorí trpia zriedkavými a zložitými ochoreniami, pretože budú môcť využiť centrá odborných znalostí v oblasti ochorenia, ktorým trpia.
<P>
Táto smernica je len ďalší príklad toho, že Európa slúži svojim občanom. Všetci si zaslúžime blahoželanie k vynikajúcej práci a k ukončeniu práce na tejto smernici, najmä však Komisia, Rada a naša kolegyňa pani Grossetêtová...
<P>
(Predsedajúci prerušil rečníčku.)
<SPEAKER ID="482" NAME="Antigoni Papadopoulou" AFFILIATION="S&amp;D">
(EL) Cezhraničná zdravotná starostlivosť je v súčasnosti nevyhnutnosť. Táto smernica vytvára podmienky na to, aby v sektore zdravotníctva v Európe zanikli hranice. Pacientom, ktorí trpia závažnými chronickými ochoreniami, je v súčasnosti možné poskytnúť odbornú starostlivosť, majú väčšiu mobilitu a komplexnejšie informácie z kontaktných miest a nástroj na pokrytie nákladov bez akýchkoľvek ťažkostí. Výsledkom novej smernice Spoločenstva sú nové problémy, tlak na vnútroštátne systémy zdravotníctva 27 členských štátov Európskej únie v súvislosti s modernizáciou a nepochybne aj potreba neustáleho prepojenia a spolupráce medzi systémami zdravotníctva 27 členských štátov Európskej únie. Cieľom je výmena osvedčených postupov, presadzovanie elektronickej zdravotnej starostlivosti a neustále zvyšovanie úrovne cezhraničnej zdravotnej starostlivosti. Je to úloha, ktorú musíme splniť...
<P>
(Predsedajúci prerušil rečníčku.)
<SPEAKER ID="483" NAME="John Dalli">
člen Komisie. - Dovoľte mi opäť zablahoželať Parlamentu k významnému úspechu, ktorý spočíva v dosiahnutí záveru v súvislosti s touto smernicou. - Veľmi ma teší, že sa táto smernica prijíma.
<P>
Musím uviesť, že nemôžem súhlasiť s konštatovaním, že táto iniciatíva podporuje zdravotnú turistiku alebo umožňuje zdravotným poisťovniam znižovať náklady. Predstavuje skôr záruku, že občania, ktorí potrebujú zdravotnú starostlivosť, k nej budú mať lepší prístup a budú oslobodení od byrokratickej záťaže, ktorá im občas tento prístup znemožňovala.
<P>
Som presvedčený, že smernica predstavuje skutočný zlom pre pacientov a pre posilnenie zdravej Európy. Musím súhlasiť s pani Rothovou-Behrendtovou, pani McGuinessovou a ďalšími v tom, že smernica by mala byť pre členské štáty podnetom na investovanie do vlastných systémov zdravotnej starostlivosti. V súvislosti s touto smernicou som totiž niekoľkokrát verejne uviedol, že nechceme, aby sa z našich občanov stali kočovníci. Chceme, aby sa našim občanom poskytovalo najlepšie možné ošetrenie v ich domovoch.
<P>
Práva pacientov pri cezhraničnej zdravotnej starostlivosti sú v súčasnosti vďaka tejto smernici zakotvené v právnych predpisoch EÚ. Naša práca sa tým však nekončí. Mám na mysli otázku pani Parvanovovej, ktorá sa týkala možných samostatných návrhov v súvislosti s interoperabilitou. Musím povedať, že kľúčom k operatívnosti a možnosti vykonávať túto iniciatívu, túto smernicu, je aj interoperabilita. Neviem si totiž predstaviť, ako by bolo možné vykonávať ju skutočne kvalitne bez náležitého interoperabilného systému elektronického zdravotníctva. Na druhej strane je interoperabilita veľmi dôležitá aj pre zvyšovanie rovnosti v oblasti zdravotnej starostlivosti a zlepšovanie jej udržateľnosti.
<P>
V súčasnosti sa teším na spoluprácu s členskými štátmi, ktorej cieľom je náležité vykonávanie a presadzovanie smernice v celej EÚ. Ak chceme zaručiť, aby sa spolupráca medzi systémami zdravotníctva v Európe stala skutočnosťou, máme pred sebou ešte veľa práce na európskej aj vnútroštátnej úrovni. Môžete sa spoľahnúť, že na riešenie uvedených úloh vynaložím všetko svoje odhodlanie a energiu.
<SPEAKER ID="484" NAME="Enikő Győri" LANGUAGE="HU">
Veľmi pekne ďakujem za túto prínosnú rozpravu. Som presvedčená, že veľmi dobre vystihla otázky, ktorých riešenie bolo pre účastníkov rozpráv v Rade aj v tomto Parlamente počas uplynulých rokov najzložitejšie. S radosťou som zaznamenala, že prevažná väčšina poslancov mala jednotný postoj.
<P>
Áno, táto smernica vytvorí jasnejšiu situáciu a systém, ktorý má slúžiť európskym občanom, bude transparentnejší. Zo zajtrajšieho predstavenia programu bude zrejmé, že pri jeho plnení má maďarské predsedníctvo v pláne sústrediť sa na ľudí. Zreteľné je aj to, že to, čo sme tu vytvorili, nie je dokonalé. Ako práve poznamenal pán Dalli, stále existuje priestor na ďalšiu prácu.
<P>
Rozpravu o jednotnom trhu, smernici o službách a o tom, ako tieto témy súvisia s právami pacientov, považujem za veľmi zaujímavú. Som presvedčená, že riešenie, v rámci ktorého sme sa rozhodli nepristupovať k tejto otázke z pohľadu služieb, bolo veľmi rozumné. Všetci si totiž pamätáme, aký rozruch vyvolala smernica o službách pri svojom prvom prijatí. Vypracovať túto smernicu z hľadiska otázky práv pacientov bol veľmi správny krok. Umožní voľný pohyb pacientov a navyše im poskytne prístup ku kvalitnejším službám vo vhodnom čase. Preto som presvedčená, že svoj cieľ sme dosiahli, hoci sme zvolili odlišný prístup. Veľmi dôležité je to, že touto smernicou sa okrem zásad rovnosti príležitostí, práva na kvalitnú starostlivosť, rovnosť a solidaritu, o ktorých som už hovorila, posilní aj sloboda voľby.
<P>
Vážený pán predsedajúci, vážené poslankyne, vážení poslanci, som veľmi rada, že táto smernica vznikla počas maďarského predsedníctva. Nie je to však naša zásluha, ale zásluha našich predchodcov Belgicka a Španielska, ako aj zásluha poslancov tohto Parlamentu. Som vďačná, že vynikajúca spolupráca medzi Radou a Parlamentom môže slúžiť európskym občanom až do takej miery.
<SPEAKER ID="485" NAME="Predsedajúci">
Túto príležitosť by som chcel, samozrejme, využiť na to, aby som pani Grossetêtovej a tieňovým spravodajcom z jednotlivých skupín zablahoželal k vynikajúcej práci na veľmi citlivej a veľmi zložitej otázke. Som presvedčený, že by sme ju mali vo veľkej miere medializovať, pretože ide o jednu z otázok, ktoré sa skutočne dostanú ku všetkým občanom 27 členských štátov. Blahoželám vám, pani Grossetêtová.
<SPEAKER ID="486" NAME="Françoise Grossetête" LANGUAGE="FR">
Vážený pán predsedajúci, plne súhlasím s vaším názorom. V prvom rade by som chcela poďakovať mnohým poslancom, ktorí vystúpili počas tejto rozpravy a ktorí smernicu podporili. Znova by som rada poďakovala tieňovým spravodajcom zo všetkých politických skupín. Vidím pani Rothovú-Behrendtovú, ale mám na mysli všetkých svojich kolegov poslancov a nemôžem ich všetkých vymenovať. Chcem sa im poďakovať, pretože všetci boli aktívni a výrazne prispeli k úsiliu s cieľom dosiahnuť s Radou 21. decembra túto politickú dohodu, ktorá sa zajtra úspešne zavŕši.
<P>
Kolegom poslancom, ktorí vyjadrili okrem iného určité výhrady v súvislosti so zdravotnou turistikou, hovorím: "Nie! Zaoberáme sa tým." Súčasťou smernice je ochranná doložka pre členské štáty, ktorá im umožňuje mať pod kontrolou plánovanie zdravotnej starostlivosti a infraštruktúry, práve preto, aby sa zabránilo zdravotnej turistike.
<P>
Tým, ktorí si myslia, že táto smernica nie je dostatočne ambiciózna, odkazujem: "Máte pravdu, aj ja by som bola rada, keby sa nám podarilo zájsť ďalej." V súčasnosti je však potrebné vziať do úvahy, že v súvislosti s touto smernicou sme ešte len v prvej fáze. Vidím, že pán komisár Dalli, ktorý nám z tohto hľadiska výrazne pomohol, so mnou súhlasí.
<P>
Spoločne máme v úmysle zaručiť predovšetkým to, aby sa táto smernica transponovala za najlepších možných podmienok. O 30 mesiacov sa bude vykonávať a všetci vo svojich členských štátoch budeme musieť byť obozretní, aby sme zaručili, že skutočne presadzuje práva pacientov.
<P>
Na záver uvediem, že zajtrajšie hlasovanie má zásadný význam. Očakávam, že zaručíte, aby bola táto smernica veľmi úspešná, pretože keďže v konečnom dôsledku máme v úmysle uznať práva pacientov na vysokokvalitnú zdravotnú starostlivosť, tento úspech bude predstavovať dar pre pacientov.
<SPEAKER ID="487" NAME="Predsedajúci">
Rozprava sa skončila.
<P>
Hlasovanie sa uskutoční zajtra o 12.00 hod.
<P>
Písomné vyhlásenia (článok 149)
<SPEAKER ID="488" NAME="János Áder" LANGUAGE="HU">
Počas rozpravy vo výbore, ktorá sa týkala návrhu smernice o právach pacientov pri cezhraničnej zdravotnej starostlivosti, niekoľko kolegov poslancov vrátane pána Petra Lieseho nevidelo v tomto právnom predpise nebezpečenstvá, ale skôr príležitosti. My Maďari s uvedeným názorom súhlasíme. Hoci sa súčasný kompromis, ktorý možno považovať za rozumný kompromis medzi právami pacientov a obavami členských štátov, výrazne líši od predchádzajúceho návrhu správy, príležitosti sa nezmenili. Možno konštatovať, že ide o malý krok správnym smerom. Aké sú tieto príležitosti? Napriek tomu, že mnohí poslanci najskôr očakávali náhly príliv nereálne vysokého počtu zahraničných pacientov a kolaps vnútroštátnych systémov zdravotnej starostlivosti, si myslím, že smernica pre nás predstavuje šancu na lepšie budúce využitie prírodného bohatstva našej krajiny. Nemám na mysli len liečivé pramene, ale aj našu geografickú polohu a cenu kvalifikovanej pracovnej sily. Zdravotnícki pracovníci nakoniec dostanú príležitosť lepším spôsobom využiť svoje profesionálne zručnosti a ďalšie nevyužité schopnosti. Bude to prínosné aj pre pacientov, ktorí budú mať v ostatných členských štátoch neobmedzený prístup k službám zdravotnej starostlivosti, ktoré nie sú dostupné v ich krajine z dôvodu určitých prírodných podmienok. Pôjde teda o prínos pre zdravotníckych pracovníkov a pacientov, ale vďaka mnohým obmedzeniam, ktoré sú rovnako súčasťou smernice, môžu byť pokojné aj členské štáty. Blahoželám pani spravodajkyni a všetkým svojim kolegom poslancom, ktorí prispeli k dosiahnutiu tohto úspechu.
<SPEAKER ID="489" NAME="Giovanni Collino" LANGUAGE="IT">
Ak máme dokončiť vnútorný trh v súvislosti s oblasťou zdravotnej starostlivosti, v rámci normalizácie zdravotnej starostlivosti v Európe sa musí zohľadniť kvalita ponúkaných služieb, ktorá musí byť jednotná pre občanov všetkých 27 členských štátov bez ohľadu na ich bohatstvo a platobnú schopnosť.
<P>
Naliehavo vyzývam predsedu a svojich kolegov poslancov Európskeho parlamentu o zaručenie toho, že zásah zo strany Európy neskončí prijatím tejto iniciatívy, ale že sa jeho súčasťou stanú aj výzvy na prijímanie opatrení na miestnej úrovni, predovšetkým na vykonávanie tohto opatrenia v rámci jednotlivých štátov.
<P>
Nemenej dôležité je aj prijatie všetkých cezhraničných opatrení potrebných na fungovanie celého systému. Napríklad pre pohraničný región, ako je Furlansko-Júlske Benátsko, je potrebný primeraný mechanizmus na zber údajov s cieľom optimalizovať spoluprácu v rámci územia štátu, predovšetkým v súčasnosti, keď sa do Talianska rýchlo dostáva fiškálny federalizmus, ako aj spoluprácu s pohraničnými územiami, ako sú napríklad niektoré susedné regióny v Slovinsku, s ktorými už určitý čas vedieme konštruktívny dialóg o riadení služieb zdravotnej starostlivosti.
<P>
Potrebujeme tiež zabezpečiť primeranú odbornú prípravu pracovníkov, ktorí sa musia v súvislosti s pacientmi a svojimi zručnosťami čím ďalej, tým viac prispôsobovať globalizácii v rámci scenára, ktorý už nie je výlučne európsky.
<SPEAKER ID="490" NAME="Diogo Feio" LANGUAGE="PT">
Po dlhom procese sme dnes prijali text smernice o uplatňovaní práv pacientov pri cezhraničnej zdravotnej starostlivosti. Je to úspech pre Parlament, ale predovšetkým ide o víťazstvo pacientov. Nový legislatívny rámec umožní občanom všetkých členských štátov využiť zdravotnú starostlivosť v inom členskom štáte za rovnakých podmienok, aké by mali vo vlastnej krajine. Takáto mobilita umožní pacientom celkom legitímnym spôsobom obísť vnútroštátne poradovníky a využiť služby zdravotnej starostlivosti, ktoré ponúkajú iné európske krajiny. Dáva zelenú aj špecializácii, predovšetkým v prípade zriedkavých ochorení, a zdravotná starostlivosť sa tak už nemusí poskytovať na miestnej úrovni, ale na miestach, ktoré sa špecializujú na liečbu konkrétnych ochorení. Touto smernicou nemáme v úmysle podporovať zdravotnú turistiku, ale skôr zaručiť úplnú mobilitu v rámci Európy za rovnakých podmienok. Znamená to, že odteraz všetci môžeme vyhľadať ošetrenie kdekoľvek, kde nám ho poskytnú najrýchlejšie, najúčinnejšie a najkvalitnejším spôsobom. Náklady na takéto ošetrenie budú preplatené zo strany členského štátu, v ktorom je pacient poistený, za rovnakých podmienok, akoby bolo ošetrenie poskytnuté v tomto štáte.
<SPEAKER ID="491" NAME="Lena Kolarska-Bobińska" LANGUAGE="PL">
Nadobudnutie platnosti smernice o "pacientoch bez hraníc" predstavuje veľkú príležitosť pre všetkých pacientov v Európskej únii, ale predovšetkým pre pacientov z menej rozvinutých krajín, v ktorých služby zdravotnej starostlivosti nie sú zďaleka uspokojivé. Títo pacienti budú mať lepší prístup k ošetreniu v inej krajine ako v súčasnosti. Existuje aj nádej, že nové opatrenia podnietia zmenu vo vnútroštátnych systémoch zdravotnej starostlivosti. Týka sa to predovšetkým skrátenia dlhých poradovníkov v prípade ľudí, ktorí čakajú na určité druhy nemocničného ošetrenia. Riziko odlivu pacientov do nemocníc v iných krajinách donúti krajiny s najdlhšími poradovníkmi, aby prijali administratívne rozhodnutia o čo najlepšom využití nemocničných lôžok a postupov. Povinnosť určiť kontaktné miesta vo všetkých členských štátoch EÚ je pre pacientov dôležitá. Poskytnú im viac informácií o možnostiach liečby v inej krajine a tiež o výsledkoch nemocníc v iných krajinách v prípade liečby zriedkavých ochorení alebo veľmi závažného zdravotného stavu. Po nadobudnutí platnosti nového právneho predpisu bude dôležité vykonať podrobné monitorovanie jej účinkov a vplyvu na zlepšenie kvality služieb a jej dostupnosti pre rozličné skupiny pacientov v jednotlivých regiónoch Európy. Dôležité bude predovšetkým zhromažďovanie informácií o tom, kto uvedené služby využíva, či ide len o lepšie informované a bohaté sociálne skupiny, alebo o všetkých, ktorí potrebujú ošetrenie.
<SPEAKER ID="492" NAME="Alajos Mészáros" LANGUAGE="HU">
Voľný pohyb pracovnej sily a rozvoj cestovného ruchu si vyžadujú riešenie problémov v oblasti cezhraničnej zdravotnej starostlivosti. Pravidlá, ktoré sa týkajú prístupu k službám a úhradám, musia byť občanom členských štátov jasné a známe. Cieľom je umožniť občanom bez predchádzajúceho povolenia a v prípade každého členského štátu prístup k ambulantnej a nemocničnej starostlivosti, na ktorú by mali nárok aj vo vlastnom členskom štáte, a vyplatiť im náklady v rozsahu stanovenom v rámci vlastných systémov. Riziko možného zneužitia, ktorým mám na mysli zdravotnú turistiku, nesmie byť v tomto prípade prekážkou. Je prirodzené, že v rámci našich právomocí musíme robiť všetko preto, aby sme ho znížili na minimum.
<P>
Musím zdôrazniť, že návrh sa týka mobility pacientov v rámci Európskej únie, nie "voľného pohybu služieb". Je potrebné poznamenať, že osvedčený systém môže vytvárať aj pridanú hodnotu prostredníctvom využívania nevyužitých kapacít a predchádzania stratám z hľadiska logistiky. V niektorých prípadoch môže rýchla cezhraničná lekárska pomoc zachrániť životy. Ďalším dôležitým hľadiskom je to, že cezhraničná zdravotná starostlivosť je veľmi dôležitá aj v prípadoch nedostupnosti primeranej úrovne liečby určitého ochorenia v jednom členskom štáte, avšak jej dostupnosti v inom. Som presvedčený, že tento návrh je vyvážený a že predstavuje kompromis medzi výhradami členských štátov a ambíciami Európskeho parlamentu.
<SPEAKER ID="493" NAME="Rovana Plumb" LANGUAGE="RO">
V súčasnosti existuje príliš veľa neistoty v otázkach prístupu k zdravotnej starostlivosti, vyplácania nákladov a zodpovednosti za následnú klinickú starostlivosť vo vzťahu k cezhraničnej starostlivosti. Táto smernica umožňuje všetkým pacientom, nielen najinformovanejším alebo najbohatším, využívať celý rad práv v oblasti zdravotnej starostlivosti, ktoré už uznal Súdny dvor Európskej únie. Členské štáty si zachovávajú plnú zodpovednosť za organizáciu a riadenie systémov sociálneho zabezpečenia. Návrh sa týka pacientov a ich mobility v rámci EÚ, nie voľného pohybu poskytovateľov služieb. Smernica stanovuje spoluprácu medzi členskými štátmi predovšetkým v súvislosti s uznávaním lekárskych odporúčaní (liečby, predpisov a podobne) z iného členského štátu, elektronickou zdravotnou starostlivosťou a posudzovaním zdravotníckej technológie (HTA). Referenčná sieť vytvorená prostredníctvom národných kontaktných miesť uľahčí prístup verejnosti k týmto informáciám. Rumunské orgány musia skutočne zaručiť, aby ich občania mali prístup k informáciám. Prijatie tejto správy pomôže zabezpečiť správnu rovnováhu medzi právami pacientov v EÚ v súvislosti s prístupom k najkvalitnejšiemu ošetreniu a ochranou finančnej udržateľnosti vnútroštátneho systému sociálneho zabezpečenia.
<SPEAKER ID="494" NAME="Bernadette Vergnaud" LANGUAGE="FR">
V porovnaní s pôvodným návrhom Komisie, ktorý uľahčoval mobilitu pacientov s pohľadom na zdravie orientovaným na trh, vítam pokrok, ktorý sa odráža v tejto dohode. Aby sme chránili svoje systémy sociálneho zabezpečenia, bolo nevyhnutné obnoviť systém predchádzajúceho povolenia v prípade nemocničného alebo nákladného ošetrenia. Podobne bolo potrebné odvolať sa na článok 168 zmluvy s cieľom zaručiť, aby sa rešpektovali výsady členských štátov, pokiaľ ide o organizáciu ich systémov verejného zdravotníctva. Na záver chcem uviesť, že chvályhodný pokrok sa dosiahol z hľadiska spolupráce a informovanosti pacientov.
<P>
Stále však existujú veľké nedostatky. Ide o nedostatočnú pozornosť, ktorá sa venuje mobilite odborníkov, zdravotnej demografii a starnutiu obyvateľstva. Tieto nedostatky by sa mali odstrániť prostredníctvom ďalších legislatívnych návrhov, predovšetkým prostredníctvom návrhu týkajúceho sa odborných kvalifikácií. V uvedených návrhoch bude dôležité opätovne zdôrazniť, že zdravotníctvo predstavuje sektor s osobitnými charakteristickými vlastnosťami. Nejde o komoditu, ktorá sa riadi výlučne zákonmi trhu, ale skôr o najvzácnejší kapitál, ktorý občania vlastnia.
<P>
Príloha - Stanovisko Komisie
<P>
Pozmeňujúce a doplňujúce návrhy:
<P>
Prijateľné bez zmeny: pozmeňujúci a doplňujúci návrh 107 (text ako celok, blok č. 1, kompromisný pozmeňujúci a doplňujúci návrh). Komisia je za prijatie kompromisného textu spoločnými zákonodarcami.
