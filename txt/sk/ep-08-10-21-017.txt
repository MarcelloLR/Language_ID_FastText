<CHAPTER ID="017">
Podpora čistých a energeticky úsporných vozidiel v cestnej doprave (rozprava).
<SPEAKER ID="472" NAME="Predsedajúca">
Ďalším bodom programu je rozprava o správe pána Dana Jørgensena v mene Výboru pre životné prostredie, verejné zdravie a bezpečnosť potravín o revidovanom návrhu smernice Európskeho parlamentu a Rady o podpore čistých a energeticky účinných vozidlách v cestnej doprave.
<SPEAKER ID="473" NAME="Dan Jørgensen">
spravodajca. - (DA) Vážená pani predsedajúca, v Európe každý deň niekto ochorie v dôsledku znečistenia ovzdušia. Každý deň v Európe niekto zomrie v dôsledku znečistenia ovzdušia dopravou. Vieme aj to, že čelíme extrémnym zmenám klímy, ku ktorým dochádza v neposlednom rade preto, že odvetvie dopravy používa príliš veľké množstvá paliva. Pre tieto dva dôvody je legislatíva, o ktorej dnes popoludní tu v Parlamente diskutujeme, nesmierne dôležitá. Pre tieto dva dôvody je tiež nesmierne dôležitý kompromisný návrh, ktorý sme medzi Parlamentom a Radou ministrov prerokovali a ktorý, dúfam, zajtra prijmeme.
<P>
To, čo by sme mali prijať, je povinnosť zo strany európskych orgánov zohrávať oveľa väčšiu úlohu v boji proti znečisteniu ovzdušia. To, čo v skutočnosti prijímame, je povinnosť orgánov brať do úvahy aj čosi viac, ako len cenu v librách a penciach alebo v eurách a centoch pri rozhodovaní o kúpe vozidla, či už je to smetiarske vozidlo, autobus, alebo iné vozidlo, ktoré sa používa na plnenie úloh vo verejnom sektore. Do úvahy sa musia vziať aj náklady na ochranu zdravia, životného prostredia a klímy v súvislosti so skutočnosťou, že vozidlá produkujú rôzne druhy častíc a spaľovaním fosílnych palív prispievajú k znečisťovaniu ovzdušia a následne ku globálnemu otepľovaniu.
<P>
Nepresviedčame miestne orgány, aby volili riešenia čo najšetrnejšie k životnému prostrediu, ale nútime ich, aby pri svojich výpočtoch brali do úvahy dôsledky z hľadiska zdravia a životného prostredia. Vytvárame tiež otvorenosť a transparentnosť v súvislosti s urobenými rozhodnutiami. Som si preto tiež istý, že oveľa viac verejných orgánov v Európe uprednostní správne, to znamená "zelené" rozhodnutia pred krátkodobými, aj keď možno lacnejšími možnosťami, ktorých súčasťou sú len mechanické výpočty v librách a penciach. To je aj samotný účel tohto návrhu.
<P>
Návrh navyše bude mať podľa všetkého, dúfam, určitý priamy dosah na životné prostredie, pretože verejný sektor je v skutočnosti zodpovedný za veľký objem nákupu širokej škály vozidiel, napríklad autobusov, a verejné orgány v Európe zodpovedajú približne za tretinu nákupov autobusov. Okrem celkom priameho vplyvu na životné prostredie bude mať tento návrh aj ďalší vplyv, pretože chceme vytvoriť požiadavku na špeciálne vozidlá šetriace životné prostredie, požiadavku, ktorá by rozhýbala trh a pre priemysel vytvorila výhodné podmienky na vývoj nových, lepších a ekologickejších vozidiel ešte predtým, než to od nich legislatíva bude priamo vyžadovať.
<P>
Myslím, že je potrebné zdôrazniť, že to nie je príliš byrokratické opatrenie. Nejde o uvalenie celého radu náročných pravidiel na miestne orgány. Nejde ani o vytvorenie obrovského množstva byrokratických schvaľovacích konaní. Práve naopak, musíme dať dohromady opatrenie, ktoré možno jednoducho uviesť do praxe a používať. Je to opatrenie, ktoré obsahuje aj výnimky v prípadoch, keď budú potrebné. Je to aj opatrenie, ktoré zabezpečí, že krajina vlastniaca účinný systém, čo zohľadňuje vplyv nákupu vozidiel na zdravie a životné prostredie, dokáže tento systém aj udržať.
<P>
Ako som už zdôraznil, úspešne sme vyjednali dohodu, kompromis. Verím, že týmto krokom sme vyslali dôležitý signál, že tu v Parlamente stojíme jeden vedľa druhého, keď ide o takýto dôležitý právny predpis. Rád by som poďakoval všetkým tieňovým spravodajcom a Komisii za konštruktívnu spoluprácu. Rád by som poďakoval aj francúzskemu predsedníctvu za cielené úsilie, ktoré vyvinulo na dosiahnutie tohto kompromisu. Som hrdý, že zajtra môžeme hlasovať o právnom predpise, ktorý zníži znečistenie ovzdušia v Európe a v ktorom miestne orgány zasadnú na miesto vodiča v boji proti globálnemu otepľovaniu a proti znečisťovaniu ovzdušia, v dôsledku ktorého každý rok ochorie mnoho Európanov.
<SPEAKER ID="475" NAME="Antonio Tajani">
podpredseda Komisie. - (IT) Vážený pán predsedajúci, dámy a páni, ako viete, cieľom návrhu je zvýšiť na európskom trhu prítomnosť energeticky účinných vozidiel, ktoré znečisťujú ovzdušie len v malej miere, s cieľom znížiť jednak spotrebu energie a jednak emisie CO2 a ostatných znečisťujúcich látok. Z týchto opatrení budú mať prospech obyvatelia žijúci vo veľkých mestách a veľkomestách, ktorí v súčasnosti predstavujú väčšinu európskej populácie.
<P>
Najprv by som rád poďakoval spravodajcovi pánovi Jørgensenovi a tieňovým spravodajcom za angažovanosť a konštruktívne vstupy, ako aj za úzku spoluprácu, ktorá sa rozvíjala pri diskusiách medzi jednotlivými inštitúciami počas leta. Tento proces spolupráce nám umožnil vytvoriť kompromisný text, ktorý v prvom čítaní dostal širokú podporu.
<P>
Ustanovenia návrhu tejto smernice stanovujú, že verejné orgány a spoločnosti, ako aj spoločnosti ponúkajúce služby verejnej osobnej dopravy musia zahrnúť spotrebu energií, emisie CO2 a ostatných znečisťujúcich látok medzi kritériá pre výber vozidiel, ktoré sa obstarávajú vo verejnej súťaži. Rozhodovanie vo verejnom obstarávaní by preto v budúcnosti nemalo byť založené len na cene vozidla, ale aj na environmentálnych nákladoch, ktoré sa na vozidlo vynakladajú v priebehu jeho prevádzky. Návrh zároveň necháva miestnym orgánom možnosť rozhodovať o podrobnostiach realizácie ustanovení, a tým plne dodržať zásadu subsidiarity. Text legislatívneho návrhu, ktorý schvaľujeme, neprináša nové administratívne postupy. Tento návrh je preto úplne v súlade so súčasnými nariadeniami o verejnom obstarávaní a verejných službách a všetky ustanovenia, ktoré tieto nariadenia obsahujú, napríklad tie o daňových úľavách, sú stále v platnosti.
<P>
Navyše návrh predstavuje významný krok vpred v politikách Spoločenstva, ktoré sa týkajú šetrenia energií, ochrany klímy a životného prostredia. Smernica začlení všeobecné parametre pre spotrebu energií, emisie CO2 a ostatných znečisťujúcich látok do verejného obstarávania prostredníctvom verejnej súťaže. Verejný sektor v Európe tak poslúži ako príklad, ktorý podporuje vyspelejšie inovatívne technológie, aby sa v budúcnosti vytvorili udržateľné systémy verejnej dopravy. Podľa môjho názoru je to naozaj jasné posolstvo, ktoré môžu ďalej šíriť miestne verejné podniky alebo podniky poskytujúce miestne služby spojené s veľmi dôležitým sektorom, ktorý je aktívny v oblasti znižovania znečistenia.
<P>
Okrem toho tento návrh zavádza trvalo udržateľné hospodárenie do verejnej súťaže na dodávku automobilov bez zvyšovania nákladov. Dosah, ktorý vozidlá budú mať počas doby svojej prevádzky, bude naopak predvídateľný a transparentný, ešte než sa začnú používať. O nákupe zdrojov verejnej dopravy sa bude preto rozhodovať racionálnym spôsobom, aby sa predišlo zvýšeným nákladom jednak u prevádzkovateľov, jednak u samotných verejných dopravných spoločností.
<P>
Očakáva sa, a som už na konci svojho vystúpenia, pán predsedajúci, že účinky smernice pôjdu ďaleko za súčasnú oblasť jej uplatňovania. Postupy verejného obstarávania sú kľúčovým, vysoko sledovaným trhom a môžu ovplyvniť rozhodnutia, ktoré robia spoločnosti a súkromné osoby. Možno očakávať, že v dlhodobom horizonte vďaka tejto smernici ekologické, energeticky účinné vozidlá prídu na trh vo väčšej miere a vďaka úsporám zo sériovej výroby sa znížia náklady na ich výrobu. Výsledkom bude, že sa u všetkých vozidiel jazdiacich v Európe zvýši energetická účinnosť a znížia emisie CO2 a ostatných znečisťujúcich látok.
<P>
Teraz by som si rád vypočul, čo chcú povedať poslanci Európskeho parlamentu, ktorí sa majú zúčastniť rozpravy, aby som im mohol na konci rozpravy poskytnúť potrebné vysvetlenia. Dúfam, že v priebehu tejto rozpravy dokážeme dosiahnuť pozitívny výsledok a prijať revidovaný návrh.
<SPEAKER ID="476" NAME="Andreas Schwab" LANGUAGE="DE">
Vážený pán predsedajúci, pán komisár, dámy a páni, na úvod by som rád povedal, že z návrhu správy je jasné, že celému Európskemu parlamentu a všetkým jeho výborom, ako aj Komisii a Rade skutočne záleží na ochrane životného prostredia a zmene klímy.
<P>
Myslím si preto, že sa môžeme smelo postaviť za pána Jørgensena, keď hovorí, že každý v Európe by mal bojovať za znižovanie emisií znečisťujúcich látok a že faktory ochrany životného prostredia a ochrany klímy zohrávajú dôležitú úlohu pri obstarávaní vozidiel. O životné prostredie a zmenu klímy sa však musia zaujímať aj ľudia, čiže samotní občania Európskej únie. Musí to byť autonómny záujem, inými slovami záujem tých, čo v Európskej únii nakupujú automobily a autobusy. Neustále preto premýšľam, či ustanovenia, ktoré tu navrhujeme, nakoniec skutočne posilnia občianske povedomie v tejto veci alebo ho, naopak, oslabia, a či táto smernica vlastne slúži cieľom, o ktoré sa snažíme, alebo či v skutočne spôsobí ďalšiu frustráciu z údajnej bruselskej byrokracie.
<P>
Podľa môjho názoru je v mnohých európskych krajinách toľko príkladov, ktoré dokazujú, že vozidlá na vodíkový pohon a s nízkymi hodnotami emisií CO2 sa už dnes kupujú aj bez tejto smernice, inými slovami, ekologické povedomie tu už máme. Dosť pochybujem, že smernica to skutočne posilní, pretože podľa môjho názoru má táto smernica malý dosah a nie je pravda, ako tvrdíte, pán Jørgensen, že environmentálne účinky budú obzvlášť veľké.
<P>
Naším cieľom by malo byť zvýšiť informovanosť kupujúcich, ale nie nevyhnutne ovplyvňovať touto smernicou 1 % trhu s osobnými automobilmi a 6 % trhu s nákladnými vozidlami. Myslím si, že vplyv bude relatívne malý. Podmienky výberového konania budú relatívne obsiahle a nakoniec vnútroštátne vykonanie prevládne nad týmto rozhodnutím. Znamená to, že je celkom možné, aspoň podľa právnych služieb Rady, že environmentálne účinky budú len v rozsahu 1 %, a tak vplyv na ochranu životného prostredia bude relatívne malý.
<P>
Smernica však nikomu neuškodí, pretože všetci zúčastnení budú môcť nakoniec postupovať viac-menej ako predtým. Je to úspech Rady a tieňového spravodajcu vo Výbore pre životné prostredie, verejné zdravie a bezpečnosť potravín, pána Hoppenstedta. Aj názor Výboru pre vnútorný trh a ochranu spotrebiteľa, ktorého som bol spravodajcom, bol podobný a týmito trojstrannými rozhovormi sa dokázalo dospieť k výrazným zlepšeniam tejto smernice.
<P>
Domnievam sa preto, že je určite niekoľko pozitívnych bodov, ktoré sa oplatí zdôrazniť, pretože sa nimi odstránili niektoré obmedzujúce byrokratické postupy. Poskytuje teda členským štátom možnosť určiť technické požiadavky pre verejné súťaže, ktorá umožňuje značný stupeň flexibility. Tiež stanovuje, že špecializované vozidlá obyčajne nie sú zahrnuté v jej rozsahu.
<P>
No vždy je riziko, že bude mať nulovú účinnosť, preto by som na záver rád povedal, že smernica sa snaží dosiahnuť správnu vec zlou cestou. Veľmi pravdepodobné je, že pozmeňujúce a doplňujúce návrhy ako výsledok kompromisu v trojstranných rozhovoroch znamenajú, že ak sa budú vykonávať na národnej úrovni spôsobom prospešným pre zmluvné subjekty, nebudú mať v mnohých členských štátoch takmer žiadny účinok.
<P>
Všetci zainteresovaní v inštitúciách EÚ si musia položiť otázku, či táto smernica vo svojej súčasnej podobe, ktorá sa dosiahla po nesporne zložitom kompromise v trojstranných rozhovoroch, predsa len naozaj napĺňa cieľ, na ktorý bola určená. Kvalita jej ustanovení závisí takmer úplne od ich transpozície členskými štátmi a v takom prípade neexistuje žiadna skutočná potreba pre nariadenie na úrovni Spoločenstva.
<P>
Chcel by som opäť zdôrazniť, že táto smernica bude, žiaľ, napokon platiť pre predaj 1 % osobných automobilov a 6 % úžitkových vozidiel, a tak, nanešťastie, nebude takým veľkým prínosom pre životné prostredie.
<SPEAKER ID="477" NAME="Silvia-Adriana Ţicău">
spravodajkyňa Výboru pre dopravu a cestovný ruch. - (RO) Smernica zavádza "zelené" kritériá medzi kritériá pre nákup ekologických a energeticky úsporných vozidiel v cestnej doprave. Členské štáty budú informovať verejných obstarávateľov a subjekty poskytujúce služby verejnej osobnej dopravy o ustanoveniach, ktoré súvisia s verejným obstarávaním ekologických vozidiel.
<P>
Výbor pre dopravu a cestovný ruch navrhuje, aby členské štáty a Komisia počas strednodobej revízie národných strategických referenčných rámcov a národných a regionálnych operačných programov zvážili oprávnenosť projektov mestskej mobility aj na finančnú podporu a propagáciu ekologických vozidiel. Rovnako sa musí pokračovať aj s iniciatívami v oblasti mestskej dopravy a v európskych programoch Civitas a Inteligentná energia.
<P>
Výbor pre dopravu a cestovný ruch navrhol, aby orgány, ktorých nákupy ekologických vozidiel predstavujú najväčší podiel z celkového objemu ročného obstarávania daného druhu, používali etiketu "ekologické a energeticky účinné vozidlá v cestnej doprave". Rada by som zablahoželala pánovi spravodajcovi a som si istá, že tento dokument zmení postoj miestnych verejných orgánov k ochrane životného prostredia.
<SPEAKER ID="478" NAME="Karsten Friedrich Hoppenstedt" LANGUAGE="DE">
Vážený pán predsedajúci, návrh Komisie o podpore ekologických a energeticky účinných vozidiel, ktorý máme pred sebou, je revidovaná verzia pôvodného návrhu, ktorý sme zamietli pred dvoma rokmi. Nový návrh Komisie predstavuje významné zlepšenie. Treba však povedať, že uvedený text obsahuje aj mnohé body, ktoré možno kritizovať, napríklad neprítomnosť posudzovania vplyvu, pomerne malý podiel na trhu tých vozidiel, ktorých sa to týka, čo tu už bolo spomenuté, a v neposlednom rade, v rozpore s právnymi predpismi Európskeho súdneho dvora, povinné začlenenie environmentálnych kritérií do postupu pri vybavovaní žiadostí.
<P>
Tieto nedostatky sa zhoršili po dohode v predsedajúcom výbore, ktorá by vytvorila strnulé a byrokratické nariadenia. Tento výsledok by bol pre mňa neprijateľný. V rámci podpory kompromisného riešenia, čo treba brať ako pozitívum, sa obsah v spolupráci s Radou a Komisiou celkom zmenil, aby sme sa na plenárnom zasadnutí dohodli na texte, ktorý možno podporiť.
<P>
Flexibilita pre obce je podstatou tohto návrhu. Členské štáty majú právo stanoviť si svoje vlastné usmernenia, ktoré nahradia jednotnú metodiku návrhu Komisie. Viem, že len v samotnom Nemecku je mnoho noriem, ktoré sa uplatňujú vo verejnom obstarávaní ekologických vozidiel. Tieto normy sa dnes už úspešne používajú a podľa toho, čo uvádzajú naše obecné združenia, by mali ostať v nezmenenej podobe aj v budúcnosti. Z toho dôvodu sa v týchto prípadoch nemajú očakávať žiadne nové záväzné povinnosti.
<P>
Členským štátom bez zodpovedajúcich nariadení daný text na druhej strane ponúka usmernenia pre politiku verejného obstarávania s ohľadom na ochranu životného prostredia. Ak si však členské štáty musia vybrať model vytvorený Komisiou, môžu teraz počítať s jednoduchšou verziou. V prípade verejného obstarávania do 249 000 EUR sa nemusí dať do pohybu žiadny formálny postup vybavovania žiadostí. Uplatňujú sa hraničné hodnoty de minimis. Ako sme počuli, sú vylúčené aj špeciálne vozidlá.
<P>
Kompromisný text podporujú aj Rada a Komisia a je prijateľný pre obecné združenia, rovnako ako aj pre automobilový priemysel. I keď sa to mohlo obísť bez uceleného legislatívneho textu, v podstate neostali žiadne ďalšie rozpory záujmov. Z celkového pohľadu odporúčam súhlasiť s kompromisným návrhom.
<SPEAKER ID="479" NAME="Inés Ayala Sender" LANGUAGE="ES">
Vážený pán predsedajúci, na úvod chcem poďakovať spravodajcovi za vytrvalosť v otázke, ktorú Parlament na začiatku zamietol. Chcem poďakovať aj Európskej komisii, že bola v tejto otázke tiež neúnavná a predložila revidovaný text, ktorý je podstatný. Používa už dostupný nástroj, a to schopnosť miestnych orgánov propagovať príkladné verejné obstarávanie, zvlášť v oblasti podpory čistých a energeticky úsporných vozidiel v cestnej doprave, ktoré sú v súčasnosti nevyhnutné.
<P>
Vítam aj skutočnosť, že sa podstúpilo riziko urýchlenia daného procesu, ktorý môže, dúfam, teraz napredovať, podobne ako to bolo pri pakte alebo zmierovacom konaní.
<P>
Vítam tiež podporu a uznanie pre iniciatívy, napríklad CIVITAS (CIty-VITAlity-Sustainability; mesto-vitalita-trvalá udržateľnosť) a Inteligentná energia v Európe, ktoré sú pre tento druh programu podstatné. Dúfame, že táto podpora bude pokračovať spolu s potvrdením účasti všetkých zainteresovaných strán vrátane vyjadrenia podpory pre vodík.
<P>
Avšak pokiaľ ide o dodávateľskú infraštruktúru, musím s poľutovaním priznať, že sme nakoniec neboli schopní využiť nástroj z oblasti dopravy, ktorý do istej miery Parlament zamietol, konkrétne program transeurópskych energetických sietí (TENs-E), ktorý najprv navrhli, no nakoniec nebol prijatý.
<P>
O všetkých fondoch a druhoch štátnej pomoci prebehli rozhovory, no nebol identifikovaný žiadny osobitný fond ani program transeurópskych energetických sietí. V posledných rokoch sa v tejto otázke dosť prešľapovalo na mieste. Teraz je však ponuka nových alternatívnych palív, napríklad plynu alebo vodíka, mimoriadne potrebná.
<P>
Chcela by som sa preto pána komisára Tajaniho opýtať, či by nám v budúcnosti, keď sa bude tento text revidovať, alebo azda ešte predtým mohol predložiť návrh v tomto zmysle. Konkrétne, využitie tohto nástroja transeurópskych energetických sietí na zabezpečenie dodávky týchto nových palív do jednej z oblastí, kde je to najpotrebnejšie, inými slovami, do oblasti tých infraštruktúr, ktoré sú pre nové palivá podstatné.
<SPEAKER ID="480" NAME="Vittorio Prodi">
v mene skupiny ALDE. - (IT) Vážený pán predsedajúci, dámy a páni, chcel by som sa poďakovať pánovi Jørgensenovi za jeho správu. Som presvedčený, že skutočne je to postup, ktorý je v súlade s energetickým a environmentálnym balíkom, o ktorom tu diskutujeme. Bude to mať určite vplyv na postupy verejného obstarávania, nepochybne usmerňovaním rozhodnutí, ktoré robia inštitúcie, ale v prvom rade, ďaleko nad svoj rámec, usmerňovaním rozhodnutí výrobcov.
<P>
Naozaj sa zdá, že sa predkladá súvislý rámec predpisov o tom, že vozidlá budú musieť dosiahnuť jednak parametre na znižovanie emisií skleníkových plynov, jednak ostatné parametre, ktoré priamo súvisia so znečistením životného prostredia a s ochranou zdravia.
<P>
Finančné vyhodnotenie by malo mať tiež svoj podiel. Oxid uhličitý je už aktuálnou témou pre Kjótsky protokol z hľadiska obchodovania s emisiami. V ostatných oblastiach by to tiež znamenalo peňažné vyjadrenie zdravia alebo finančné vyhodnotenie zdravia. No je tu tiež vidieť, že špecifickým cieľom je nájsť body na porovnanie, určite nie podporiť, ale skôr znížiť emisie vrátane tých, ktoré ovplyvňujú zdravie. Máme preto technické predpisy na energetickú účinnosť a environmentálne vlastnosti.
<P>
Táto smernica je významnou príležitosťou. Situácia je teda jasná, ale inštitúcie to nijako neobmedzuje v ich rozhodovaní. Dosť ma prekvapuje vyjadrený nesúhlasný postoj, o ktorom si myslím, že je plný predsudkov. Smernica ponúka inštitúciám dôrazný návrh, ale podľa mňa predovšetkým smeruje k výrobcom vozidiel.
<SPEAKER ID="481" NAME="Margrete Auken">
v mene skupiny Verts/ALE. - (DA) Ďakujem vám, vážený pán predsedajúci, a ďakujem aj vám, pán Jørgensen, za vašu úprimnú a konštruktívnu spoluprácu. Zákon, ktorý zajtra, dúfam, prijmeme, je potrebný. V každom prípade nás skúsenosť z Dánska, odkiaľ kolega Dan Jørgensen a ja pochádzame, naučila, že ak nevytvoríme riadny rámec pre "zelené" nákupy, budeme stále prešľapovať na jednom mieste. Verejné orgány vyberajú najlacnejšiu ponuku, nie najekologickejšiu. Preto je správne, ak sa európskym orgánom prikáže, aby pri plánovaní investícií do nových automobilov brali do úvahy napríklad emisie CO2 a škodlivých častíc. Bolo by ideálne vidieť, že všetky orgány používajú spoločnú metódu zaraďovania faktorov vplyvu na životné prostredie do podmienok pre verejné súťaže, aby bolo jasné, že ten, čo znečisťuje, platí. Internalizácia externých nákladov, ako tento princíp nazývame, je to, o čo nám všetkým ide. Výrobcom by to tiež poskytlo určitý stupeň istoty vo vzťahu k používaným kritériám rozdeľovania. Sme však spokojní s riešením, ku ktorému sme v tomto Parlamente dospeli. Miestne orgány a samotné štáty si tak môžu vybrať, či chcú do svojho materiálu pre verejné súťaže zaviesť konkrétne požiadavky na spotrebu palív a emisií škodlivých častíc alebo či chcú používať model, v ktorom sa kladie dôraz na vplyv vozidla na životné prostredie, čo bude následne súčasťou základu zákazky. Sme v tejto súvislosti spokojní s tým, že cena, ktorú návrh stanovil za kg CO2, sa omnoho viac blíži k očakávanej trhovej cene. Len týmto spôsobom dáme silný podnet na vývoj ekologických autobusov, úžitkových vozidiel a osobných automobilov. Škoda, že vo výbore nemôžeme dosiahnuť väčšinu na zavedenie rovnakých požiadaviek pre trh s ojazdenými vozidlami. Nie sú žiadne technické dôvody, prečo neuplatniť tieto požiadavky aj v tomto prípade. Ak ich uplatníme len pre nové automobily, potrvá pridlho, kým sa priaznivé účinky tohto návrhu prejavia navonok. V skutočnosti však už nemáme čas čakať na tieto úplne nevyhnutné zlepšenia. No aj napriek tomu je tento právny predpis dôležitým krokom v snahe o využívania obrovskej kúpnej sily verejného sektora na pretláčanie "zelených" riešení vo všetkých oblastiach.
<SPEAKER ID="482" NAME="Bairbre de Brún">
v mene skupiny GUE/NGL. - (GA) Vážený pán predsedajúci, vítam odporúčania v zmierovacom opatrení o čistých a energeticky úsporných vozidlách v cestnej doprave, na ktorých sa dohodli Parlament, Rada a Komisia.
<P>
Na miestne orgány a ostatné verejné orgány sa musí naliehať, aby investovali do trvalo udržateľnej ekologickej dopravy.
<P>
Keď sa vyberú "zelené", energeticky účinné druhy dopravy, zvlášť v našich mestách, prináša to osoh zdraviu občanov, ako aj životnému prostrediu. Pomôže nám to plniť naše klimatické záväzky, a čo je dôležitejšie, môže to byť katalyzátorom trhu pri výbere ekologickej dopravy. Tí, čo sú zapojení do verejného obstarávania, by mali zvažovať dlhodobé výhody.
<P>
Do kalkulácií by sa mali zahrnúť všetky náklady súvisiace s vybranými opatreniami.
<P>
Odvetvie dopravy je oblasť, v ktorej Európa zažíva najviac problémov.
<P>
Dúfam, že táto smernica bude schválená, a to čo najskôr, aby sa do roku 2010 mohla začať uplatňovať ako podpora miestnych a verejných orgánov, ktorým záleží na životnom prostredí.
<SPEAKER ID="483" NAME="Johannes Blokland">
v mene skupiny IND/DEM. - (NL) Vážený pán predsedajúci, v rozprave o klíme a energii, ktorá práve prebieha v Parlamente, sa neustále podčiarkuje význam trvalo udržateľnej spoločnosti a trvalo udržateľné odvetvie dopravy tvorí jej súčasť. Za posledných pár mesiacov sme sa pokúsili zaviesť prísnejšie normy pre nákladnú dopravu (Euro 6) a automobily. V tejto súvislosti sme začali riešiť daný problém pri zdroji. Doprava sa môže stať udržateľnejšou aj v následnom štádiu, keď sa vydajú "zelené" pozvánky do verejných súťaží, ako sa odporúča v návrhu, o ktorom v tejto chvíli diskutujeme.
<P>
Bezvýhradne podporujem princíp začlenenia energetických a ekologických vplyvov do verejných súťaží na dodávku vozidiel. Vedie to k vývoju vozidiel, ktoré prispievajú k trvalej udržateľnosti, pretože sa podporuje dopyt po takýchto vozidlách, čo podnecuje výrobcov neustále inovovať. Dôležité aspekty, ktoré by sa mali brať do úvahy, sú spotreba paliva a súvisiace emisie CO2, ale rovnako aj emisie toxických a inak škodlivých častíc a látok, napríklad oxidu uhličitého a jemnej frakcie tuhých častíc.
<P>
Pre účinnejšiu politiku je dôležité zabezpečiť cennú výmenu vedomostí a informácií medzi členskými štátmi. Môžu si tak medzi sebou vymeniť osvedčené postupy, čím následne môžu optimalizovať postup "zeleného" verejného obstarávania.
<P>
Rád by som poďakoval spravodajcovi pánovi Jørgensenovi za kompromis, ktorý dosiahol v tejto otázke s Radou. V predchádzajúcej fáze sa o tejto problematike len ťažko diskutovalo, no v druhom čítaní sa podľa môjho názoru dosiahla primeraná dohoda, pod ktorú som ochotný sa podpísať.
<SPEAKER ID="484" NAME="Luís Queiró" AFFILIATION="PPE-DE">
(PT) Vážený pán predsedajúci, pán komisár, práve dnes ráno hovoril prezident Sarkozy v tomto Parlamente o rozdieloch medzi protekcionizmom a rozumným zásahom do trhu. Ak k tomu pridáme nespočetné príklady, kedy sa európsky priemysel topí v predpisoch a obmedzeniach, ktoré, i keď sú potrebné, znižujú jeho konkurencieschopnosť, ľahko pochopíme dôvod, prečo si ceníme a hlasujeme za návrh, o ktorom v súčasnosti diskutujeme.
<P>
Je dobré známe, že Európska únia má rôzne nástroje, ktorými môže dosiahnuť navrhované ciele "3 x 20". Jedným z bežných postupov je vyžadovať od európskych priemyselných odvetví, aby splnili environmentálne kritériá a kritériá pre kontrolu emisií. Alternatíva, o ktorej dnes práve diskutujeme, navrhuje, aby verejné orgány vystupovali v role katalyzátorov trhu. A dáva to celkom jasný zmysel. Podpora hlavných verejných nákupcov, aby rozhýbali trhy a vytvorili dopyt po čistých a energeticky účinných vozidlách, výroba ktorých môže byť síce drahšia, ale je určite prínosom v oblasti životného prostredia, je spôsob zasahovania do trhu, ktorý je legitímny, primeraný a obhájiteľný.
<P>
Táto intervencia sa jednoznačne nemôže vykonať spôsobom, ktorý je v rozpore so záujmami daňových poplatníkov. Tieto záujmy sa však musia merať aj z pohľadu okamžitých nákladov, aj možného vplyvu na životné prostredie, ktorý by ovplyvnil každodenný život občanov. V rámci záväzku, o ktorom tu dnes debatujeme, sa musí od verejných orgánov pri nákupe ich vozových parkov vyžadovať, aby vyčíslili nielen kúpnu cenu, ale aj náklady na prevádzku vozidiel z hľadiska spotreby paliva, emisií CO2 a znečisťovania ovzdušia. Tieto náklady musia byť v konečnom dôsledku použité ako hodnotiace kritérium vo verejnom obstarávaní.
<P>
Verejné orgány budú mať v budúcnosti možnosť ísť príkladom a vystupovať ako katalyzátor pre automobilové odvetvie, aby sa rozvíjalo a investovalo do oblasti výroby vozidiel šetrných k životnému prostrediu, s neustále sa znižujúcim obsahom CO2 a emisiami znečisťujúcich látok. Na záver blahoželám pánovi Jørgensenovi a spravodajcom výborov požiadaných o stanovisko, ktorých práca nám dnes umožnila debatovať o tomto dokumente v nádeji, že to skutočne pomôže zmeniť návyky, s pozitívnymi dôsledkami na trvalo udržateľnú budúcnosť našich spoločností.
<SPEAKER ID="485" NAME="Holger Krahmer" AFFILIATION="ALDE">
(DE) Vážený pán predsedajúci, i keď sme teraz dospeli ku kompromisom, alebo možno presnejšie povedané, pretože sme teraz dospeli ku kompromisom, ktoré, ako práve poznamenal pán Schwab, z textu odstránili boľavé miesta, vynára sa otázka, aký má táto smernica zmysel.
<P>
Po zohľadnení, že vozidlá nakupované vo verejnom obstarávaní predstavujú veľmi malý podiel na trhu, hovoríme o 1 % osobných a 6 % nákladných automobilov, nemôže byť ani reči o tom, že sa urobil významný prínos k ochrane klímy. Nie je to viac ako kvapka v mori. Náklady, ktoré sú potrebné na našu účasť na tejto rozprave, nie sú z hľadiska hodnoty opodstatnené.
<P>
Predovšetkým považujem používanie právnych predpisov o verejnom obstarávaní v praxi za nástroj, ktorý je sporný. Ako nástroj hospodárnych nákupov pre verejné orgány sú právne predpisy o verejnom obstarávaní jasne navrhované tak, aby boli viazané na produkt, jeho účelnosť a výkonnosť. Ďalšie ekologické kritériá tam jednoducho nie sú zaradené.
<P>
Rád by som zdôraznil, že o normách pre produkty budeme diskutovať v Bruseli. Prediskutujeme tam normy pre emisie pre nákladné a osobné automobily, neskôr aj pre prahové hodnoty CO2 pre osobné a nákladné automobily. Nepotrebujeme žiadne ďalšie európske nariadenia pre obstarávanie produktov. Opäť sme sa raz ocitli v situácii, kedy vytvárame ďalšie a zbytočné byrokratické postupy a kedy opäť porušujeme princípy subsidiarity.
<SPEAKER ID="486" NAME="Pierre Pribetich" AFFILIATION="PSE">
(FR) Vážený pán predsedajúci, v čase, keď sa naše rozpravy neúprosne krútia okolo krízy ako derviši pred tranzom, sa nemôžem ubrániť pokušeniu opísať prístup môjho kolegu, pána Jørgensena, tentoraz ako magický kruh. No navyše tento kruh je magický svojou transparentnosťou.
<P>
Pri verejnom obstarávaní podpora výmeny starého vozového parku za nové vozidlá znamená, že hospodárstvo bude slúžiť životnému prostrediu. Znižovanie emisií CO2 s cieľom vytvárať dopyt znamená, že životné prostredie bude slúžiť hospodárstvu. To je dokonalá rovnováha, ktorá tvorí tento magický kruh na rozpočtovej úrovni, ekologickej úrovni a úrovni transparentnosti. Toto je cena, ktorú si skutočný krok vpred vyžiada.
<P>
Ak to chceme dosiahnuť, musíme sa riadiť dvoma princípmi. Jednak dôkladným posúdením nákladov na prevádzku vozidla počas celej jeho životnosti, jednak transparentným rozhodovaním na miestnej úrovni, aby sa mohol vykonať sociálne zodpovedný audit o pozitívnych dosahoch na životné prostredie. Bez transparentnosti budeme mať kruh, no len ťažko bude uzavretý. Chcel by som oceniť prácu, ktorú náš kolega vykonal, aby posilnil túto transparentnosť. Každý jeden občan nakoniec zváži všetky fakty, ktoré súvisia s jeho nákupmi, ako aj zoznam úspechov zdôrazňujúci dobrú vôľu miestnych orgánov pri získavaní ekologických vozidiel, a urobí si vlastné hodnotenie, verejne a pravdivo vyhodnotí skutočný stav týchto záväzkov, bez ohľadu na naše vzletné slová.
<P>
V tomto zmysle urobíme najlepšie, ak podporíme vytvorenie ekologickej etikety, čiže viditeľnej, zreteľnej a zrozumiteľnej etikety tejto ekologickej kvality. V tomto období krízy európsky automobilový priemysel zistí, že nový dopyt po čistých vozidlách s ekologickou etiketou nie je len chvíľkovým ošiaľom, ale poslúži ako stimul pre vývoj, ako úloha, ktorú sa oplatí prijať. Ekonomická kríza nesmie v žiadnom prípade slúžiť ako zámienka na spomalenie zlepšovania našich postupov, ktorých cieľom je znižovať škodlivé vplyvy na životné prostredie.
<P>
Práve naopak, je to naša príležitosť. Skúsme popremýšľať, ako ju uchopiť a ako vytvoriť nový magický kruh tým, že hneď od tejto chvíle začneme myslieť na našu planétu, ale predovšetkým na naše budúce generácie.
<SPEAKER ID="487" NAME="Avril Doyle" AFFILIATION="PPE-DE">
Vážený pán predsedajúci, ďakujem vám za vašu trpezlivosť. Po veľkej diskusii o prvej správe rozpravy predložila Komisia minulý január revidovaný návrh, ktorého cieľom je prispieť k tomu, aby sa EÚ stala hospodárstvom s vysokou účinnosťou využitia energie a nízkymi emisiami skleníkových plynov prostredníctvom podpory čistých a energeticky úsporných vozidiel v cestnej doprave. Táto politika je v súlade s niekoľkými ďalšími návrhmi vrátane tých, čo patria do balíka opatrení v oblasti zmeny klímy a energetiky. Z môjho hľadiska by smernica urýchlila záujem o ekologickejšie a účinnejšie vozidlá a zároveň vytvorila dynamický trh v ich prospech.
<P>
Rada pozmenila a doplnila predbežný návrh a nanovo definovala rozsah, ktorý zaručí súdržnosť so smernicou o verejnom obstarávaní. Navyše predstavila viac flexibility, pokiaľ ide o možnosti. Návrh smernice sa týka nákupu vozidiel verejnými obstarávateľmi a rôznymi subjektmi a prevádzkovateľmi, pokiaľ ide o smernicu o verejnom obstarávaní, a prevádzkovateľmi služieb osobnej dopravy v rámci nariadenia o záväzkoch verejnej služby (PSO). Od príslušných orgánov to vyžaduje, aby buď zahrnuli požiadavky súvisiace so spotrebou energie, emisiami CO2 a emisiami iných znečisťujúcich látok do právneho predpisu pre verejnú súťaž, alebo zahrnuli takýto dosah medzi kritériá na hodnotenie zmluvy.
<P>
Podporujem všeobecný prístup, ktorý umožňuje jednak výber z možností, v ktorých sa berú do úvahy celkové prevádzkové náklady, jednak flexibilitu pri zvažovaní závažnosti celkových prevádzkových nákladov v rámci hodnotiacich kritérií. Smernica navyše dobre zapadne do programu trvalej udržateľnosti, ktorý ukladal, že sa má vždy vyžadovať najekologickejšie z dostupných vozidiel. Mohla by som navrhnúť, aby táto smernica bola dôležitým doplnením programu neobchodného programu členských štátov na zníženie emisií CO2 v našom všeobecnom cieli v balíku o klimatických zmenách a energetike?
<P>
Smernica bude platiť pre všetky vozidlá nakúpené ministerstvami a miestnymi a štátnymi orgánmi, samozrejme s výnimkou vozidiel odťahových a vyslobodzovacích služieb, záchranárskych a vojenských vozidiel. Ubezpečili ma, že mnohé z týchto orgánov už zahrnuli faktor celkových prevádzkových nákladov počas celej doby životnosti vrátane nákladov na palivo medzi kritériá pre verejné obstarávanie. Odhaduje sa, že efektívne náklady vrátane emisií by mali byť nízke v porovnaní s celkovými nákladmi. Nie som zástankyňou byrokracie a tento návrh neprináša žiadne nové administratívne prekážky, aby som citovala samotného pána komisára Tajaniho. Na každej úrovni sú však potrebné ďalšie kroky, ak máme transformovať naše hospodárstva na hospodárstva s nízkou produkciou emisií CO2, čo tak zúfalo potrebujeme. Z týchto dôvodov tento návrh podporujem.
<SPEAKER ID="488" NAME="Paweł Bartłomiej Piskorski" AFFILIATION="ALDE">
(PL) Vážený pán predsedajúci, problém, o ktorom dnes diskutujeme, nás v Európskom parlamente skôr spája, ako rozdeľuje. Diskutujeme na tému, ako poslúžiť občanom a zabezpečiť, aby vozidlá, ktoré používame, boli čo najekologickejšie.
<P>
Dokument, o ktorom diskutujeme, nie je vôbec dokonalý. Je plný kompromisov, ktoré sú v tomto štádiu diskusie zrejme nevyhnutné. Je to však nepochybne krok správnym smerom. Podporuje najmä používateľov verejných vozidiel, čiže miestne a centrálne štátne orgány, aby kupovali ekologické vozidlá. V tom je táto smernica veľmi cenná, no je pravdepodobnejšie, rovnako ako v mnohých záležitostiach, o ktorých sme v tomto Parlamente v súvislosti s bezpečnosťou na cestách a v cestnej doprave diskutovali, že je to len začiatok, nie však koniec rozpravy.
<SPEAKER ID="489" NAME="Horst Schnellhardt" AFFILIATION="PPE-DE">
(DE) Vážený pán predsedajúci, pán komisár, dámy a páni, tento návrh smernice o podpore čistých a energeticky úsporných vozidlách v cestnej doprave vo verejných inštitúciách je mimoriadne byrokratický a nepraktický. Skutočne nemožno predpokladať, že bude mať hmatateľný vplyv na životné prostredie. Na tomto zámere nie je zaiste nič zlé. Navyše ho podporujeme. My však chceme skúsiť všetko, čo je v našich silách, aby sme zabezpečili zdravú klímu v Európe.
<P>
Nemôžem však podporiť tento byrokratický prístup, ktorý v skutočnosti viac problémov vytvára, než rieši, a nepredstavuje ani zlepšenie. Ak, ako sa dnes už viackrát zdôraznilo, percentuálne zastúpenie osobných a nákladných automobilov, ktorých sa to týka, je len 1 % a 6 % v uvedenom poradí, ťažko možno predpokladať, že to bude mať nejaké hmatateľné účinky. Ak miestne orgány musia neustále prepočítavať, čo vozidlo v priebehu svojej životnosti vyprodukuje a aké náklady následkom toho porastú, a potom urobiť rozhodnutie o nákupe z pohľadu týchto faktorov a tiež vzhľadom na námietku, že smernica so sebou prinesie len ďalšie byrokratické kroky, potom sme svedkami hromadného odmietnutia právnych predpisov o verejnom obstarávaní. Hovoríme jednoducho o tom, že sa tu teraz rozhoduje o niečom celkom inom. Pravdou je, že miestne orgány musia rozhodovať na základe ceny.
<P>
Vytvárame právnu neistotu, keďže v skutočnosti máme duplicitu právnych predpisov. To je skutočne trestuhodný stav vecí, s ktorým nemôžem súhlasiť. Dokonca ani kompromis s cieľom veci zmierniť neprináša žiadne zlepšenie. Nemôžeme očakávať žiadne zlepšenie klímy. Nemôžeme ani očakávať, že sa byrokracia v blízkej budúcnosti zníži.
<P>
Všetko sa to deje navyše len šesť mesiacov pred európskymi voľbami. Nie ste to vy, pán komisár, kto má viesť túto diskusiu. Skôr ju v predvolebnej kampani musíme viesť my.
<P>
Ak tu budem aj o dva roky, keď Komisia predloží svoju správu, očakávam, že v nej povie, že opatrenie nemalo úspech a že musíme sprísniť ustanovenia. Neuvedomí si, že urobila chybu, rovnako ako pred dvomi rokmi nečakala odmietnutie. No neustále bude tvrdiť, že ako vidieť z postoja k danej veci, musí sa teraz zahrnúť aj osobná doprava súkromných osôb. To je cieľ a ja sa jednoducho pod neho nepodpíšem. Naša rozprava sa musí držať svojej podstaty, preto si Komisia musí uvedomiť, že v tomto prípade musí počúvať Parlament a poslancov Európskeho parlamentu.
<SPEAKER ID="490" NAME="Gábor Harangozó" AFFILIATION="PSE">
(HU) Veľmi pekne ďakujem, vážený pán predsedajúci. Vážený pán komisár, dámy a páni, počas rozpravy dnes ráno sme sa už dohodli na jednej veci. Svet smeruje k ekologickej katastrofe. Ešte vždy môžeme zmeniť kurz a Európa má skutočný záujem o zmeny. Ani finančná kríza, ani žiadna iná úvaha nás nemôže prinútiť vzdať sa našej vedúcej úlohy pri zabezpečovaní trvalo udržateľnejšieho rozvoja. Ak to vezmeme vážne, musia sa urobiť radikálne zmeny, aby vznikol automobilový priemysel s vyšším ekologickým povedomím.
<P>
Ťažko presviedčať spotrebiteľov, aby rozmýšľali ekologicky, keď to súčasne pre nich znamená drahšie vozidlá. Dobrými nariadeniami však môžeme výrazne pomôcť pri vytváraní ekologickejšieho vozového parku. Na jednej strane môžeme v prípade nákupov vozidiel, ktoré sú financované z verejných zdrojov, venovať väčšiu pozornosť ochrane životného prostredia tým, že verejná sféra pôjde príkladom. Na strane druhej môžeme zvýšiť dopyt v takom rozsahu, aby bol vývoj ekologickejších technológií hospodárnejší. Keďže je toto nariadenie dôležité nielen pre ochranu životného prostredia, ale aj ako kľúčová príležitosť na udržanie silného európskeho automobilového priemyslu, musíme ho čím skôr zaviesť do praxe v čo najširšej miere. Ďakujem veľmi pekne.
<SPEAKER ID="491" NAME="Fiona Hall" AFFILIATION="ALDE">
Vážený pán predsedajúci, túto smernicu veľmi vítam, pretože dáva právny základ predchádzajúcim návrhom, ktoré boli súčasťou smernice z roku 2006 a akčného plánu Komisie v oblasti energetickej účinnosti.
<P>
Verejné obstarávanie zohráva kľúčovú úlohu nielen v tom, že ide príkladom, ale aj preto, že veľké zákazky stimulujú veľkovýrobu a následne znižujú náklady na výrobu energeticky účinných vozidiel. Čas na prijatie tejto smernice dozrel aj z technického hľadiska. Inovácia v oblasti technológií batérií zmenila rozsah a rýchlosť elektrických vozidiel. Mnohé vozidlá, ktoré kúpili verejní obstarávatelia, sú súčasťou vozových parkov. Na noc sa vracajú do garáží, kde sa môžu ľahko pripojiť k zdroju a dobíjať, takže ich používaniu nemusí predchádzať vývoj dobíjacích zariadení v servisných strediskách.
<P>
Na záver by som chcela povedať, že dúfam, že táto smernica poslúži ako odrazový mostík pre komplexný návrh týkajúci sa obmedzovania emisií CO2 úžitkovými vozidlami.
<SPEAKER ID="492" NAME="Eija-Riitta Korhola" AFFILIATION="PPE-DE">
(FI) Vážený pán predsedajúci, fakty hovoria samy za seba: 26 % celkovej spotreby energie a 24 % emisií CO2. Spotreba energie a emisie rastú približne o 2 % ročne.
<P>
Emisie zhoršujú kvalitu ovzdušia v mnohých európskych mestách a mnohé oblasti budú mať problémy s plnením cieľov pre kvalitu ovzdušia v Spoločenstve. Vysoké náklady na vývoj vozidiel s nízkymi emisiami spomalili nárast po ich dopyte, čo následne spomaľuje znižovanie obstarávacích nákladov. Hoci podľa hodnotenia vplyvu by sa odporúčalo, aby pravidlá určujúce znižovanie nákladov na palivá kompenzovali akékoľvek vyššie obstarávacie náklady na vozidlá s nízkymi emisiami.
<P>
Tieto fakty, ktoré sa týkajú cestnej dopravy, sú všetkým známe a konečne je čas konať. Úspory nákladov v tomto návrhu smernice, ktorý teraz zvažujeme, sa odhadujú na 21,5 miliárd EUR, nehovoriac o pozitívnych dosahoch na životné prostredie. Nie je však zanedbateľné ani to, ako sa stanovené ciele majú dosiahnuť.
<P>
Skúsme si spomenúť na mnohé príklady, pre ktoré platili dve normy v dôsledku prekrývajúcich sa právnych predpisov, kde ideologické ambície v konečnom dôsledku vytvorili byrokratický kolotoč. Návrhy spravodajcu napríklad na zavedenie etikiet pre verejné obstarávanie s ohľadom na ochranu životného prostredia alebo na vylepšovanie súčasných vozidiel pomocou kritérií určených pre nové vozidlá by v prípade nadobudnutia účinnosti pohltili všetky výhody znížených nákladov, ktoré sa dosiahli vďaka právnym predpisom, a to v dôsledku potreby dodatočných nákladov. To je presne to, prečo by sme sa nemali tak náhliť v našom úsilí o riešenie problémov ochrany životného prostredia.
<P>
Pán Jørgensen mal však dobré zámery a uspel v mnohých oblastiach. Väčšia transparentnosť v súvislosti s verejným obstarávaním si zaslúži našu podporu v prípade, že zaistíme, aby sa informácie nezneužívali na populistické zámery. Podobne je aj úloha verejného obstarávania ako katalyzátora trhu s ekologickými vozidlami nevyhnutná.
<P>
Rozumiem však aj tým, čo zajtra plánujú hlasovať proti tomuto legislatívnemu návrhu. Kompromis v prvom čítaní zriedka spĺňa kritériá demokracie. To je niečo, čo nám bolo jasné, už keď sme v Parlamente diskutovali o balíku opatrení v oblasti zmeny klímy a energetiky, ak nie dokonca ešte predtým.
<SPEAKER ID="493" NAME="Thomas Ulmer" AFFILIATION="PPE-DE">
(DE) Vážený pán predsedajúci, pán komisár, dámy a páni, ochrana klímy je náš spoločný cieľ. Existuje však mnoho metód a často nie sú na prvý pohľad rozoznateľné. Proti "zelenému" verejnému obstarávaniu nemám žiadne výhrady v prípade, keď to má zmysel. V každom prípade odmietam túto smernicu, i keď som si vedomý, že tento môj počin bude mať len nepatrný vplyv na celkový výsledok v Parlamente. Napriek tomu vysvetlím dôvody svojho rozhodnutia.
<P>
Dohoda v prvom čítaní o dôležitej otázke v rámci spolurozhodovacieho postupu, kde ide o viac než len o technickú úpravu, podkopáva demokraciu. Skutočnosť je taká, že spravodajca, ktorého prácu si veľmi cením, nereprezentuje hlas Parlamentu, ale len hlas výboru, a len na tejto úrovni rokuje s Radou a Komisiou. S Parlamentom sa nakoniec nepočíta.
<P>
Po druhé, smernica bola zmenená a doplnená kompromismi do takej miery, že viac-menej nemá žiadny obsah, no pre miestne orgány prináša so sebou značné byrokratické výdavky. Byrokracia nie je bezplatná, ale je často nezmyselná. V tomto prípade zbytočne prispievame k ďalšej nespokojnosti s Európou zo strany Európanov a našich miestnych orgánov.
<P>
Keďže mnohé podstatné časti smernice boli oslabené, bol by som si želal, aby Rada a Komisia boli celú vec stiahli. Všetky otázky, ktoré sú stále aktuálne, už boli v európskom kontexte spracované do právnych predpisov. Alebo inak, žiadne nariadenie nie je potrebné, alebo ešte inak, pre žiadnu podstatnú otázku by sa nebolo našlo lepšie riešenie na základe princípu subsidiarity. Stiahnutie by bolo vyslalo signál, že my všetci berieme odbúravanie byrokracie vážne.
<P>
V mojom obvode je napríklad mnoho miestnych orgánov, ktoré už robia príslušné rozhodnutia prostredníctvom systému EMAS. Peniaze vynaložené týmto spôsobom by urobili stokrát viac pre ochranu klímy, ak by sa boli použili na zatepľovanie verejných budov.
<P>
Z môjho pohľadu je otázne, či sa táto smernica vytvorila samoúčelne alebo aby sa čosi dialo. Väčšina Európanov nepochopí ani jeden z týchto prístupov.
<SPEAKER ID="494" NAME="Miroslav Mikolášik" AFFILIATION="PPE-DE">
(SK) Vítam správu kolegu Jørgensena, ktorý si kladie za cieľ podporiť čisté, lacné a energeticky úsporné vozidlá na európskych cestách. Som presvedčený, že zavedením spoločných pravidiel v európskom meradle dosiahneme pozitívnejší vplyv na životné prostredie. Miestne orgány zohrávajú kľúčovú úlohu pri určovaní kritérií verejného obstarávania v oblasti cestnej dopravy. Preto podporujem návrh, podľa ktorého má verejné obstarávanie obsahovať nielen obstarávaciu cenu, ale aj náklady na spotrebu, emisie CO2 a informácie o znečistení ovzdušia počas celej životnosti vozidla. Som presvedčený, že jasné ekologické kritériá môžu zohrať významnú úlohu pri podpore trhu čistých vozidiel.
<P>
Ďalej súhlasím s názorom, že informácie o obstarávaní vozidiel pre mestskú hromadnú dopravu musia byť transparentné a verejne prístupné. Intenzívny a otvorený dialóg medzi miestnou samosprávou, organizáciami na ochranu životného prostredia a občanmi iste prispeje k posilneniu významu ekologického hľadiska pri nákupe nových vozidiel.
<SPEAKER ID="495" NAME="Zuzana Roithová" AFFILIATION="PPE-DE">
(CS) Mať čisté vozidlá je dôležitý a plne legitímny cieľ, ale miestne orgány už dnes majú možnosť brať na zreteľ ochranu životného prostredia vo verejných zákazkách na služby vo verejnej doprave. A to aj robia. Táto smernica neprináša žiadnu novú pridanú hodnotu pre ochranu životného prostredia a pre miestne a oblastné orgány je to len zbytočná administratívna záťaž. Členské štáty sa zaviazali znížiť emisie o 20 % a bolo by zrejme lepšie nechať na ich rozhodnutí, či budú radšej investovať do úspor vo vykurovaní domácností, alebo do čohosi iného. Len to nechajme pekne na regióny. Nikto tu nepovedal pravdu. V skutočnosti ide o to, ako zabezpečiť odbyt pre európsky automobilový priemysel, ktorý sme zaťažili svojimi nárokmi na znižovanie emisií. Znamená to, že ide o to, kto si kúpi tie drahé autá v situácii, kedy klesá spotreba a kedy čelíme recesii. A tak táto smernica bude pre miestne a regionálne orgány len ďalšou záťažou. S tým jednoducho nemôžem súhlasiť. Žiadam vás preto, dámy a páni, podporte tých z nás, ktorí veria, že tento návrh musí byť jednoducho a jasne odmietnutý.
<SPEAKER ID="496" NAME="Oldřich Vlasák" AFFILIATION="PPE-DE">
(CS) Vážený pán predsedajúci, dovoľte mi, ako bývalému členovi miestnej samosprávy, vyjadriť svoje odmietavé stanovisko k návrhu, o ktorom práve diskutujeme. Táto smernica je zbytočná, nepotrebujeme ju a sú na to viaceré dôvody. Po prvé, ide proti pravidlám voľného trhu. Po druhé, zasahuje do subsidiarity miestnych orgánov, ktoré si musia samy stanoviť svoje priority. Po tretie, podmienky uplatňované pri verejných súťažiach už dnes zahŕňajú požiadavky na ochranu životného prostredia a dôkladne monitorujú emisie vozidiel. A po štvrté, dosiahneme minimálny efekt za veľmi vysokú cenu, zvýšime administratívnu záťaž miestnych orgánov a spôsobíme rast byrokracie. Bolo by rozumnejšie použiť už aj tak vysychajúce finančné zdroje miestnych orgánov na vykurovanie budov, na zlepšovanie izolačných vlastností okien a na výmenu zastaraných žiaroviek za nové. Týmto spôsobom by sme dosiahli ďaleko väčší efekt a vyššie úspory a zároveň by sme tým chránili aj životné prostredie a klímu.
<SPEAKER ID="497" NAME="Silvia-Adriana Ţicău" AFFILIATION="PSE">
(RO) Táto smernica pomáha zvyšovať povedomie miestnych orgánov s ohľadom na vplyv, ktorý má mestská doprava na životné prostredie. Členské štáty môžu uplatňovať prísnejšie hodnotiace kritériá pri verejnom obstarávaní čistých a energeticky úsporných vozidiel v cestnej doprave než tie, čo sú navrhnuté v smernici. Môžu sa tiež rozhodnúť pre nákup upravených vozidiel alebo pre zmodernizovanie súčasných vozidiel tým, že sa do nich namontujú zachytávače splodín alebo že sa ich motory upravia, aby mohli používať ekologickejšie palivá.
<P>
Osobne som presvedčená, že by mala byť možnosť kúpiť čisté a energeticky účinné vozidlá v cestnej doprave a nanovo ich vybaviť motormi a náhradnými dielmi v prípade, že nenajazdili viac ako 75 % z počtu kilometrov, ktoré sú predpísané pre ich životnosť. Súčasnú smernicu nemožno uplatniť pre vozidlá, ktoré sú nanovo vybavené motormi a náhradnými dielmi, keď najazdili viac ako 75 % z počtu kilometrov, ktoré sú predpísané pre ich životnosť. Verím, že tieto aspekty sú dôležité, ak hovoríme o investíciách, ktoré by mali byť trvalo udržateľné.
<SPEAKER ID="498" NAME="Paul Rübig" AFFILIATION="PPE-DE">
(DE) Vážený pán predsedajúci, pán komisár, to, čo tu chýba, je jednoducho systém stimulov a pani komisárky Kovácsovej sa na to skutočne musíme opýtať. Nebolo by rozumné aj v tejto oblasti zvážiť zníženie doby odpisovania či poskytovanie príplatkov, alebo vyplácanie odmien?
<P>
Z pohľadu Európskej únie si viem predstaviť aj to, že podporíme pomoc v tejto oblasti, napríklad v rámci programu pre konkurencieschopnosť a inovácie. Máme program Inteligentná energia, ako aj Siedmy rámcový program pre výskum a technologický rozvoj.
<P>
Chcel by som navrhnúť, aby sme boli v tejto oblasti aktívni, na jednej strane v oblasti daňových úľav a na strane druhej v oblasti pomoci. V tejto oblasti by sme mohli dosiahnuť nesmierne veľa a ja navrhujem, aby sme sa v tejto súvislosti pustili do novej iniciatívy.
<SPEAKER ID="499" NAME="Antonio Tajani">
podpredseda Komisie. - (IT) Vážený pán predsedajúci, najprv by som rád povedal pánovi Rübigovi a pani Ayale Senderovej, že budem hovoriť s príslušnými komisármi a požiadam ich, aby odpovedali na otázky, ktoré predniesli. Chcel by som poďakovať aj všetkým ostatným poslankyniam a poslancom za účasť v tejto rozprave. Rozprava v žiadnom prípade nebola nudná, práve naopak, bola veľmi živá, plná rozumných pripomienok, ako aj niektorých kontroverzných pripomienok, ktoré je vždy dobré si vypočuť.
<P>
Vážený pán predsedajúci, sú len tri veci, ktoré som chcel vo svojej odpovedi zdôrazniť. Po prvé, analýza nákladov a výhod, ktorá sa vykonala v kontexte hodnotenia vplyvu tohto návrhu, ukazuje, že potenciálny zisk je výrazný, pretože prvotné investičné náklady na vozidlá, ktoré budú pravdepodobne vyššie, sa vyrovnajú úsporami dosiahnutými nižšou spotrebou energie a nižšími emisiami CO2 a ostatných znečisťujúcich látok.
<P>
Po druhé, keď zahrnieme vplyv vozidiel počas celej doby ich životnosti medzi hodnotiace kritériá, nespôsobí to len zvýšenie nákladov, ale môže to viesť aj k značným úsporám ako pre prevádzkovateľov, tak aj pre verejnosť.
<P>
Po tretie, úspory nákladov na palivo, z ktorých majú prevádzkovatelia priame výhody, samy do značnej miere kompenzujú akékoľvek vyššie náklady vynaložené pri nákupe.
<SPEAKER ID="500" NAME="Dan Jørgensen">
spravodajca. - (DA) Vážený pán predsedajúci, som presvedčený, že o desať - dvadsať rokov bude ekologické povedomie Európanov niekde úplne inde, ako je dnes. Som si celkom istý, že dovtedy už bude nepredstaviteľné, aby sa peniaze daňových poplatníkov, čiže peniažky z ich vlastného vrecka, použili na nákup niečoho neekologického. Dovtedy sa budú tí z nás, čo podporujú kompromisný návrh, o ktorom budeme počas zajtrajška hlasovať, môcť obzrieť späť s hrdosťou na časy, keď sme sa osmeľovali robiť prvé kroky správnym smerom. Rád by som sa preto opäť poďakoval všetkým tieňovým spravodajcom, ktorí sa podieľali na zostavení kompromisného návrhu. Chcem sa poďakovať aj za všetky početné pozitívne pripomienky, ktoré sa v tomto Parlamente dnes predniesli, o uskutočnených rokovaniach.
<P>
Musím sa však zastaviť aj pri kritických hlasoch, a bolo ich niekoľko, ktoré tu odzneli. Myslím, že to bol pán Ulmer, čo hovoril mimoriadne ostro. Povedal napríklad, že celá vec je príliš byrokratická. Nie, nie je nijako mimoriadne byrokratická. V skutočnosti ju zostavili tak, aby fungovala veľmi jednoduchým a flexibilným spôsobom. Pripravili ju takým spôsobom, aby sa najmenšie miestne orgány alebo dokonca aj tie najmenšie obce alebo regióny mohli zaoberať týmito záležitosťami veľmi jednoducho. Stanovili sa aj výnimky v oblastiach, kde sú opodstatnené. Povedal aj niečo iné, konkrétne, že to, čo sa tu deje, nebude mať žiadny ďalší vplyv. Dámy a páni, verejné orgány v Európe každý rok nakúpia stovky tisíc osobných automobilov. Stovky tisíc, čo za desať rokov predstavuje milión. Nemôžete povedať, že ak vo väčšej miere podporíme "zelené" nákupy, nebude to mať žiadny vplyv. Samozrejme, že to veci ovplyvní. Čísla hovoria samy za seba, 35 000 nákladných automobilov a 17 000 autobusov ročne. Sedemnásťtisíc je v skutočnosti tretina všetkých nakúpených autobusov v Európe za jeden rok. To, čo práve robíme, bude mať, samozrejme, veľký vplyv. V reči pána Ulmera bola však jedna vec, pre ktorú som mal väčšie pochopenie. A to v tom mieste, kde tvrdil, že jeho postoj bude mať len mizivý vplyv na výsledok zajtrajšieho hlasovania. Myslím, že sa v tejto veci, našťastie, viac-menej nemýli.
<SPEAKER ID="501" NAME="Predsedajúci">
Rozprava sa skončila.
<P>
Hlasovanie sa uskutoční v stredu 22. októbra.
<P>
Písomné vyhlásenia (článok 142)
<SPEAKER ID="502" NAME="Ivo Belet  " AFFILIATION="PPE-DE">
písomne. - (NL) Vážený pán predsedajúci, pán komisár, ak chceme prijať dôveryhodnú klimatickú politiku, a v tejto súvislosti nás čakajú ťažké týždne, potom by mala vláda ísť príkladom.
<P>
Z toho dôvodu je táto smernica správna a urobíme dobre, ak ju čím skôr zavedieme. Nikto nebráni národným vládam, aby ju nezaviedli už v priebehu jedného roka. Je to bez problémov možné.
<P>
Hoci etiketa na európskej úrovni nie je zatiaľ na programe dňa, nič nám nebráni, aby sme prišli s iniciatívami na vnútroštátnej úrovni, ktoré zvýšia povedomie a ovplyvnia verejnú mienku.
<P>
To je napokon celá myšlienka, a to presvedčiť spotrebiteľa, čiže nás všetkých, že ekologické automobily sú dostupné a nevyžadujú vyššie náklady, ako ich znečisťujúce náprotivky.
<P>
Z toho dôvodu je dôležité, aby veci okolo nákupu týchto nových vozidiel boli čo najotvorenejšie a aby si ich každý, zvlášť na miestnej úrovni, mohol sám kontrolovať a porovnávať.
<P>
Aj sami môžeme ísť vzorom tým, že sa vzdáme napríklad cestovania do Štrasburgu či Bruselu vlastnými terénnymi automobilmi, a namiesto toho použijeme ekologickú verziu automobilu, ktorá vyprodukuje menej prachu, sadzí a CO2 bez toho, aby sme museli zľaviť zo svojich nárokov na komfort jazdy.
<SPEAKER ID="503" NAME="Krzysztof Hołowczyc  " AFFILIATION="PPE-DE">
písomne. - (PL) Vážený pán predsedajúci, všetky iniciatívy na plnenia kritérií v dôsledku zmeny klímy, ktoré vymedzila Rada Európy v marci 2007 a ktoré boli zopakované v záveroch súčasného predsedníctva, jasne posilnia pozíciu EÚ ako svetového lídra v boji proti klimatickým zmenám.
<P>
V súlade s tým sa terajšia správa stala tiež súčasťou smernice, o ktorej je naša prebiehajúca rozprava, v snahe nájsť účinné prostriedky na zníženie škodlivých emisií CO2.
<P>
Zdá sa, že nový impulz, ktorý vyšlú verejné orgány výrobcom automobilov, je krok správnym smerom. Musíme však pamätať na to, aby sa zachovala rovnováha medzi podporovaním inovácií v hospodárstve EÚ a udržiavaním otvorenej hospodárskej súťaže medzi európskymi podnikmi. Dúfajme, že automobilový priemysel to pochopí ako stimul na zintenzívnenie výskumu, ktorý povedie k rýchlejšiemu zavedeniu nových technológií, čo sú šetrné k životnému prostrediu a šetria energiu.
<SPEAKER ID="504" NAME="Anneli Jäätteenmäki" AFFILIATION="ALDE">
písomne. - Zmena klímy a vyčerpávanie prírodných zdrojov sú pre nás v dnešnom svete dôležité otázky. Táto iniciatíva je výborný štart k tomu, aby sme pomohli nášmu životnému prostrediu a zabezpečili Európe väčšiu udržateľnosť v budúcnosti. Tento právny predpis je kľúčový v prípade, že sa EÚ chystá dosiahnuť svoj cieľ a znížiť emisie skleníkových plynov do roku 2020 o 20 %, zvýšiť energetickú účinnosť o 20 % a používať obnoviteľnú energiu v objeme aspoň 20 % z celkovej spotreby.
<P>
Okrem toho čisté a energeticky účinné automobily stoja obyčajne viac. Ak sa zvýši dopyt po "zelených" vozidlách, mohlo by to znížiť ich ceny, čím by "zelené" autá boli konkurencieschopné a prístupnejšie pre spotrebiteľa. Našou dôležitou úlohou je povzbudzovať všetkých Európanov, aby sa aktívne zapájali do ochrany životného prostredia.
<SPEAKER ID="947" NAME="Mary Lou McDonald  " AFFILIATION="GUE/NGL">
písomne. - Vítam odporúčania v kompromisnom balíku.
<P>
Je správne obracať sa s problémami na miestne orgány a ostatné verejné orgány, aby išli príkladom v investovaní do trvalo udržateľnej ekologickej dopravy. Verejné obstarávanie by malo byť založené na udržateľnosti.
<P>
Ak zvlášť v našich mestách budeme vyberať účinné, ekologické možnosti dopravy, prospeje to zdraviu občanov, nášmu životnému prostrediu a záväzkom voči klíme a môže to poslúžiť ako katalyzátor pre ekologické možnosti dopravy. Tieto dlhodobé výhody by mali zvažovať tí, čo zodpovedajú za verejné obstarávanie.
<P>
Vieme, že doprava je jedna z oblastí, kde sa musia znížiť emisie CO2. Preto dúfam, že revíziu tejto smernice čo najskôr odsúhlasíme, aby sa mohla uviesť do platnosti do roku 2010 ako podpora pre environmentálne uvedomelé miestne a ostatné verejné orgány.
<P>
(GA) Myslím, že je správne, ak sa výbor obracia s výzvou na miestne orgány. Všetci vieme, že doprava je oblasťou, kde sa musia znížiť emisie CO2. Táto smernica by mala podporovať miestne orgány a ďalšie štátne orgány, ktorým záleží na životnom prostredí. Verejné obstarávanie by malo byť založené na trvalej udržateľnosti. Nemala by sa brať do úvahy len cena, ale aj všetky ostatné náklady, ako sú náklady na ochranu zdravia, životného prostredia a znižovanie emisií uhlíka.
<SPEAKER ID="945" NAME="Daciana Octavia Sârbu  " AFFILIATION="PSE">
písomne. - (RO) Uvedením čistých a energeticky účinných vozidiel na trh sa znížia emisie znečisťujúcich látok, čo výrazne prispeje k ochrane životného prostredia, zlepšeniu kvality ovzdušia a čím sa jednotlivé druhy dopravy stanú energeticky účinnejšie. Ciele smernice pre kvalitu ovzdušia a smerníc v zelenej knihe o mestskej mobilite sa budú realizovať efektívnejšie, ak sa podporí ekologická verejná doprava. Na druhej strane však automobilový priemysel v Japonsku, ktorý sa vo veľkej miere snaží o výrobu čistých automobilov, predstavuje hrozbu pre trh Európskej únie. Európsky trh potrebuje investovať viac do vývoja technológií vozidiel produkujúcich menej oxidu uhličitého a do podpory alternatívnych palív.
<P>
Ak chceme podporiť výrobcov automobilov v neustálom zvyšovaní počtu vyrábaných ekologických automobilov, musia sa v prípade verejného obstarávania zohľadňovať vynaložené náklady jednak počas celej doby životnosti jednotlivých vozidiel, jednak ich vplyv na životné prostredie a verejné zdravie. Tieto požiadavky však nenarušia hospodársku súťaž medzi verejnými a súkromnými sektormi, pretože tá bude pri poskytovaní služieb verejnej dopravy nakoniec podliehať rovnakým nariadeniam a kritériám pre životné prostredie.
<SPEAKER ID="505" NAME="Richard Seeber  " AFFILIATION="PPE-DE">
písomne. - (DE) Návrh Výboru pre životné prostredie, verejné zdravie a bezpečnosť potravín na povinné zaradenie noriem pre energetickú účinnosť a emisie medzi kritériá pre verejné obstarávanie vozidiel v cestnej doprave miestnymi a regionálnymi orgánmi v určitom ohľade popiera princíp subsidiarity a navyše prináša so sebou neudržateľné dodatočné byrokratické výdavky. Garancia "čistých a energeticky účinných vozidiel" je napríklad príliš zložitá záležitosť, ktorú je ťažko nastaviť a zaviesť tak, aby z nej bol väčší úžitok. Predložený kompromis však tento byrokraticky preťažený systém skutočne o čosi zjednodušuje.
<P>
V tejto súvislosti treba však zvlášť uvítať fakt, že členským štátom sa pri transpozícii tohto návrhu poskytne viac flexibility. Princíp de minimis, podľa ktorého vozidlá v procese verejného obstarávania neprekročia isté hraničné hodnoty, výrazne zníži zaťaženie malých miestnych orgánov. Otázne však zostáva, či vytúžený vplyv tohto modelu na trh s osobnými automobilmi bude v skutočnosti taký veľký, ako sa očakáva, pričom nezabúdajme na skutočnosť, že ich relevantný podiel na trhu z hľadiska verejného obstarávania úžitkových vozidiel je len slabých 6 %.
