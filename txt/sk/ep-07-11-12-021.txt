<CHAPTER ID="021">
SKZmena a doplnenie smernice 2003/87/ES tak, aby sa činnosti leteckej dopravy začlenili do systému obchodovania s emisnými kvótami skleníkových plynov v rámci Spoločenstva (rozprava) 
<SPEAKER ID="168" NAME="Predsedajúci">
Ďalším bodom je správa pána Peter Liesea, v mene Výboru pre životné prostredie, verejné zdravie a bezpečnosť potravín, o návrhu pre smernicu Európskeho parlamentu a Rady, ktorou sa mení a dopĺňa smernica 2003/87/ES tak, aby sa činnosti leteckej dopravy začlenili do systému obchodovania s emisnými kvótami skleníkových plynov v rámci Spoločenstva ( - C6-0011/2007 -
<SPEAKER ID="169" NAME="Stavros Dimas" LANGUAGE="EL">
Vážený pán predsedajúci, dámy a páni, je pre mňa obzvlášť zadosťučinením, že dnes môžem otvoriť dnešnú rozpravu o návrhu, aby sa činnosti leteckej dopravy začlenili do systému obchodovania s emisnými kvótami skleníkových plynov, známy ako ETS, v rámci Spoločenstva.
<P>
Rád by som poďakoval spravodajcovi, pánovi Liesovi, a Výboru pre životné prostredie, verejné zdravie a bezpečnosť potravín za ich úsilie. Rád by som tiež poďakoval ostatným trom výborom za ich účasť a prínos do tejto rozpravy.
<P>
Už teraz je vo veľkej miere známe, že klimatické zmeny sa dejú a zapríčiňuje ich činnosť ľudí. Opatrenia, ktoré sme počas desiatich rokov prijali rozhodnú, či sa nám podarí dostať túto situáciu pod kontrolu, alebo či dovolíme klimatickým zmenám dosiahnuť nebezpečnú úroveň, ktorá ohrozí pohodu a stabilitu našej spoločnosti. EÚ má možnosti, zdroje a vôľu byť na čele celosvetového úsilia v boji proti klimatickým zmenám. Je to jasný odkaz, ktorý prinesieme o niekoľko týždňov na Bali, kde sa bude diskutovať o Budúcich medzinárodných aktivitách v oblasti siete klimatických zmien. Táto príležitosť umožnila všetkým trom orgánom, Európskemu parlamentu, Rade a Komisii stanoviť si ambiciózne a záväzne ciele pre zníženie emisií. Aby sa nám podarilo dosiahnuť tieto ciele, musia všetky sektory, vrátane medzinárodnej leteckej prepravy, na seba prevziať svoj podiel zodpovednosti.
<P>
Až doteraz sme medzinárodnú leteckú dopravu relatívne zvýhodňovali v porovnaní s ostatnými odvetviami dopravného sektoru. Z hľadiska daní a DPH si medzinárodná letecká doprava stále užíva vymoženosti, ktoré si užívala ešte v čase, keď bola malým, začínajúcim sektorom po druhej svetovej vojne. V rokovaniach o Kjótskom protokole v 90-tych rokoch, boli letecká a námorná doprava oslobodené od plánov na zníženie emisií skleníkových plynov. Tieto plány zasiahli iba vnútroštátne lety. Dnes letecká doprava výrazne vzrástla, a stala sa základným kameňom globalizácie, keďže zbližuje ľudí a ekonomiky krajín. Komisia si plne uvedomuje dôležitosť leteckej dopravy pre medzinárodný obchod a rozvoj hospodárstva. Na druhej strane už začíname pociťovať negatívny dopad leteckej dopravy na životné prostredie, jasným príkladom je dramatický nárast emisií skleníkových plynov. Príspevok leteckej dopravy do celosvetových emisných kvót skleníkových plynov je rovnocenný s celkovými emisiami vo Veľkej Británii alebo v Kanade. V EÚ sú emisie CO2 z lietadiel takmer dvojnásobné ako v roku 1990 a do roku 2012 sa predpovedá nárast na 150 %.
<P>
Samozrejme však nemôžeme dovoliť, aby táto situácia pokračovala bez toho, aby sme proti nej podnikli nejaké kroky. Sektor leteckej dopravy musí tiež prispieť k boju proti klimatickým zmenám, inak bude letecká doprava zvýhodňovaná nad ostatné odvetvia hospodárstva, ktoré sa už teraz výrazne snažia znížiť svoje emisie. Toto je presne ten dôvod, prečo Komisia navrhla vo svojom oznámení v septembri 2005 celkový postoj pre boj proti účinku leteckej dopravy na podnebie.
<P>
Naša stratégia je založená na politikách, ktoré Spoločenstvo už použilo, ale zároveň ich aj posilňuje a rozširuje. Naše aktuálne politiky zahŕňajú výskum nových, čistejších technológií a ďalšiu modernizáciu v riadiacom systéme leteckej dopravy v Európe, prostredníctvom programov Jednotné európske nebo a Čisté nebo. Stále však tieto kroky nie sú postačujúce, potrebujeme ďalšie, a z toho dôvodu navrhla Komisia v decembri 2006, aby sa letecká doprava stala súčasťou systému obchodovania s emisnými kvótami skleníkových plynov Spoločenstva. O tomto návrhu tu dnes diskutujeme.
<P>
Prístup Komisie má dve štádia. Po prvé, od roku 2011 budú súčasťou tohto systému všetky lety v rámci EÚ. V druhom štádiu, od roku 2012, tu budú zahrnuté všetky lety lietajúce z a na letiská v EÚ. Začíname s vnútroštátnymi letmi: tým prejavujeme medzinárodne našu ochotu prevziať v tejto snahe vedenie. Zároveň povzbudzujeme našich medzinárodných partnerov, aby sa pridali k tejto spoločnej snahe.
<P>
Na poslednej konferencii Medzinárodnej organizácie civilného letectva (ICAO) v septembri, sme čelili silnému odporu zo strany mnohých krajín tretieho sveta ohľadom našich plánov zahrnúť do tohto obchodného systému všetky lietadlá, bez ohľadu na ich národnosť. Dôvody sa líšili v závislosti od krajiny, ale bolo jasné, že najmä rozvojové krajiny sa domnievali, že by sme mali začať doma, predtým ako použijeme tento systém pre lety lietajúce z a do ich krajín, a pre ich letecké spoločnosti.
<P>
Dôsledkom je, že musíme prejaviť viac odhodlania. Jedným z hlavných bodov tohto návrhu je to, že musí byť použitý pre všetky letecké spoločnosti, ktoré lietajú na linkách, ktoré patria do tohto systému, bez ohľadu na ich národnosť, aby sme sa tak vyhli diskriminácii. Tento návrh je v súlade s Chicagským dohovorom a bilaterálnymi leteckými dohodami. Toto stanovisko podporilo všetkých 42 európskych štátov na Konferencii ICAO. Európa zaznamenala formálne výhrady voči tejto otázke, čím nám dopriala priestor pre manévrovanie.
<P>
Ctižiadostivosť návrhu Komisie sa môže odmerať na základe jej výzvy stabilizovať emisie priemerne pre roky 2004-2006. Pokiaľ vezmeme do úvahy predpovede pre rapídny nárast leteckej dopravy, bude to mať značný účinok na životné prostredie. V roku 2020 ušetríme celkovo 183 miliónov ton CO2 ročne, čo sa rovná dvojnásobku aktuálneho ročného množstva emisií skleníkových plynov Rakúska. To znamená 46 % zníženie emisií v porovnaní so situáciou, kedy by letecká doprava nebola zahrnutá do obchodného systému Spoločenstva.
<P>
Pokiaľ ide o rozdelenie emisných práv pre jednotlivé letecké spoločnosti, navrhujeme jednoduchý prístup. V období pred rokom 2013, bude určité percento emisných práv pre leteckú dopravu dostupné prostredníctvom dražby, v súlade s percentom predávaným na dražbe iným sektorom. Zvyšná časť bude rozdelená bezplatne podľa kritéria, ako odmena pre vysokovýkonné letecké spoločnosti. Od roku 2013, podiel príspevkov, ktoré budú dostupné na základe dražby bude musieť byť v súlade s podielom, ktorý bol dohodnutý všeobecným prehľadom systému ETS. V poslednom rade, rovnaká metóda bude použitá pre rozdelenie zostávajúcej časti.
<P>
Dámy a páni, boj proti klimatickým zmenám je dnes najvyššou prioritou EÚ. Návrh, o ktorom sa rokuje, sa zaoberá jedným z najrýchlejšie rastúcich zdrojov emisií skleníkových plynov. Preto symbolizuje odhodlanie Únie v tejto otázke. Prostredníctvom konkrétnych krokov hľadá riadenie zložitých problémov v odvetví ekonomiky, kde neboli doposiaľ rozvinuté účinné politiky. Európa má povinnosť zohrávať vedúcu úlohu, ale musí tak urobiť spôsobom, ktorý nebude provokovať jej medzinárodných partnerov. S ohľadom na vážne pochybnosti, ktoré mnohí z nich vyjadrili, musíme prejaviť naše odhodlanie a prijať rozumné stanovisko. Komisia pevne verí, že návrh, o ktorom dnes uvažujeme, presne zodpovedá tejto potrebe.
<SPEAKER ID="170" NAME="Peter Liese  " LANGUAGE="DE">
Vážený pán predsedajúci, pán komisár, dámy a páni, za posledných pár mesiacov si takmer každý uvedomil, že musíme urobiť niečo, aby sme zabránili dramatickým klimatickým zmenám.
<P>
Správy Medzinárodného panelu pre klimatické zmeny (IPCC) a bývalého hlavného ekonóma Svetovej banky, pána Nicholasa Sterna, jasne naznačili, že cena za nič nerobenie je oveľa väčšia ako cena za niečo robenie. Sir Nicholas dokonca povedal, že ak budú klimatické zmeny pokračovať nekontrolovane, môže to mať rovnaké negatívne dôsledky v oblasti ekonomiky ako mali dve svetové vojny. Tento príklad jasne hovorí, že nejde o bezvýznamnú otázku alebo o nejakú vymyslenú správu Zelených, ale že ide o otázku konkrétnych ekonomických záujmov a niečo, čo sa skutočne týka každého jednotlivca. Preto bolo logické, že samit hláv štátov a predsedov vlád EÚ v marci rozhodol, že Európska únia zníži svoje emisie aspoň o 20 % do roku 2020 a, ak dosiahneme medzinárodnú dohodu, čo chceme urobiť, tak to bude až o 30 %.
<P>
Pre hlavnú oblasť ekonomiky je preto v rozpore vôbec neznížiť emisie a namiesto toho ich nechať nekontrolovateľne rásť. Ako povedal pán komisár, emisie z letectva sa od roku 1990 zdvojnásobili. Je potom dobré, že Komisia vytvorila návrh na zníženie emisií CO2 v leteckom sektore. Tento návrh však má aj nedostatky, a som si istý, že Európsky parlament sa im bude zajtra venovať prostredníctvom mnohých pozmeňujúcich návrhov.
<P>
Rád by som poďakoval všetkým tým, ktorí nám umožnili dosiahnuť to, čo verím, že bude zajtra uspokojivý výsledok, najmä tieňovým spravodajcom, pánovi Jarzembowskému, spravodajcovi vo Výbore pre dopravu a cestovný ruch, ktorý bol zapojený do procesu Hughes, a všetkým ostatným účastníkom z ostatných výborov, ktorí tu vyjadrili svoje názory. Hoci sa v niektorých stanoviskách rozchádzame, myslím, že sme sa dohodli na mnohých dôležitých bodoch a dohodneme sa aj zajtra, keď dôjde k hlasovaniu.
<P>
Zhodli sme sa, že chceme jednotný dátum začiatku. Lety v rámci Európy ako aj medzikontinentálne lety, ktoré vzlietajú alebo pristávajú v Európe, by sa mali stať súčasťou systému v ten istý deň. Je to nevyhnutné z dôvodu konkurencieschopnej nestrannosti a tiež preto, že dve tretiny emisií CO2 pochádzajú z medzikontinentálnych letov a nie z letov v rámci Európy. Prirodzene musíme hovoriť aj s tretími krajinami tak, aby Výbor pre životné prostredie, verejné zdravie a bezpečnosť potravín tiež prijal návrh, podľa ktorého by mala Komisia pokračovať v rokovaniach s tretími krajinami. Ak sa potom chceme dohodnúť na spoločných cieľoch a spoločnom prístupe, ktorý dosiahne to, čo dosiahol návrh Komisie, potom by sme tiež mali otvoriť rokovania s tretími krajinami.
<P>
Zhodli sme sa, a to je druhý bod, ktorý by som rád zdôraznil, že si želáme vydražiť oveľa väčší podiel príspevkov. To je dôležité pre nováčikov, ale hlavne pre zníženie "neočakávaných ziskov”, ktoré sú význačné práve pre sektor elektrickej energie. Ceny elektrickej energie vzrástli aj napriek tomu, že príspevky boli rozdelené bez akýchkoľvek nákladov. To je dôvod, prečo sa musí väčší podiel vydražiť a zisky sa musia vrátiť občanom vo forme nižších daní a poplatkov na ekologickú dopravu, to je to, o čom rozhodol výbor.
<P>
Zhodli sme sa na tom, že horný limit pre emisie by mal byť pod hranicou 100 %, pretože tu ide o zníženie a nie iba o stabilizovanie úrovní CO2. Navyše sa Výbor pre životné prostredie rozhodol zaviesť násobok dvoch, aby mohol zobrať do úvahy aj emisie oxidu dusíka. Ak Komisia urobí návrh, ktorý sa potom prijme ako alternatívny spôsob ako riešiť otázku oxidu dusíka, potom môžeme od násobku dvoch upustiť, momentálne ho však potrebujeme. Navyše je veľmi dôležité zaviesť klauzulu o účinnosti a Výbor pre životné prostredie rozhodol aj o tomto. Musíme dosiahnuť ciele, ktoré si stanovili samotné letecké spoločnosti pre zlepšenie účinnosti a musíme zabrániť tomu, aby si letecký priemysel mohol jednoducho vykúpiť cestu von.
<P>
Dámy a páni, zajtra dôjde v niektorých otázkach k veľmi tesnému hlasovaniu. Stále existujú body, na ktorých sme sa všetci nezhodli. V mene mojej skupiny, nie ako spravodajca, môžem povedať, že Výbor pre životné prostredie zašiel v niektorých bodoch priďaleko. Napríklad by sme nemali podporiť 75 % obmedzenie a stále by sme mali dosiahnuť úľavu pre malé a stredne veľké podniky. Skupina Európskej ľudovej strany (Kresťanskí demokrati) a Európski demokrati nebudú v žiadnom prípade hlasovať za túto správu a verím, že Parlament ako taký poskytne Rade jasný signál.
<P>
Nemali by sme sa uspokojiť iba s vyjadrením všeobecných cieľov pre riešenie klimatických zmien, ale mali by sme zaviesť konkrétne právne predpisy. S veľkým záujmom si všímame či Rada premení svoje slová na skutočnosť, alebo či nesplní svoje vlastné ciele, alebo dokonca oslabí návrh Komisie. To nebude Európsky parlament akceptovať.
<P>
(potlesk)
<SPEAKER ID="172" NAME="Alain Lipietz  " AFFILIATION="Verts/ALE">
spravodajca Výboru pre hospodárske a menové veci, požiadaného o stanovisko. - (FR) Pán predsedajúci, pán komisár, pán spravodajca, v prvom rade by som chcel poďakovať Komisii za to, že sa bez čakania na rozhodnutie Medzinárodnej leteckej agentúry IATA odvážila porušiť tabu v leteckej doprave a zároveň blahoželám spravodajcovi za to, že to podporil.
<P>
Ako spravodajca Výboru pre hospodárske a menové veci sa zameriam len na jeden bod: otázku hospodárskej súťaže.
<P>
Uviedli ste, pán komisár, že táto smernica odstráni chybu v nariadeniach, ktoré zvýhodňujú iné druhy dopravy pred leteckou. To je vynikajúca vec.
<P>
V tomto prípade by sa spôsobom, akým sa uplatňuje, nemalo skončiť uprednostňovanie niektorých spoločností pred ostatnými. Prakticky každý z nás tento rok aspoň raz cestoval s leteckou spoločnosťou, ktorá pred tromi rokmi neexistovala. Nemôžeme preto zaručiť príjmy pre existujúce spoločnosti. Čím väčší podiel kvót bude určený na rozdelenie formou aukcie, tým lepšia bude hospodárska súťaž.
<SPEAKER ID="173" NAME="Silvia Ciornei  " AFFILIATION="ALDE">
spravodajkyňa Výboru pre priemysel, výskum a energetiku. - (RO) Pán predsedajúci, páni komisár, milí kolegovia, ako spravodajkyňa Výboru pre priemysel, výskum a energetiku (ITRE) požiadaného o stanovisko môžem povedať, že aj v našom výbore sa o smernici intenzívne diskutovalo.
<P>
Snažili sme sa nájsť podľa možnosti čo najsprávnejšiu vyváženosť medzi opatreniami nevyhnutnými na ochranu životného prostredia na jednej strane a na druhej strane opatreniami nevyhnutnými na zabezpečenie konkurencieschopnosti európskeho leteckého priemyslu, ako aj na zavedenie rovnakého zaobchádzania so všetkými leteckými spoločnosťami v Európskej únii.
<P>
Potešilo ma zistenie, že v správe pána Lieseho boli aj návrhy, ktoré predložil Výbor pre priemysel najmä v súvislosti so súčasným zavedením podielov všetkých príletov a odletov v Spoločenstve do systému obchodovania s emisnými kvótami skleníkových plynov a s poskytnutím prístupu na trh novovzniknutým prevádzkovateľom leteckej dopravy.
<P>
Zároveň musím povedať, že ľutujem, že sa našlo riešenie zavedenia pravidelného rozdeľovania, na základe ktorého sa má pravidelne rozdeľovať celkové množstvo podielov prevádzkovateľom leteckej dopravy.
<P>
Referenčné obdobie 2004 - 2006 sprevádzané stálym pravidelným znižovaním celkového objemu podielov nezohľadňuje tú skutočnosť, že sektor leteckej dopravy sa v nových členských štátoch rozvíja v plnej miere, čím sa znevýhodňujú prevádzkovatelia leteckých spoločností v týchto krajín; zároveň by to mohlo zabrániť rozvoju konkurencie v sektore európskej leteckej dopravy podľa požiadaviek dopravy, ktoré vznikli v dôsledku hospodárskeho a sociálneho rozvoja v Európskej únii.
<P>
Oceňujem variant, za ktorý hlasoval Výbor ITRE, ktorý navrhuje roky 2008 až 2010 ako referenčné obdobie s možnosťou zmeniť celkový podiel pri zohľadnení budúcich zvyšujúcich alebo znižujúcich sa trendov vývoja v sektore leteckej dopravy. Tento variant lepšie vymedzuje rámec potrebný pre spravodlivú hospodársku súťaž medzi prevádzkovateľmi leteckej dopravy v Európskej únii a pre celkovú konkurencieschopnosť európskej ekonomiky.
<P>
Dúfam, že hlasovanie, ktoré sa má uskutočniť tento týždeň, sa bude podľa možnosti čo najviac blížiť k línii, ktorú prijal Výbor ITRE.
<SPEAKER ID="174" NAME="Georg Jarzembowski  " LANGUAGE="DE">
Pán predsedajúci, pán komisár, dámy a páni, v našom výbore jednoznačne zastávame názor, že dátum začiatku pre európske letecké spoločnosti aj pre letecké spoločnosti z iných krajín, ktoré uskutočňujú lety do našej oblasti, musí byť rovnaký, a preto musíme vziať do úvahy konkurencieschopnosť našich leteckých spoločností. Napriek tomu sme na konferencii ICAO videli, že iné krajiny sú proti tomu. Nemá zmysel mať v tomto ohľade dvojitý termín.
<P>
Vo Výbore pre dopravu a cestovný ruch sa však domnievame, že termín by mal byť v roku 2012. Pán komisár, celkom správne ste zdôraznili, že letecká doprava bola podľa Kjótskeho protokolu vylúčená zo systému. V súvislosti s tým je rok 2012 správny rok, pretože poskytuje najlepšiu príležitosť presvedčiť tretie krajiny, aby sa nakoniec tiež zapojili. Poskytuje im dosť času na to, aby sa mohli začleniť do nášho systému, alebo aby zaviedli rovnocenný systém. Nemôžeme prijať vašu vedúcu úlohu ani vedúcu úlohu Výboru pre životné prostredie, verejné zdravie a bezpečnosť potravín, ktorý je ešte náročnejší a presadzuje rok 2010, pretože to presahuje globálne rozmery leteckej dopravy a prirodzený charakter hospodárskej súťaže medzi leteckými spoločnosťami. Nemôžeme v tejto oblasti znevýhodniť naše letiská, naše letecké spoločnosti a zamestnancov. Z toho dôvodu by bol najprijateľnejší termín rok 2011, ale dátum musí platiť pre všetky letecké spoločnosti.
<P>
Okrem toho musíme dosiahnuť vyvážený stav. Chceme znížiť účinky na leteckú dopravu, ale musíme myslieť aj na konkurencieschopnosť našich leteckých spoločností, ako aj brať do úvahy letiská a cestujúcich, najmä tých, ktorí sú zo vzdialených oblastí, a udržať pre nich prijateľné ceny.
<P>
Presadzujeme preto dosiahnutie referenčného obdobia v priemernom čase, ako aj to, aby sme mali rozumné percento na prideľovanie emisných kvót - Výbor pre dopravu sa prikláňal k 110, ale aj tesne pod 100 by bolo primerané riešenie - a rozumné percento pre aukciu.. Je jedna vec, ktorú nesmieme dopustiť: nesmie to byť príliš drahé pre našich cestujúcich, aby sa mohli letecky prepravovať zo vzdialenejších oblastí Európy - takže vás prosím, aby sme k obchodovaniu s emisnými kvótami skleníkových plynov mali citlivý prístup.
<SPEAKER ID="175" NAME="John Purvis, v">
mene skupiny PPE-DE. - Pán predsedajúci, pán Liese vypracoval vynikajúcu správu. Napriek tomu, ako tieňový spravodajca skupiny PPE-DE za Výbor pre hospodárske a menové veci podporujem pozmeňujúce a doplňujúce návrhy, ktoré sa usilujú o dosiahnutie toho, čo považujeme za lepšiu vyváženosť medzi želaním a skutočnosťou.
<P>
Podľa môjho názoru je systém obchodovania s emisnými kvótami skleníkových plynov cenovo najefektívnejší, citlivo reaguje na dopyt a je to objektívny trhový nástroj, ktorý máme k dispozícii pre dosiahnutie cieľa znížiť do roku 2020 emisie skleníkových plynov v Európe aspoň o 20 %.
<P>
Podiel sektora leteckej dopravy na zvyšovaní emisií skleníkových plynov rýchlo rastie, a preto v plnom rozsahu podporujem jeho začlenenie do systému obchodovania s emisnými kvótami.
<P>
Musíme mať jednotný dátum začiatku. Myslím si, že rok 2011 je primeraným kompromisom medzi rôznymi termínmi, ktoré máme pred sebou. Ak ho dosiahneme, Európa bude mať veľký náskok pred zvyškom sveta.
<P>
Objem emisných kvót pridelených formou aukcie by sa mal stanoviť primerane vysoko, aj zvyšujúca úroveň s cieľom zabrániť konkurenčným nevýhodám, ktoré sú spojené s bezplatným prideľovaním kvót a benchmarkingom. Obchodovanie formou aukcie je ekonomicky oveľa efektívnejšie, podporuje nových účastníkov, inováciu, ako aj znižovanie emisií prostredníctvom technologických a prevádzkových zlepšení. Výnosy, ktoré vzniknú z obchodovania emisných kvót formou aukcie, by sa mali znovu investovať do výskumu a vývoja v leteckom priemysle.
<P>
Existuje veľký potenciál technologických inovácií na zníženie emisií CO2 v tomto sektore. Okrem toho, po úplnom zavedení jednotného európskeho neba, o ktorom sa zmienila Komisia, sa emisie CO2 znížia až o 12 %, a to by sa malo naliehavo uskutočniť.
<P>
V našich pozmeňujúcich a doplňujúcich návrhoch sme zdôraznili význam toho, aby sa osobitná pozornosť venovala vzdialeným a izolovaným regiónom. Teraz len môžeme dúfať, že Rada bude kladne reagovať na naliehavú výzvu Parlamentu, aby začala konať.
<SPEAKER ID="176" NAME="Matthias Groote, v">
mene skupiny PSE. - (DE) Pán predsedajúci, pán komisár, dámy a páni, chcel by som začať poďakovaním spravodajcovi pánovi Liesemu za dobrú a konštruktívnu spoluprácu, ktorú sme spolu mali v priebehu niekoľkých uplynulých mesiacov.
<P>
Začlenenie leteckej dopravy do obchodu s emisnými kvótami je prvý legislatívny postup po jarnom samite, na ktorom si hlavy štátov a predsedovia vlád stanovili niektoré odvážne ciele. My v Európskom parlamente tiež musíme prideliť tejto téme najvyššie miesto vo svojom politickom programe vytvorením Dočasného výboru pre klimatické zmeny. Odborníci a výskumní pracovníci nám na vypočutiach vo Výbore pre klimatické zmeny pripomenuli, že v nasledujúcich 8 až 10 rokoch musíme zvrátiť vývoj emisií CO2. Po tomto termíne sa emisie skleníkových plynov už nesmú ďalej zvyšovať, ale sa musia znížiť, čím by sa globálne otepľovanie mohlo udržať na menej než dvoch stupňoch..
<P>
Dátum začiatku 1. január 2010, za ktorý sa hlasovalo vo Výbore pre životné prostredie, verejné zdravie a bezpečnosť potravín, má ústredný význam. Musíme dosiahnuť, aby rok 2010 bol dátumom začiatku, pretože nemôžeme strácať čas na boj so zmenou klímy a "brzdná dráha” vo veciach týkajúcich sa zmeny klímy je veľmi dlhá a s ubiehajúcim časom sa ešte viac predlžuje.
<P>
Pokiaľ ide o návrh Komisie, čo znamená rozdiel medzi letmi v rámci Európy a medzikontinentálnymi letmi, musím povedať, že som veľmi rád - pán Jarzembowski to spomenul - že my v Parlamente s tým súhlasíme a chceme jednotný dátum začiatku.
<P>
Horná hranica, ako aj časovo viazané komponenty sú veľmi dôležité pre emisné kvóty, ktoré sa majú vydať. V tejto veci musíme postupovať realisticky a byť ambiciózni. Stanovenie stropu emisií z leteckej dopravy na 80 % hodnoty z rokov 2004-2006 je veľmi dobrý a spravodlivý prístup. Stanovenie tohto stropu je potrebné na to, aby 87 % zvýšenie emisií z leteckej dopravy v rokoch 1990 až 2004 nenarušilo zníženie v iných priemyselných odvetviach. S cieľom zabezpečiť, aby emisné kvóty dosiahli primerané cenu a systém obchodovania s emisnými kvótami skleníkových plynov mohol byť efektívny, musí byť podiel emisných kvót, s ktorými sa má obchodovať formou aukcie, oveľa vyšší, ako ten, ktorý navrhla Komisia.
<P>
Socialistická skupina v Európskom parlamente preto navrhuje zvýšenie podielu emisných kvót, s ktorým sa má obchodovať formou aukcie, na 25 %. Pokiaľ ide o výnosy z obchodovania formou aukcie emisných kvót, členské štáty by ich mali použiť na opatrenia na prispôsobenie zmene klímy, ako aj na boj proti zmene klímy v rámci Európskej únie aj mimo nej.
<P>
Ďalšia dôležitá vec: všetky lietadlá so vzletovou hmotnosťou nad 5,7 tony sa musia začleniť do systému obchodovania s emisnými kvótami skleníkových plynov. Zajtra budeme hlasovať o pozmeňujúcom a doplňujúcom návrhu, ktorý zabezpečuje začlenenie len lietadiel s maximálnou vzletovou hmotnosťou nad 20 ton. Našim cieľom musí byť to, aby sme nevyčlenili obchodné prúdové lietadlá zo systému obchodovania s emisnými kvótami a aby sme do systému v plnej miere začlenili lietadlá prepravujúce dovolenkárov.
<P>
Rád my som si myslel, že zajtra budeme odvážni a výrazne sa posunieme smerom k väčšej ochrane podnebia; dúfam, že zajtra to celé uvedieme do pohybu.
<SPEAKER ID="177" NAME="Holger Krahmer, v">
mene skupiny ALDE. - (DE) Pán predsedajúci, moje poďakovanie v prvom rade patrí dvom spravodajcom na túto tému, pánovi Liesemu a pánovi Jarzembowskému, ktorých spoločná práca na tejto téme očividne nebola vždy bezproblémová. Spolu s investíciami do nových technológií a vytvorením ďalšej infraštruktúry obchodovania s emisnými kvótami môže významne prispieť k zníženiu emisií CO2 z leteckej dopravy. Obchodovanie s emisnými kvótami musí pritom rast skôr umožniť, než mu brániť. Obchodovanie by malo poskytovať stimuly na obnovu leteckých flotíl a výrobu efektívnejších a modernejších lietadiel.
<P>
Skupina Aliancie liberálov a demokratov za Európu odôvodnene podporuje začlenenie všetkých leteckých spoločností do jednotného dátumu začiatku v roku 2011. Podľa nášho názoru by mali emisie v rokoch 2004 až 2006 slúžiť ako základ. To odmení tie letecké spoločnosti, ktoré v minulosti obnovili a modernizovali svoju leteckú flotilu. Moja skupina navrhuje stanovenie stropu na 90 %. Je to odvážne, odvážnejšie než návrh Komisie, ale nie prehnané. Podľa nášho názoru by sa malo obchodovať formou aukcie maximálne s 30 % emisných kvót, aby sa novým prevádzkovateľom zjednodušil prístup na trh.
<P>
Výnosy z obchodovania formou aukcie by sa mali v sektore leteckej dopravy v prvom rade použiť na zníženie emisií. Podporujeme aj zvýšenie vzletovej hmotnosti na 20 ton, pretože chceme udržať byrokratické prekážky pre malých prevádzkovateľov na najnižšej úrovni. Podporujem začlenenie leteckej dopravy do systému obchodovania s emisnými kvótami, ktorý je podľa možnosti čo najviac otvorený a efektívny. Obmedzovanie spôsobu použitia emisných kreditov nedáva zmysel z ekologického hľadiska. Tak, ako sa musí rovnako zohľadniť každý gram emisií CO2, aj zníženie emisií má všade rovnaký účinok. Ak sa emisie dajú znížiť inde menej nákladne, sú dobré ekonomické dôvody pre neobmedzený, pružný prístup ku kreditom.
<P>
Letecká doprava je pre európsky hospodársky rast životne dôležitá. Globalizácia je nemysliteľná bez leteckých spoločností, ktoré sú konkurencieschopné. V budúcnosti ľudia budú chcieť lietať viac, nie menej, nielen v rámci Európy ale najmä aj do iných častí sveta a toto musíme vziať na vedomie.
<P>
Európska únia sama rozhoduje o začlenení dopravy do obchodovania s emisnými kvótami a v tomto procese súčasne získava priateľov aj nepriateľov na medzinárodnej úrovni. Ak my, Európania, chceme určovať cestu v politike ochrany podnebia, musíme sa sami opýtať nielen to, ako ďaleko by sme mali zájsť, ale aj to, ako môžeme so sebou vziať kohokoľvek iného. Táto otázka, dámy a páni, bude znovu položená v Bali, je čas odvrátiť sa od izolačných riešení EÚ v politike ochrany podnebia.
<SPEAKER ID="178" NAME="Guntars Krasts, v">
mene skupiny UEN. - (LV) Ďakujem, pán predsedajúci. Obchodovanie s emisnými kvótami je správnou odpoveďou na zníženie emisií skleníkových plynov z leteckej dopravy. Musíme však dôkladne zhodnotiť podmienky pre zavedenie kvót s cieľom zabrániť narušeniu hospodárskej súťaže leteckých spoločností členských štátov a cestovných príležitostí obyvateľov EÚ. Väčšina leteckých prepravcov v nových členských štátoch zaostáva za leteckými spoločnosťami starých členských štátov z hľadiska počtu prepravených cestujúcich aj v objemoch emisií skleníkových plynov na obyvateľa. Je ťažké zhodnotiť rozsah budúceho rastu leteckých prepravcov v nových členských štátoch EÚ, ale nepochybujem, že s cieľom vyvážiť ukazovatele mobility pre obyvateľov členských štátov, objemy dopravy v nových členských štátoch musia výrazne rásť. Ak sa v pravidlách pre obchodovania s emisnými kvótami skleníkových plynov nestanovia podmienky a neurčí sa, ako budú rýchlo rastúce letecké spoločnosti schopné ďalej pokračovať vo svojom raste tak, aby prostriedky použité na získanie emisných kvót nemalo brzdiaci účinok na ich rozvoj, zabrzdí to vyrovnávanie mobility obyvateľov EÚ. Parlamentný Výbor pre životné prostredie, verejné zdravie a ochranu potravín podporil návrh na vytvorenie rezervy pre nových prevádzkovateľov leteckej dopravy a to je správny prístup. S cieľom zabezpečiť, aby sa s prevádzkovateľmi leteckej dopravy s rôznymi počiatočnými pozíciami a trendmi rastu zaobchádzalo rovnako, mali by sme rezervovať podiel kvót pre prevádzkovateľov leteckej dopravy s rýchlo rastúcim objemom. Obidva tieto návrhy sú dôležité pre posilnenie hospodárskej súťaže v odvetví leteckej prepravy v Európskej únii. Ďakujem.
<SPEAKER ID="179" NAME="Caroline Lucas, v">
mene skupiny Verts/ALE. - Pán predsedajúci, chcela by som poďakovať pánovi Liesemu za vynikajúcu spoluprácu a zablahoželať mu k jeho práci.
<P>
Musím však povedať, že som jeho prácu oceňovala oveľa viac predtým, keď sa musel snažiť hľadať kompromisy v rámci svojej politickej skupiny, ktoré by v prípade ich prijatia výrazne oslabili stanovisko, ktoré vo Výbore pre životné prostredie, verejné zdravie a ochranu potravín prijala prevažná väčšina práve minulý mesiac. To je podstatné, pretože ak máme mať nejakú reálnu možnosť výrazne znížiť vplyv leteckej dopravy na naše podnebie, musíme významne posilniť pôvodný návrh Komisie. Podľa vlastných údajov Komisie jej návrhy v súčasnosti dosiahnu len to, že namiesto zvýšenia emisií z leteckej dopravy do roku 2020 o 83 % podľa scenára ničnerobenia, sa namiesto toho zvýšia o 78 %. Toto zníženie je menšie ako ročný nárast v leteckej doprave. Nie je to vážne, nie je to ambiciózne, nie je to vedúce postavenie v globálnom meradle.
<P>
Dosiahnutie zníženia emisií prostredníctvom obchodovania s emisnými kvótami v rozhodujúcej miere záleží na malom počte povolení. Keďže sa emisie z leteckej dopravy od roku 1990 už zdvojnásobili, požadovať počiatočný podiel kvót pripadajúci na priemerné emisie v období 2004 - 2006 alebo dokonca 80 - 90 % z nich, je skrátka príliš veľkorysé. Preto vás vyzývam, aby ste podporili pozmeňujúce a doplňujúce návrhy mojej skupiny na počiatočné pridelenie kvót, čo predstavuje 50 % uvedenej hodnoty. Potrebujeme aj 100 % obchodovanie s emisiami formou aukcie, aby nedošlo k neočakávaným výnosom na úkor cestujúcich.
<P>
Na záver vás vyzývam, aby ste hlasovali proti skutočne nehoráznemu pozmeňujúcemu a doplňujúcemu návrhu skupiny ALDE, ktorým sa snaží odstrániť obmedzenia prístupu k emisným kreditom pochádzajúcim z projektov Mechanizmu čistého rozvoja a Spoločnej realizácie nielen pre leteckú dopravu ale aj pre všetky sektory systému obchodovania s emisnými kvótami skleníkových plynov. Odstránenie obmedzení poskytuje ako zvyčajne otvorenú výzvu na obchodovanie. Letecká doprava aj iné sektory budú môcť pokračovať vo zvyšovaní svojich emisií bez obmedzení a jednoducho si budú môcť kúpiť predpokladané zníženia dosiahnuté inde a keď zoberieme do úvahy najnovšie správy s ohľadom na to, že takmer polovica znížení z projektov CDM a JI je sporná, zásadne to naruší celistvosť celého systému.
<P>
Zajtra čaká na Európsky parlament vážna skúška, na základe ktorej ukáže, či naozaj chce podniknúť reálne opatrenia na zmenu klímy a ak chce dokázať naozajstné vedúce postavenie, potom musí podporiť pozmeňujúce a doplňujúce návrhy zelených..
<SPEAKER ID="180" NAME="Bairbre de Brún, v">
mene skupiny GUE/NGL. - (GA) Keďže tieňový spravodajca v mene skupiny GUE/NGL pán Jens Holm nie je prítomný, prijmite, prosím, jeho ospravedlnenie, že nemôže byť s nami na dnešnej rozprave. Teraz je na mne, aby som vysvetlil názor skupiny GUE/NGL.
<P>
Nastal čas, aby sa letecké spoločnosti zapojili do úsilia v boji proti zmene klímy. Emisie skleníkových plynov z medzinárodnej leteckej dopravy sa od roku 1990 zdvojnásobili a celkovo zodpovedajú za 5 % až 12 % emisií oxidu uhličitého v EÚ.
<P>
Vedúci predstavitelia EÚ sa v marci tohto roku zaviazali do roku 2020 dosiahnuť 20 % zníženie emisií oxidu uhličitého v porovnaní s úrovňami v roku 1990. Máme teraz príležitosť ukázať širšiemu svetu, že tieto ciele splníme.
<P>
Návrh Komisie odporúča, aby sektor leteckej dopravy nemusel dodržiavať priemery za roky 2004 až 2006. Je to viac ako 90 % nad úrovňou roku 1990. Komisia tiež odporúča, aby obchodovanie formou aukcie zodpovedalo najviac 3 % kvót. Letecké spoločnosti nebudú mať žiadnu motiváciu na to, aby samé znižovali ich úrovne, ak môžu získať svoje povolenie na uhlíkové emisie zdarma. Obchodovania formou aukcie by malo byť 100 % - čo podporujeme my, ako aj Zelení - pretože by sa to zhodovalo so zásadou "znečisťovateľ platí”.
<P>
Skupina GUE/NGL verí, že podiel kvót, ktorý sa má prideliť, by mal byť 20 % priemeru rokov 2004 až 2006; obmedzilo by to množstvo kvót, ktoré by sektor leteckej dopravy mohol kúpiť od iných sektorov alebo podľa systému obchodovania s emisnými kvótami a podiel aukcie by sa mohol zvýšiť na 100 %.
<P>
Letecké spoločnosti sú hlavným zdrojom emisií skleníkových plynov v Európe aj vo svete. Je čas skončiť so zvláštnym prístupom a vziať do úvahy vplyv na životné prostredie a zmenu klímy.
<SPEAKER ID="181" NAME="Hélène Goudin, v" LANGUAGE="SV">
Pán predsedajúci, zmena klímy je cezhraničný environmentálny problém a EÚ je dôležitým aktérom v globálnej práci v súvislosti s klímou. Emisie sa v celosvetovom meradle zvyšujú a zostáva málo času. Strana Junilistan preto podporuje hlavné tézy návrhu, o ktorom dnes večer diskutujeme.
<P>
Začlenenie leteckej dopravy do systému obchodovania s emisnými kvótami je nepochybný a nákladovo efektívny krok v práci v oblasti klímy. Nie je to však len samotné obchodovanie, ktoré vedie k znižovaniu emisií, ale aj celkové limity emisií, ktoré sa rozhodneme zaviesť. Systém sa musí rozšíriť tak, aby sa do neho začlenili iné sektory, ktoré majú vplyv na klímu s cieľom dosiahnuť klimatické ciele, ktoré sme si sami stanovili.
<P>
Podporujeme návrh Komisie týkajúci sa jednotného termínu začiatku uplatňovania smernice. Je neprijateľné, aby sa Komisia nechala ovplyvniť medzinárodným politickým tlakom, ktorého cieľom je odložiť prácu v oblasti ochrany klímy a narušiť hospodársku súťaž. Smernica by sa tiež mala uplatňovať na každého. Nemôžeme umožniť výnimky pre jednotlivé osoby alebo udalosti. Naše hlavy štátov musia platiť za svoje náklady tak, ako my ostatní. Čokoľvek iné by bolo neprimerané.
<P>
Na záver by som chcela zdôrazniť, že spoločné environmentálne ciele by sa nemali používať ako prostriedky na zavedenie spoločnej daňovej politiky. Príjem z opatrenia by sa nemal previesť do EÚ, ako to navrhuje pozmeňujúci a doplňujúci návrh 14. Každý členský štát musí mať možnosť rozhodnúť sám, ako použije príjmy z predaja pridelených emisných kvót.
<SPEAKER ID="182" NAME="Roger Helmer" AFFILIATION="NI">
Pán predsedajúci, navrhujeme, aby sa do európskeho systému obchodovania s emisnými kvótami (ETS) zaviedlo nové odvetvie, letecká doprava, napriek tomu, že tento systém nápadne zlyháva. Vôbec neznížil uhlíkové emisie CO2, ale vytvoril úplne novú vrstvu byrokracie, administratívy a nákladov pre priemysel. Previedol veľké sumy peňazí z krajín, ktoré zodpovedali za počiatočné prideľovanie kvót tým, ktorí bolo rozmarní, najmä z Británie do Francúzska a Nemecka. V rámci Británie to malo účinok prevodu prostriedkov z nemocníc do veľkých naftárskych spoločností.
<P>
Systém ETS vytvoril komplexnú sieť politicky vplyvných, právne zaručených záujmov a chamtivcov, ktorí lobovali s cieľom manipulovať systém pre svoje vlastné záujmy. Plány Komisie získať kontrolu nad prideľovaním kvót posunie problém jednoducho ďalej. S miernymi obmedzeniami na prideľovanie kvót kúpených mimo Európy budú prostriedky Európskej únie plynúť do krajín ako je Čína, kde je regulácia minimálna a záznamy nesmú byť presné. Takí veľkí zahraniční znečisťovatelia za malé vynaložené úsilie získajú veľké výnosy, veľa škody sa napácha na európskych ekonomikách a emisie CO2 budú naďalej nekontrolované.
<P>
Je jednoducho nehorázne, že navrhujeme začleniť nové priemyselné odvetvia do tohto neúspešného systému. Poviem vám, že si najskôr musíte upratať vo vlastnom dome pred tým, než začnete uvažovať nad jeho rozšírením.
<SPEAKER ID="183" NAME="Richard Seeber" AFFILIATION="PPE-DE">
(DE) Pán predsedajúci, vždy je zaujímavé počúvať, ako niektorí poslanci odmietajú prijať realitu. Považujem návrh Komisie za dobrý. Tiež verím, že pán Liese ho ďalej vylepšil. Je to klasický prípad internalizácie externých nákladov.
<P>
Trhy môžu fungovať len vtedy, ak môžeme vytvoriť správne rámcové podmienky. Všetci sme sa zaviazali uplatňovať zásadu "znečisťovateľ platí”, ale to znamená aj to že tí, ktorí spôsobili náklady, musia za to aj zaplatiť. Znamená to zahrnutie všetkých nákladov, a to zahŕňa náklady na životné prostredie, ktoré spôsobili emisie CO2 z leteckej dopravy. Verím tiež, že do tejto veci musíme vniesť väčšiu podporu a snahu. Všetci vieme, že pre nás všetkých, vrátane mnohých ľudí vo Spojenom kráľovstve, by ničnerobenie bolo v tomto prípade oveľa drahšie ako prijatie tohto opatrenia.
<P>
Musíme však byť aj spravodliví. Všetky sektory musia prispieť do tohto systému. Vieme, že emisie CO2 vo veľkých výškach majú oveľa škodlivejší účinok ako na zemi. Musí sa to vziať do úvahy, keď hovoríme o začlenení týchto emisií z leteckej dopravy. Okrem toho je to sektor, ktorý je charakterizovaný veľmi vysokými mierami rastu. Po druhé musíme povedať aj to, že máme možnosti zaviesť rôzne riadiace opatrenia na ďalšie obmedzenie týchto emisií CO2. Aj to sa musí vziať do úvahy.
<P>
Povinnosťou Spoločenstva je fungovať ako vzorový model na medzinárodnej aréne. Nemôžeme očakávať, že sa pripoja iné krajiny, ak sami nedávame dobrý príklad.
<P>
Tiež verím, že práve tu máme významné príležitosti na to, aby sme stavali na konkurenčnej výhode, ktorú už do určitej miery máme v tomto konkrétnom sektore, takže by sme mali pre inovatívne spoločnosti zabezpečiť najmä podporu, ktorú požadujú.
<SPEAKER ID="184" NAME="Dorette Corbey" AFFILIATION="PSE">
(NL) Pán predsedajúci, v prvom rade blahoželám pánovi Liesemu, ktorý pripravil vynikajúcu správu. Blahoželám aj nášmu tieňovému spravodajcovi pánovi Grootemu.
<P>
Letecká doprava tak, ako iné sektory musí prispieť k boju proti zmene klímy. Nemôžeme dosiahnuť klimatický cieľ znížiť emisie o 20 alebo 30 % do roku 2020, pokiaľ sa na znížení nebude podieľať každý. Letecký priemysel sa úplne stavia proti prijatiu nadmerne prísnych opatrení, ale to počúvame od všetkých sektorov a ak uspokojíme každého, celkom nič nezostane z našej politiky na ochranu klímy.
<P>
Z toho dôvodu je dobré, že Komisia chce začleniť leteckú dopravu do systému ETS, je však príliš veľkorysá z hľadiska počtu emisných kvót, ktoré plánuje prideliť do tohto sektora. Podľa môjho názoru pre 80 % emisií by naozaj malo byť najvyššie obmedzenie. Výbor pre životné prostredie, verejné zdravie a ochranu potravín správne chce vidieť postupné znižovanie tohto stropu v súlade s európskym cieľom týkajúcim sa klímy znížiť emisie o 20 alebo 30 %.
<P>
Prevádzkovatelia leteckej dopravy prisľúbili 50 % zvýšenie účinnosti leteckých motorov. Výbor pre životné prostredie má v úmysle dohliadnuť na to, aby sľub dodržali, a to je dobrá vec: čím hospodárnejšie, tým lepšie.
<P>
Tretia dôležitá vec sa týka aukcie pridelených kvót. Podľa môjho názoru by sa ich malo obchodovať formou aukcie podľa možnosti čo najviac: 25 % je skutočne minimum. Postupy sa musia zamerať na boj proti zmene klímy. Najmenej rozvinuté krajiny sotva nejako prispejú k zmene klímy, ale musia znášať jej najvážnejšie následky. Tento právny predpis nám umožní niečo s tým urobiť.
<SPEAKER ID="185" NAME="Chris Davies" AFFILIATION="ALDE">
Pán predsedajúci, mám tu list od General Motors, v ktorom sa sťažujú na pozíciu Parlamentu týkajúcu sa znižovania emisií oxidu siričitého z automobilov. Ďalší list mám od British Airways - ďalší prípad osobitnej súdnej žaloby - vyjadrujúci sťažnosť na toto opatrenie; náklady navyše budú pre nich znamenať to, že sa bude zložitejšie investovať do technológií s nižším obsahom oxidu uhličitého, ktoré chcú mať v lietadlách.
<P>
Neverím ani slovu v týchto listoch! Je to len zvláštna súdna žaloba jedného priemyselného odvetvia po druhom. Nečítal nikto z ich vedenia správu OSN? V tejto správe sa hovorí, že do 20 rokov až do dvoch miliárd ľudí bude musieť počítať s vážnym nedostatkom vody čiastočne z dôvodu zmeny klímy. Musíme s tým niečo robiť. Michael O'Leary zo spoločnosti Ryanair nemusí byť osobou prijateľnou pre vzťahy s verejnosťou pre letecký priemysel, ale veľa pravdy je v tom, čo hovorí, keď sa veľmi jasne vyjadruje, že sa nebude starať o životné prostredie, pokiaľ si môže plniť zlatom vlastné vrecká ako aj vrecká svojej spoločnosti.
<P>
Musíme však poskytnúť určitú rovnováhu. Musíme zaistiť a uľahčiť postavenie našich voličov, ktorí radi cestujú, ale musíme zároveň aj zabezpečiť, aby sa k obavám o životné prostredie správne pristupovalo.
<P>
Toto opatrenie sa teraz trochu približuje k spomaleniu neobyčajného rastu leteckého priemyslu. Podporí priemysel, aby investoval do opatrení na zmiernenie. Zabezpečí, aby do nášho prístupu bola zahrnutá aspoň základná zásada, podľa ktorej platí znečisťovateľ.
<P>
Predovšetkým však musíme zabezpečiť to, aby sme mali strop, ktorý podporuje opatrenia, ktoré sa majú prijať, strop ktorý podľa mňa musí byť aspoň o trochu ambicióznejší, ako ten, ktorý práve navrhla Komisia.
<SPEAKER ID="186" NAME="Mieczysław Edmund Janowski" AFFILIATION="UEN">
- (PL) Pán predsedajúci, pán komisár, môžem poďakovať všetkým spravodajcom. Riešime komplexný problém. Na jednej strane sú tu úvahy o životnom prostredí týkajúce sa našej atmosféry, pričom na druhej strane musíme súperiť s rozvojom leteckej dopravy, dôležitým zdrojom hospodárskej činnosti, ktorá zahŕňa dopravu a cestovný ruch a ktorá je prevádzkovaná na veľmi konkurenčnom trhu.
<P>
Rozhodnutia o tejto veci musia byť rozvážne a jednoznačné, ale v žiadnom prípade by nemali diskriminovať európskych prepravcov vrátane prepravcov z nových členských štátov. Mohlo by to byť veľmi škodlivé pre európsku leteckú dopravu bez toho, aby sa dosiahol cieľ zníženia škodlivých emisií skleníkových plynov. Zemská atmosféra zrejme nepozná hraníc. Začlenenie emisií oxidu uhličitého z civilnej leteckej dopravy do systému obchodovania Európskej únie sa preto musí uznať za oprávnené.
<P>
Okrem toho by sme podľa môjho názoru mali vziať do úvahy aj emisie iných plynov, ako sú toxické oxidy dusíka. Domnievam sa, že najdôležitejšie opatrenia sú tie, ktoré účinne obmedzujú škodlivé emisie plynov prostredníctvom používania inovatívnych riešení v oblasti leteckých motorov, konštrukcii lietadiel s lepšími aerodynamickými parametrami a radikálne zlepšenie v riadení letovej prevádzky, ktoré obmedzuje nepotrebný letový čas. Teraz pokladám obchodovanie s emisiami skleníkových plynov za náhradné riešenie. Považoval by som za rozumné, keby sa dnes prijalo základné obdobie rokov 2007-2009 na stanovenie stropu emisií na úrovni medzi 5 až 10 % na 100 % s ohľadom na rastúci záujem o leteckú prepravu a okrem toho zahrnúť prepravcov pochádzajúcich mimo Európskej únie, ktorí prevádzkujú leteckú dopravu v rámci EÚ.
<SPEAKER ID="187" NAME="Umberto Guidoni" AFFILIATION="GUE/NGL">
(IT) Pán predsedajúci, dámy a páni, zmena klímy je jedným z najvážnejších problémov, ktorým čelíme. Ak chceme chrániť svoju budúcnosť, musíme byť pripravení zmeniť svoj životný štýl najmä na základe mobility.
<P>
Doprava je jeden zo sektorov, ktoré sa najviac podieľajú na spotrebe energie a ktorý najviac závisí od používania fosílnych palív. V rámci tohto sektora letecká doprava zohráva rastúcu úlohu. V roku 2004 sa emisie skleníkových plynov z leteckej dopravy v Európskej únii zvýšili o 87 % v porovnaní s rokom 1990. Európa je zodpovedná približne za polovicu emisií CO2 z leteckej dopravy. Tento vývoj nie je ďalej trvalo udržateľný a je dôležité, aby sme prijali primerané opatrenia, napríklad zrušením výhod pre tento priemysel.
<P>
Verím, že návrh smernice Komisie týkajúci sa emisných kvót pre leteckú dopravu je nástrojom potrebným na riešenie dôležitých problémov súvisiacich so zmenou klímy a vítame správu Výboru pre životné prostredie, verejné zdravie a ochranu potravín, ktorá posilňuje pôvodnú smernicu.
<P>
Musíme však, a je dôležité to zdôrazniť, dodržať niektoré kvalifikačné body v rozprave a hlasovaní, ktoré sa bude konať zajtra. Myslím si, že systém obchodovania s emisiami skleníkových plynov Spoločenstva by sa mal uplatniť na všetky lety z a do Európskej únie. Nemôže sa to odložiť na obdobie po roku 2010.
<P>
Dôležité je aj to, že významný podiel kvót sa prideľuje a výnosy z nich sa musia použiť na podporu najčistejších foriem dopravy napríklad zrušením daní z dopravy priaznivej k životnému prostrediu s cieľom vytvoriť nízko nákladový cestovný ruch, v ktorom sa používajú menej znečisťujúce druhy dopravy, ako sú vlaky. Potrebujeme podporiť aj výskum účinnejších leteckých motorov a účinnejší letový manažment.
<P>
Dúfam, že Parlament neznehodnotí predložený kompromis, ktorý umožní Európe stať sa vedúcou v boji proti zmene klímy.
<SPEAKER ID="188" NAME="Bastiaan Belder" AFFILIATION="IND/DEM">
(NL) Pán predsedajúci, hovorím v mene svojho kolegu pána Bloklanda.
<P>
Návrh začleniť leteckú dopravu do systému obchodovania s emisiami by mal byť jasný signál Európskej únie o potrebe prispieť k ambicióznym cieľom na zníženie emisií na začiatku tohto roku. Na základe toho zodpovedný parlamentný výbor schválil návrh Komisie a dokonca dal podnety na jeho sprísnenie.
<P>
Minulý týždeň sa zdalo, že smerujeme k dosiahnutiu dohody na prvom čítaní. Táto nádej bol posilnená predsedníctvom Rady, ale ukázalo sa, že nepodložene, pretože od Rady nebolo možné získať mandát.
<P>
Tento týždeň je podľa mňa dôležité, aby sme sa nedohodli na zmiernení návrhu Komisie, ale aby sme sa snažili dosiahnuť návrh s jasnými ambíciami s cieľom byť v zhode s postupom, ktorý bol naplánovaný tento rok na jar v súvislosti so znížením emisií. Preto úprimne podporujem postup naplánovaný Výborom pre. pre životné prostredie, verejné zdravie a ochranu potravín.
<SPEAKER ID="189" NAME="Reinhard Rack" AFFILIATION="PPE-DE">
(DE) Pán predsedajúci, súhlasím s bodmi, s ktorými vystúpili takmer všetci ostatní poslanci.. Hovorím "takmer” všetci poslanci, a preto sa sústredím na tri formálne hľadiská.
<P>
Bod č. 1: V tomto Parlamente to stále opakujeme a dnes to robíme znovu: odsúvame dôležité legislatívne návrhy na večerné rokovanie. Týmto spôsobom zabezpečujeme, aby počúvalo podľa možnosti čo najmenej ľudí a aby, nikto, až na pár výnimiek, nesedel v miestnosti pre návštevníkov, ako aj to, že novinári, ktorí by mali o tomto všetkom prinášať správy, budú svoju pozornosť večer pravdepodobne venovať už iným veciam.
<P>
Po druhé, stále počúvame, a aj v tejto rozprave sme to počuli, že my, Európsky parlament, sa musíme zapájať na prvom čítaní a prijímať náročné pozície, pretože Rada v každom prípade potom pribrzdí a nakoniec sa nedostaneme tam, kam chceme prísť. Vystríham pred týmto stanoviskom, bola to dlho pravda, ale platí to stále menej. Videli sme to v súvislosti s nariadeniami týkajúcim sa kvality ovzdušia, napríklad kde boli a stále sú iniciatívy, v ktorých hlavy štátov a predsedovia vlád, dokonca aj ministri pre životné prostredie prešli s nami dlhú cestu už aj na prvom čítaní. S výsledkami, na ktorých sme sa dohodli, to znamená, že o 10 až 15 rokov v strednej Európe budeme musieť vyčleniť mestá medzi Norimbergom a Bolognou, pretože sa nebudeme môcť udržať v rámci hodnôt, ktoré boli stanovené.
<P>
Po tretie, tu, v Európskom parlamente, musíme zaviesť životaschopné pracovné vzťahy s cieľom dospieť k rozumným spoločným riešeniam. V tom, čo vzniklo vo vzťahu k tejto smernici za posledné týždne, vidím úspešnú cestu a úspešný pokus dosiahnuť, aby environmentálne, dopravné, hospodárske a priemyselné záležitosti neboli zatiaľ neboli, ale verím, že po výsledku zajtrajšieho hlasovania budú, zahrnuté do rozumného kompromisu. Teraz musíme ešte presvedčiť zvyšok sveta, aby sa k týmto snahám pripojil a urobil niečo pre životné prostredie.
<SPEAKER ID="190" NAME="Eluned Morgan" AFFILIATION="PSE">
Pán predsedajúci, v prvom rade by som chcela povedať, že je milé vidieť pána Dimasa späť.
<P>
Pripúšťame, že emisie uhlíka v súvislosti s leteckou dopravou v súčasnosti tvoria veľmi malý podiel celkových emisií uhlíka v Európskej únii. Len ťažko sa však dá nevidieť neuveriteľný nárast v tomto sektore za posledné roky, a preto nie je ťažké pripustiť, že samotné plány priemyslu na rozšírenie sú obrovské. V súčasnosti sú obmedzené technológie na alternatívne, menej znečisťujúce palivá v súvislosti s leteckou dopravou. Preto je úplne logické aby sme pripustili, že letecká doprava bude pravdepodobne naďalej rásť, ale potrebujeme zabezpečiť, že tento rast sa vyrovná v iných hospodárskych sektoroch, ktoré majú alternatívy z hľadiska zníženia emisií uhlíka. Preto je dôležité, aby sa letecký priemysel začlenil do systému obchodovania s emisiami (ETS).
<P>
Tiež by som chcela zdôrazniť skutočnosť, že Európska únia má zásadu, na základe ktorej by mal platiť znečisťovateľ. Podľa súčasného systému ETS, ktorý je vzdialený od zásady platenia znečisťovateľmi, sme videli, že mnohí znečisťovatelia získali veľké výnosy vďaka systému ETS. To musí prestať. Preto keď dôjde k veľkoobchodnej reforme, bude dobré, aby mnohí z týchto producentov emisií uhlíka obchodovali formou aukcie.
<P>
Možno jedným z najzaujímavejších aspektov tejto rozpravy je otázka, kde by sa mali použiť peniaze získané z obchodovania formou aukcie v systéme ETS. V najbližšom preskúmaní systému ETS by sa potenciálne dalo získať 200 miliárd EUR, ak by sme prešli na obchodovanie v plnom rozsahu. Som si istý, že mnohí z nás by si vedeli predstaviť nespočítateľné množstvo spôsobov, ako použiť peniaze tohto druhu, ale domnievam sa, že, by bolo rozumné, keby sme podľa možnosti tieto peniaze usmerňovali cez rozpočet EÚ a použili na iniciatívy týkajúce sa zmeny klímy, ktoré by mohli zahrnúť prevody peňažných prostriedkov do rozvojových krajín, vrátane, napríklad, financovania výsadby nových lesov v rozvojových alebo rozvíjajúcich sa krajinách.
<P>
Je potrebné si však aj uvedomiť, že aj v našich vlastných členských štátoch pravdepodobne budeme svedkami ohromného zvýšenia z hľadiska energetickej chudoby. Možno by sme mali uvažovať o vedení peňažných prostriedkov aj týmto smerom. Takže rozhodnutie, ktoré zajtra urobíme, ukáže, kam by sme sa mali uberať z hľadiska reformy systému ETS ako celku.
<SPEAKER ID="191" NAME="Jeanine Hennis-Plasschaert" AFFILIATION="ALDE">
(NL) Pán predsedajúci, namiesto všetkých metód neúčinných daní a poplatkov Komisia navrhuje súčasný, trhovo orientovaný nástroj, čo je voľba, ktorú úprimne podporujem. Je účinná z hľadiska životného prostredia, ako aj ekonomicky a je neobyčajne vhodná pre širšie uplatnenie; prinajmenšom má potenciál byť všetkým z týchto vecí.
<P>
Dosť rýchlo bolo jasné, že názory v tomto Parlamente sú tak trochu rozdelené. Výbor pre životné prostredie, verejné zdravie a ochranu potravín prestal celkovo oponovať Výboru pre dopravu a cestovný ruch. Môj kolega pán Krahmer povedal všetko, čo bolo potrebné o tom povedať. Teraz boli vypracované pozmeňujúce a doplňujúce návrhy ku kompromisu a zajtrajšie hlasovanie ukáže, či prevládajú alebo neprevládajú emócie.
<P>
Otázky týkajúce sa klímy sú pálčivý problém a hlasovanie zelených je mimoriadne napínavé. Na tom samotnom nie je nič zlé, ale ako to vidím ja, nemôžu byť zámerom obmedzenia v sektore leteckej dopravy a s tým súvisiacej zamestnanosti.
<P>
Za kontraproduktívny považujem pokus umelo redukovať jeden konkrétny druh dopravy, v tomto prípade leteckej dopravy, v prospech iného druhu. Všetko nasvedčuje tomu, že dopyt po rýchlej doprave prevyšuje ponuku. Potrebujeme všetky druhy dopravy, len s vlakmi a autobusmi naozaj nevystačíme.
<P>
Cieľom bolo vypracovať model, ktorý by bol podľa možnosti čo najprijateľnejší a mohol by sa rozšíriť alebo kopírovať vo svete; a ak chceme byť skutočne efektívni z hľadiska životného prostredia, áno, táto vec je životne dôležitá.
<P>
Ak sa to nepodarí, naše úsilie zostane len drobnou kvapkou v príslovečnom oceáne a tomu by som rád zabránil. Pán Rack to tak výstižne formuloval, keď práve povedal, že s cieľom byť efektívni, musíme presvedčiť zvyšok sveta, pretože len potom bude mať naša práca nejaký úžitok.
<SPEAKER ID="192" NAME="Sérgio Marques" AFFILIATION="PPE-DE">
(PT) Pán komisár, dámy a páni, ako poslanec zvolený za jeden zo siedmich najvzdialenejších regiónov, musím tento Parlament informovať o tom, aké veľké obavy majú tieto regióny v súvislosti so zavedením smernice, o ktorej sa práve diskutuje. Je to z jedného jednoduchého dôvodu: najvzdialenejšie regióny sú takmer výlučne závislé od leteckej dopravy a akékoľvek zvýšenie cien v tejto doprave, ktoré by nevyhnutne vyplynulo zo zavedenia tejto smernice, im skomplikuje prístup, zvýši ich izoláciu, ktorá bola podmieňujúcim faktorom pri udeľovaní zvláštneho postavenia na európskej úrovni najvzdialenejším regiónom tak, ako je to uvedené v článku 299 ods. 2 Zmluvy o ES.
<P>
Na druhej strane výsledkom zvýšenia nákladov v leteckej doprave bude ešte väčšie konkurenčné znevýhodnenie týchto regiónov, pokutovanie cestovného ruchu, ktorý je pre väčšinu z nich hlavnou ekonomickou činnosťou. Môžeme očakávať pokles počtu turistov alebo súm, ktoré každý z nich použije, čo by čo podľa štúdií, ktoré uskutočnila Vláda Kanárskych ostrovov, mohlo viesť k poklesu HDP najmenej o 2 %. Napriek tomu zlepšenie dostupnosti najvzdialenejších regiónov s cieľom znížiť ich izolovanosť a podporiť ich konkurencieschopnosť sú dve z troch hlavných politických priorít Európskej únie pre najvzdialenejšie regióny uvedené v oznámení Komisie Silnejšie partnerstvo pre okrajové regióny, ktoré Parlament v plnej miere podporil. Musíme zdôrazniť, aké protichodné a nezosúladené bude zavedenie smernice s týmito prioritami.
<P>
Myslím si, že prvý krát máme pred sebou legislatívny akt EÚ, ktorého účinkom by bolo zvýšenia izolácie týchto regiónov. Pozmeňujúce a doplňujúce návrhy 5 a 6, ktoré predložila skupina Európskej ľudovej strany (kresťanských demokratov) a európskych demokratov na základe kompromisu, ktorý sa dosiahol medzi spravodajcom pánom Liesem, ktorému musím zablahoželať k jeho vynikajúcej práci, pánom Jarzembowským a pani De Veyracovou, by iste do určitej miery vyrovnali účinky tejto smernice, ale nie sú postačujúce. Preto vyzývam všetky tri inštitúcie, aby sa v ďalšej etape legislatívneho procesu snažili nájsť lepšie riešenia na zníženie účinku tejto smernice na najvzdialenejšie regióny.
<SPEAKER ID="193" NAME="Ulrich Stockmann" AFFILIATION="PSE">
(DE) Pán predsedajúci, pán komisár, dámy a páni, rýchlo rastúci sektor leteckej dopravy sa musí čo najskôr začleniť do systému obchodovania s emisiami. To bude znamenať, že aj tento druh dopravy začne prispievať k zníženiu antropogénneho skleníkového účinku.
<P>
Z hľadiska dopravnej politiky je teraz našou legislatívnou úlohou zdokonalenie rámcových podmienok. Tieto rámcové podmienky sa musia vymedziť takým spôsobom, aby sa prípadné stimuly na úspory poskytli prostredníctvom primeranej ceny za tonu CO2, bez drastického obmedzenia počtu letov. Aby sa to dalo dosiahnuť napríklad vtedy, keď leteckým spoločnostiam budú prvýkrát pridelené kvóty, musí sa to uskutočniť tak, že nedostatok týchto pridelených kvót sa môže realisticky vyvážiť na trhu, inak by sa lety museli zrušiť a neviem, nakoľko by sme si my a naša spoločnosť s tým dokázali poradiť. Aj keby leteckým spoločnostiam po vstupe do systému bolo vydaných 100 % pridelených kvót, a to nik z nás nepožaduje, ročný nárast v leteckej doprave o 5 % by si vyžadoval rovnako veľký objem úspor z hľadiska emisií CO2. To vôbec nie je malá výzva.
<P>
Najväčší potenciál zníženia emisií je v realizácii iniciatívy na vytvorenie jednotného európskeho neba, čo znamená, že závisí od politickej vôle členských štátov.
<P>
Preto je v súčasnosti jedinou možnosťou leteckých spoločností obnoviť si flotily, ak im na tento účel zostane dostatočne veľký kapitál po zohľadnení plánovaných súm na aukciu. To si zrejme nebudú môcť dovoliť regionálne letecké spoločnosti.
<SPEAKER ID="194" NAME="Avril Doyle" AFFILIATION="PPE-DE">
Pán predsedajúci, pamätajúc na to, že politika je umením možného a že niekedy najlepšie môže byť nepriateľom dobra, by som rada poďakovala svojmu kolegovi, pánovi Liesemu, za jeho obrovské úsilie, ktoré vynaložil na dosiahnutie stanoviska - dohody - nielen medzi nami všetkými v skupine PPE-DE, ale aj u kolegov v celom Parlamente.
<P>
Medzinárodnej leteckej dopravy sa netýkajú záväzky vyplývajúce z Kjótskeho protokolu, a absolútne nedostatočný pokrok v Medzinárodnej organizácii civilného letectva ICAO za posledných 10 rokov, na ktoré im bol udelený mandát na riešenie problému emisií, ovplyvňuje dôležitosť toho, že Európska únia preberá vedúce postavenie. Navrhnutý systém obchodovania s emisiami by sa mal z konkurenčných dôvodov uplatňovať na všetky lety vrátane letov z tretích krajín od spoločného dátumu začiatku.
<P>
Teraz by som rada sústredila zvyšný čas, ktorý mi ostáva do dvoch minút, na jednu vec, ktorou sa, myslím, nezaoberal žiadny iný kolega. Je to vec, ktorá je veľmi, vážnym národným problémom pre Írsko.
<P>
Podľa tohto návrhu je navrhnutá bezplatná zameniteľnosť alebo prevod pridelených kvót v leteckej doprave na kjótske kvóty. Letecká spoločnosť môže požiadať o prevod svojich kvót v leteckej doprave na uvedené kjótske kvóty a vydávajúci členský štát musí súhlasiť. Pre nás v Írsku je to veľký problém, lebo ak by letecké spoločnosti robili bezplatné prevody kvót, museli by sme nahradiť tieto kjótske kvóty tými, ktoré by si Írska republika musela kúpiť na trhu za plnú trhovú cenu.
<P>
Írsky register bude mať v našich záznamoch nepomerný podiel letov vyplývajúci z veľkosti a geografického rozšírenia. niektorých leteckých spoločností, pretože letecké spoločnosti, konkrétne Ryanair, majú registráciu na Írskom leteckom úrade pre všetky svoje prevádzky (prevádzkové základne) v Európskej únii. Úspech spoločnosti Ryanair spočíva v tom, že spoločnosť má 20 prevádzok v celej Európskej únii, lietajú takmer do 130 cieľových miest a ich počet sa zvyšuje. Ale len malú časť týchto letov prevádzkujú v Írsku.
<P>
Chcela by som, aby sa Komisia konkrétne vyjadrila, či schváli pozmeňujúci a doplňujúci návrh 47, ktorý vymaže tieto zvlášť zložité vety.
<P>
Význam zásady, že platí znečisťovateľ, sa nemôže interpretovať tak, že írsky daňový poplatník platí za znečistenie v našich partnerských členských štátoch EÚ.
<SPEAKER ID="195" NAME="Riitta Myller" AFFILIATION="PSE">
(FI) Pán predsedajúci, na boj proti zmene klímy je potrebný naliehavý zásah a presne, ako tu bolo povedané, všetky druhy priemyslu, ktoré uvoľňujú skleníkové plyny do atmosféry, sa musia zapojiť do tohto zásahu. Leteckej doprave sa nemôže po nechať voľný priebeh. Skleníkové plyny z leteckej dopravy sa rýchlo zvyšujú. Je dôležité si zapamätať, ako sa to často hovorí, že letecká doprava je zodpovedná len za dve alebo tri percentá emisií skleníkových plynov. Ako bolo predtým povedané, emisie skleníkových plynov z leteckej dopravy sa od roku 1990 zvýšili až o polovicu.
<P>
Myšlienka začleniť teraz leteckú dopravu do obchodovania s emisiami je výslovne návrh Európskej únie. Účelom je aj zavedenie globálneho systému na dlhšie obdobie, v ktorom má podiel na nákladoch aj letecká doprava. Mohli by sme sa teraz poučiť z nevýhod všeobecnej smernice o obchodovaní s emisiami a zvýšiť podiel kvót obchodovaných formou aukcie v počiatočnom prideľovaní. Počiatočné prideľovanie a systém ako celok musia podporiť zníženie emisií tak, aby krátke letecké cesty nahradili cesty vlakom, a to by bolo vhodné najmä pre regióny, ktoré majú hustú sieť miest a obyvateľstva. Na druhej strane máme problémy s v oblastiach, kde žije menej obyvateľov a ktoré sú vzdialené od mestských centier a je dôležité, aby európsky systém obchodovania bral do úvahy vzdialené oblasti vyváženým spôsobom.
<SPEAKER ID="196" NAME="Corien Wortmann-Kool" AFFILIATION="PPE-DE">
(NL) Pán predsedajúci, Európa zavedením obchodovania s emisiami do leteckej dopravy dokazuje snahu, snahu riešiť problém emisií CO2 a bojovať proti zmene klímy. Koniec koncov, doteraz nebol nikde vo svete - dokonca ani v Kalifornii - predložený taký ambiciózny prístup. Dokonca aj v porovnaní so systémom obchodovania s emisiami pre priemysel je to veľmi ambiciózny plán.
<P>
Čo však urobil náš Výbor pre. životné prostredie, verejné zdravie a ochranu potravín? Výrazne sprísnil tento návrh v kľúčových bodoch, a tým sme minuli náš cieľ. Európa musí preukázať vedúce postavenie ale vedúce postavenie neznamená len prevzatie vedenia, ale aj to, že presvedčí ostatných, zvíťazí nad nimi, a to v mimoriadne konkurenčnom prostredí medzinárodnej leteckej dopravy. Preto by nemal nový režim za žiadnu cenu nemal viesť k vysokým nákladom a byrokracii najmä pre európske letecké spoločnosti, musí však byť prínos pre klímu. Musí z toho vyplynúť čistý prínos pre klímu, podľa možnosti na celom svete.
<P>
Som preto rada, že skupina Európskej ľudovej strany (kresťanských demokratov) a európskych demokratov ako aj skupina Aliancie liberálov a demokratov za Európu predložila teraz pozmeňujúce a doplňujúce návrhy, od ktorých očakávam, že nás zajtra privedú na reálnu cestu. Je to potrebné aj na podporu čistejšej leteckej dopravy v praxi, lebo by bolo sotva užitočné, aby sa muselo prejsť byrokratickým aparátom aukcie, aj keď s čistým lietadlom,. Pokiaľ ide o počet kvót, ktoré sú k dispozícii, teším sa na zajtrajší realistickejší výsledok.
<P>
Samotný návrh však určite nepostačí. Komisia a Európsky parlament musia stáť bok po boku, aby zabezpečili jednotné európske nebo, pretože z tejto iniciatívy je možné získať päť krát väčší prínos pre životné prostredie.
<P>
Pán predsedajúci, dúfam, že v tomto ohľade môžeme tiež vystupňovať tlak na členské štáty, pretože len potom môžeme skutočne zmeniť klímu.
<SPEAKER ID="197" NAME="Robert Evans" AFFILIATION="PSE">
Pán predsedajúci, tento raz Parlament skutočne môže mať dnes večer vedúce postavenie pri ochrane životného prostredia. Myslím si, že ako povedal pán Belder, Komisia bola vo svojom pôvodnom návrhu skutočne trochu nerozhodná. Podľa Domnievam sa, že európska verejnosť bude od tohto Parlamentu očakávať, aby stanovil najvyššie štandardy a ambiciózne ciele.
<P>
Ako člen Výboru pre dopravu, spolu s mojimi kolegami v skupine PSE, som nepodporil smer pána Jarzembowského, ktorý, ako musím s poľutovaním konštatovať, presadzoval s podporou skupiny liberálov a skupiny ALDE. Nový návrh sme chceli posilniť, a nie ho oslabiť.
<P>
Takže pánovi Liesemu blahoželám k jeho správe a, citujem, "Túto planétu nechceme len zdediť od svojich predkov, svojich rodičov; požičiavame si ju od svojich detí.” A tak, ako pán Lucas, vyzývam všetky skupiny v tomto Parlamente, aby rozmýšľali o tom, ako budú zajtra hlasovať, aby boli pripravení na kompromis, aby boli rozumní, realistickí, ale predovšetkým aby hlasovali kladne, pretože Parlament má príležitosť stáť v čele ochrany životného prostredia pre 500 miliónov občanov a ich potomkov.
<SPEAKER ID="198" NAME="Thomas Ulmer" AFFILIATION="PPE-DE">
(DE) Pán predsedajúci, pán komisár, dámy a páni, predovšetkým srdečne ďakujem spravodajcovi pánovi Liesemu za jeho dobrú správu, ako aj pánovi, Jarzembowskému. Verím, že celkovo sú kompromisy veľmi reálne. Politika často závisí od symbolov a posielame odtiaľto jasný signál: je to prvý legislatívny návrh od jarného samitu, ktorým začíname aktívne implementovať ochranu klímy.
<P>
Sedem kľúčových bodov v tejto správe - spustenie obchodovania s emisiami, referenčné obdobie, počet povolení, použitie výnosov, výnimky pre malé lietadlá a spôsob kalkulácie bolo podľa mňa dostatočne a spoľahlivo riešených v kompromisoch. Nežiadam o žiadne výnimky, hoci som naozaj presvedčený, že pre najvzdialenejšie regióny je potrebná osobitná úprava, aby tieto oblasti neboli znevýhodnené.
<P>
Verím, že návrh je veľmi dobrý a že hospodárska súťaž sa dostatočne zobrala ma vedomie. Nemali by sme zabúdať na to, že aj keď sa formou aukcie rozdelí 100 % kvót - ako sme práve počuli, čisto teoreticky - že suma vo výške 2 miliárd EUR, čo je suma, ktorú letecké spoločnosti určite zvládnu, bude mať nepochybne vplyv na stanovenie cien. Nepredpokladám, že by s tým mali byť nejaké problémy, ani vrátane v súvislosti s veľkým počtom letov.
<P>
Chcel by som vidieť, ako Európska únia v tejto veci postupuje ďalej v súvislosti s ochranou podnebia a verím, že môžeme presvedčiť všetky ostatné veľké konkurenčné letecké spoločnosti, aby sa k tejto dohode pripojili.
<SPEAKER ID="199" NAME="Gyula Hegyi" AFFILIATION="PSE">
Pán predsedajúci, civilná letecká dopravy sa zdala byť v minulosti, luxusom, kedy najmä bohatá a, takzvaná, "prúdová" spoločnosť využívala výhody rýchlych letov. V súčasnej dobe, minimálne v Európskej únii, je civilná letecká doprava nevyhnutnou súčasťou nášho života, bez ktorej by Parlament a Rada jednoducho nemohli pracovať. Ak je vzdialenosť z Bruselu väčšia ako 1000 km, neexistuje žiadna skutočná alternatíva leteckej dopravy, ak nie sú k dispozícii rýchle vlaky.
<P>
Prístupom nových členských štátov a prudkým rozmachom nízko nákladových leteckých spoločností máme dva alebo trikrát viac letov než pred rozšírením Európskej únie. Na medzinárodnú leteckú dopravu sa zatiaľ nevzťahuje Kjótsky protokol. Priame emisie z leteckej dopravy sa však v Európskej únii podieľajú asi 3 % na celkových emisiách skleníkových plynov a tento podiel sa rýchlo zvyšuje. Som toho názoru, že objem troch kvót by sa mal v rôznych členských štátoch zakladať na úrovni emisií skleníkových plynov na hlavu, pretože sú medzi nimi veľké rozdiely. Myslím si, že nie je spravodlivé, aby krajiny západnej Európy boli oprávnené vypúšťať približne trikrát viac emisií skleníkových plynov z leteckej dopravy ako Maďarsko alebo iné nové členské štáty. Myslím si, že táto zásada by sa mala uplatňovať v iných environmentálnych politikách a malo by sa požadovať zníženie celkového množstva emisií namiesto percentuálneho zníženia. Inak budú potrestaní tí, ktorí v minulosti spôsobovali menšie znečistenie.
<SPEAKER ID="200" NAME="Christofer Fjellner" AFFILIATION="PPE-DE">
- (SV) Letecká doprava musí platiť svoje náklady na životné prostredie, a preto je tento návrh dobrý. Letecká doprava nemôže byť vylúčená z nákladov na životné prostredie, za ktoré platia iné druhy dopravy. Ale mám problém so zaujatosťou voči leteckej doprave, ktorou je táto rozprava presiaknutá, ako keby ona bola tým najväčším environmentálnym vinníkom, a najlepšie by bolo, keby sme lety úplne zastavili. Jednoducho to nie je pravda. Letecká doprava zodpovedá za päť percent emisií oxidu uhličitého. Plné lietadlo spotrebuje menej paliva na osobu na kilometer než jeden automobil. Môže aj musí to byť ešte lepšie, ale prostredníctvom sprísnenia našich požiadaviek, a nie zastavením letov.
<P>
Cestovanie a stretávanie ľudí z iných častí sveta je dôležité. Som presvedčený, že Ryanair urobil pre porozumenie medzi ľuďmi v Európe viac, ako všetky kultúrne projekty Európskej únie dohromady. Menej cestovať nemusí preto znamenať koniec cestovania. Izolovanie ľudí nás historicky vracia späť do obdobia temna.
<P>
Návrh Komisie sa uberá správnym smerom, ale má cynickú perspektívu - to niekto iný by mal menej lietať. Hlavy štátov a predsedovia vlád urobili pokus o vyňatie letov zo systému, pričom sa zároveň od obyvateľov požadovalo, aby konali zodpovedne. Návrhy, ako je tento, majú za následok zaslúžené opovrhovanie voči politikom a som rád, že my vo Výbore pre životné prostredie sme odstránili tieto konkrétne vyjadrenia.
<P>
Rovnako cynické je aj to, ako niekoľko ľavicovo orientovaných kolegov požaduje zníženie leteckej dopravy viac ako o polovicu, a to len v priebehu pár rokov. Tí, ktorí robia takéto návrhy, pravdepodobne sami nenasadnú na vlak, napríklad, zo Štokholmu do Bruselu. Ako keby ich cesty boli neoceniteľné, ale tí druhí cestujú len pre zábavu.
<P>
Čo za nezodpovedný návrh to bude, ak sú nútení platiť bežní ľudia, a nie politici alebo podnikoví riaditelia, kde niekto iný platí za účet. Budú to študenti, ktorí si nebudú môcť viac dovoliť študovať v zahraničí, kam odchádzajú, aby mohli vidieť svet. Budú to staré mamy v Norrlande, ktoré nebudú môcť navštevovať svoje vnúčatá v meste tak často. Vráti nás to späť do 80. rokov, kedy boli v kajute SAS len podnikoví riaditelia, politici a odborárski predáci.
<P>
Namiesto toho budeme zajtra hlasovať za prísne ale realistické požiadavky týkajúce s leteckého priemyslu, ktoré ich prinútia zaplatiť za svoje náklady na životné prostredie, ktoré podnecujú rozvoj lepších technológií, priaznivejších k životnému prostrediu, ale ktoré predovšetkým umožňujú stanoviť priority, porovnať leteckú dopravu so skutočnými vinníkmi zodpovednými za emisie oxidu uhličitého, ako sú uhoľné elektrárne. Dôležité je znížiť emisie, nie intenzitu letov.
<SPEAKER ID="201" NAME="Emanuel Jardim Fernandes" AFFILIATION="PSE">
- (PT) Pán predsedajúci, hoci súhlasím s návrhom Komisie a spravodajcu, chcel by som upriamiť vašu pozornosť na skutočnosť, že nie je v súlade s cieľmi Parlamentu, ktoré sú výslovne uvedené v správe o znížení vplyvu leteckej dopravy na zmenu klímy; pozornosť by som upriamil najmä na situáciu v najizolovanejších územiach, ktoré sú obzvlášť závislé od leteckej dopravy, najmä pokiaľ ide o najvzdialenejšie regióny.
<P>
Nepostupuje sa ani v zmysle otázky, ktorú si Komisia sama položila vlani v septembri v oznámení o "Stratégii pre najvzdialenejšie regióny". Citujem: " Aké opatrenia sú potrebné na zabránenie toho, aby cieľ znížiť emisie nemal nepriaznivé účinky na dostupnosť, ekonomiku a občanov najvzdialenejších regiónov?" V hlasovaní za pozmeňujúce a doplňujúce návrhy 99 a 100, ktoré podporuje skupina socialistov v Európskom parlamente, sa Parlament bude zaoberať nastolenými otázkami prostredníctvom zavedenia posúdenia vplyvu a vhodných nepriamych opatrení na zabezpečenie toho, aby boli najvzdialenejšie regióny v budúcnosti začlenené do systému obchodovania s emisiami, čo je potrebný krok, ktorý sa musí urobiť primeraný spôsobom, a zabezpečiť trvalú udržateľnosť životného prostredia, hospodárstva a mobility v tých regiónoch, ktoré sú úplne závislé od leteckej dopravy z dôvodu svojej geografickej polohy.
<SPEAKER ID="202" NAME="Małgorzata Handzlik" AFFILIATION="PPE-DE">
- (PL) Pán predsedajúci, dnes diskutujeme o návrhu uznesenia týkajúceho sa začlenenia európskeho civilného letectva do európskeho systému obchodovania s emisiami.
<P>
Tento veľmi dôležitý návrh bol podľa mňa vypracovaný v náhlivosti, bez toho, aby ňom prebehli riadne konzultácie s leteckým priemyslom, najmä so zástupcami nových členských štátov, a bez analýzy ekonomických a sociálnych následkov vyplývajúcich z jeho zavedenia, ako aj analýzy z hľadiska ochrany životného prostredia a následkov pre civilnú leteckú dopravu a ohrozenia európskeho hospodárskeho rozvoja, napríklad v oblasti cestovného ruchu, ktorý je pre mnoho regiónov hlavným zdrojom príjmov.
<P>
Návrh predstavuje aj ohrozenie konkurencieschopnosti leteckých spoločností a môže spôsobiť radikálne zhoršenie už teraz zložitej finančnej situácie mnohých európskych leteckých spoločností. Domnievam sa preto, že najskorší čas na začatie začleňovania leteckého sektora do systému pre všetky komunikácie je rok 2012.
<P>
Rozhodne podporujem systém takzvaného širšieho geografického rozsahu, inými slovami, začlenenie všetkých letov z EÚ a do EÚ, bez ohľadu na štátnu príslušnosť prepravcu. Je to jediné riešenie, ktoré zaručí, aby sa dosiahol environmentálny účinok a aby európski prepravcovia neboli vystavení dramatickému poklesu konkurencieschopnosti.
<P>
Celkový počet kvót emisií pridelených leteckému sektoru by sa mal podľa mňa stanoviť na úrovni Spoločenstva s odkazom na význam emisných úrovní vznikajúcich z leteckej dopravy, minimálne na roky 2005-2007, pričom by sa emisie mali stanoviť na úrovni 100 %.
<P>
S ohľadom na rôzne pozície prezentované v priebehu našej diskusie ako aj skutočnosť, že tento projekt sa týka životného prostredia a ekonomík štátov EÚ, ako aj našich občanov, mali by sme prijať rozhodnutia, ktoré sú primerané aj dobré.
<SPEAKER ID="203" NAME="Alexander Stubb" AFFILIATION="PPE-DE">
Pán predsedajúci, tuším, že pochádzam z jednej z tých najokrajovejších oblastí, ktorá sa v tomto prípade volá Fínsko. Keby som sem nemohol priletieť, pravdepodobne by mi trvalo dva dni, aby som sa sem dostal. Nemyslím na bicykli: loďou, autom a vlakom. To len na úvod.
<P>
Myslím, že v skutočnosti ide o šesť bodov a chcel by som sa sústrediť na jeden- preberiem však všetkých šesť. Bod číslo jeden: nadobudnutie platnosti - bol by som za kompromis PPE-DE, inými slovami, rok 2011. Stropy na emisné práva: za mňa: 95 %. Referenčné obdobie, áno, za mňa: roky 2005-2007; aukcia, za mňa: 25 %; zisky: čiastočne späť do leteckých spoločností a čiastočne na iné účely vhodné na zmenu klímy. Pre mňa je však veľkým problémom bod číslo 6: prideľovací základ; inými slovami ATK voči RTK Uvedomujem si, že je to zložitý problém pre mnohých, ale pre mňa to nie je environmentálny problém v tomto zmysle. Strop už bol v skutočnosti stanovený. O ATK a RTK hovoríme v súvislosti s prideľovaním kvót medzi rôzne letecké spoločnosti.
<P>
Žiadny systém nie je dokonalý, ale nemôžeme sa dostať do situácie, kedy letecké spoločnosti pochádzajúce z okrajovejších oblastí budú potrestané a nebude sa s nimi zaobchádzať rovnako v porovnaní s tými leteckým spoločnosťami, ktoré majú sídlo vo Frankfurte, v Berlíne, Londýne, Bruseli alebo Paríži. Vlak nie je pre nás alternatívou: je to také jednoduché. Obávam sa, že to, ako prebieha zmena klímy, spôsobí, že jediné miesto, kde v budúcnosti budeme mať v zime sneh, je Laponsko. Viem, že lety, ktoré pôjdu tam, môžu byť plno obsadené, ale nemusia byť vždy plno obsadené tie, ktoré sa budú vracať, takže musíme byť veľmi opatrní, aby sme z toho neurobili "preteky ku dnu”. Chcel by som teda vyzvať svojich priateľov a kolegov, aby zajtra hlasovali skôr za ATK než RTK. Pre okrajové oblasti je to otázka života a smrti, ale viem, že nie je otázkou života a smrti pre tých, ktorí pochádzajú zo stredných oblastí.
<SPEAKER ID="204" NAME="Predsedajúci">
Uvidí sa, či "sane deda Mráza” budú začlenené do systému obchodovania s emisiami skleníkových plynov v rámci Spoločenstva..
<SPEAKER ID="205" NAME="Bogusław Sonik" AFFILIATION="PPE-DE">
- (PL) Pán predsedajúci, priletel som sem z Krakova, kde včera snežilo a sneh pokryl celé mesto, takže to zatiaľ nie je také zlé.
<P>
Ochrana prirodzeného životného prostredia a boj s negatívnymi zmenami klímy sa stali výzvou pre celé ľudstvo. Ako občan Európskej únie si vysoko cením zapojenie do ochrany životného prostredia Európskej únie. Nikdy by sme však nemali zabúdať na vplyv právnych predpisov v tejto oblasti na európsku ekonomiku.
<P>
V dnešnej diskusii o smernici týkajúcej sa emisií CO2 v leteckej doprave sme diskutovali o tomto probléme. Letecká doprava v súčasnej dobe zažíva prudký rozmach. Týka sa to najmä nových členských štátov, kde sa tento trh rozvíja výnimočne rýchlo a poskytuje stále vyšší počet pracovných miest. Na makroúrovni to vedie k zvýšeniu HDP.
<P>
Z toho vyplýva môj názor, že nové členské štáty by mali mať možnosť prispôsobiť úroveň rozvoja leteckej dopravy úrovni rozvoja leteckej dopravy starých členských štátov, čo by sa mohlo dosiahnuť veľmi dlhým uvádzacím obdobím smernice. Nová smernica vo svojej navrhnutej forme môže brániť rozvoju tohto sektora, čo by bolo v rozpore s politikou vytvárania rovnakých podmienok v Spoločenstve.
<P>
Ďalším nebezpečenstvom je strata konkurencieschopnosti medzi európskymi spoločnosťami v porovnaní s tretími krajinami, takže je dôležité, aby sa nové nariadenia prijali na celom svete, nielen v Európskej únii.
<P>
Rád by som použil názor, ktorý zastávajú vedci, a uviedol, že sa neočakávajú žiadne nové technológie ktoré by boli schopné účinne znížiť úrovne emisií CO2 v leteckej doprave. Preto je výnimočne dôležitá snaha o obmedzenie plynových emisií všade tam, kde je to možné dosiahnuť. Jeden účinný nástroj je modernizácia riadenia letovej prevádzky, kde sa podľa analytikov môžu dosiahnuť úspory spotreby paliva od 6 do 12 %.
<P>
Na záver by som chcel zdôrazniť, že pri uskutočňovaní politiky týkajúcej sa ochrany životného prostredia by sme mali mať na zreteli jej vplyv na každý členský štát. Základné obdobie by preto podľa môjho názoru malo zahŕňať podľa možnosti čo najďalej siahajúce obdobie, inými slovami roky 2007 - 2009.
<SPEAKER ID="206" NAME="Stavros Dimas">
člen Komisie. - Pán predsedajúci, predovšetkým by som chcel poďakovať všetkým rečníkom v dnešnej večernej diskusii za ich pozitívne príspevky a chcel by som sa zamerať na podrobnosti niektorých pozmeňujúcich a doplňujúcich návrhov.
<P>
Je veľa pozmeňujúcich a doplňujúcich návrhov, ktoré sú aspoň čiastočne alebo v zásade prijateľné.. Napríklad Komisia uznáva, že by bolo užitočné požiadať prevádzkovateľov leteckej dopravy, aby vypracovali plány monitorovania a podávania správ. Prevádzkovatelia v súčasnom systéme to musia robiť, aby získali povolenie na emisie skleníkových plynov. Uľahčí to spoľahlivé overovanie a tak sa predchádzaním podvodom zabezpečí environmentálna integrita systému.
<P>
Iné príklady zahŕňajú vyňatie niektorých činností, ako sú humanitárne alebo protipožiarne lety. Aj keď v plnej miere súhlasím s tým, že musíme začať čo najskôr, rok 2010 by bol veľmi náročný. Nezostalo by dosť času na vykonanie prípravnej práce a najmä na ukončenie procesu prideľovania, ktorý si vyžaduje viac medzičasu, ako proces, ktorý sa používa v súčasnom systéme.
<P>
V súvislosti s rozsahom som už vysvetlil, prečo Komisia stále verí, že dvojstupňový prístup by pomohol presvedčiť tretie krajiny o tom, že Európska únia je pripravená prevziať vedúce postavenie v súlade s našimi osobitnými záväzkami ako regiónu rozvinutých krajín.
<P>
V súvislosti s výzvou na intenzívnejšie obchodovanie formou aukcie si veľmi dobre uvedomujem, že je to v súlade s rastúcim konsenzom o výhodách obchodovania formou aukcií a očakávam, že čoskoro o tom budeme diskutovať oveľa viac v súvislosti so všeobecným preskúmaním systému ETS. V období do roku 2013 by sa však s leteckou dopravou malo zaobchádzať podľa možnosti čo najviac rovnako ako s ostatnými sektormi.
<P>
Podiel vydražených kvót by preto mal byť priemerné percento obchodovania formou aukcie uplatniteľné na iné sektory tak, ako je stanovené v národných plánoch prideľovania na roky 2008-2012. Čo sa stane po roku 2012 by malo závisieť od všeobecného preskúmania systému ETS.
<P>
Na záver sa s vami podelím o niektoré obavy, ktoré máme v súvislosti s pozmeňujúcimi a doplňujúcimi návrhmi týkajúcimi sa obmedzení používania emisných kreditov, ktoré nesúvisia s leteckou dopravou, na využitie na zvýšenie účinkov iných látok ako oxidu uhličitého a na dodatočný faktor energetickej účinnosti. Všetky tieto pozmeňujúce a doplňujúce návrhy majú účinok obmedzenia možnosti prevádzkovateľov leteckej dopravy používať iné emisné kredity než kredity z leteckej dopravy na pokrytie svojich emisií. Nie je to v súlade so základnou koncepciou otvoreného obchodovania s emisiami, ktorá spočíva v zabezpečení nákladovo efektívnych riešení. .Okrem toho by tieto zmeny výrazne skomplikovali systém
<P>
Návrh Komisie už poskytuje prevádzkovateľom lietadiel dodatočné stimuly na zlepšenie palivovej účinnosti. Podľa nás nie sú potrebné ďalšie opatrenia, ktoré by to len viac skomplikovali.
<P>
Jedným slovom, Komisia môže v plnom rozsahu, čiastočne alebo v zásade podporiť 27 zo 100 navrhnutých pozmeňujúcich a doplňujúcich návrhov vrátane pozmeňujúceho a doplňujúceho návrhu 47, ku ktorému by som chcel povedať, že Komisia zachová ustanovenia, ktoré predpokladajú zmenu regulácie registra, ale je otvorená posúdeniu spôsobov s cieľom zaistiť, aby prevod kvót emisií z leteckej dopravy nezaťažil zosúladenie členských štátov s cieľom Kjótskeho protokolu.
<P>
Správa pána Lieseho
<P>
Komisia môže podporiť v plnom rozsahu, čiastočne alebo v zásade 27 pozmeňujúcich a doplňujúcich návrhov: číslo 1, 3-5, 7, 8, 10, 14, 17, 26, 29, 30, 36-38, 40, 45, 47, 49, 51-53, 57, 65, 70, 76, 79.
<P>
Pozmeňujúce a doplňujúce návrhy, ktoré Komisia nemôže podporiť, sú návrhy číslo 2, 6, 9, 11-13, 15, 16, 18-25, 27, 28, 31-35, 39, 41-44, 46, 48, 50, 54-56, 58-60, 61-64, 66-69, 71-75, 77, 78, 80-100.
<SPEAKER ID="207" NAME="Predsedajúci">
Rozprava sa skončila.
<P>
Hlasovanie sa uskutoční zajtra od 11.30.
<P>
Písomné vyhlásenia (článok 142)
<SPEAKER ID="208" NAME="Christine De Veyrac  " AFFILIATION="PPE-DE">
písomne. - (FR) Je zrejmou skutočnosťou, ktorú už nemožno popierať, že je nutné konať rýchlo a účinne, aby sa znížili emisie skleníkových plynov. V tomto kontexte zohráva a bude zohrávať rozhodujúcu úlohu zníženie vplyvu, ktorý má na globálne otepľovanie doprava. Materiál, ktorý prerokovávame, patrí k navrhnutým opatreniam na tento účel, a ja túto iniciatívu podporujem.
<P>
Táto norma však bude úspešná len vtedy, ak sa nám podarí skĺbiť environmentálny cieľ s cieľom mobility občanov a pritom budeme rešpektovať krajiny v rámci Európskej únie.
<P>
Je teda zásadné, aby sme dosiahli zníženie emisií oxidu uhličitého za čo najnižšiu cenu pre cestujúcich. Od letectva by sa malo požadovať toľko, aby letectvo neohrozilo zníženie, ktoré sa podarilo dosiahnuť vďaka iným odvetviam, avšak zároveň v takej rovnováhe, aby nedošlo k ohrozeniu rastu leteckej dopravy.
<P>
Domnievam sa preto, že ciele znižovania emisií oxidu uhličitého sú príliš rýchle a tvrdé a že aj keď sú z čisto environmentálneho hľadiska chvályhodné, sú nereálne a hrozí, že budú kontraproduktívne.
<P>
Dúfam, že naše zajtrajšie hlasovanie zohľadní tieto rôzne parametre.
<SPEAKER ID="993" NAME="Eija-Riitta Korhola  " AFFILIATION="PPE-DE">
písomne. - (FI) Chystáme sa zaviesť jedinečný systém, chystáme sa zaviesť špeciálny nástroj klimatickej politiky pre oblasť letectva. Obchodovanie s emisiami v oblasti leteckej prevádzky nesie so sebou rizikové faktory. Vyzývam vás, aby ste venovali pozornosť jednému alebo dvom dôležitým aspektom.
<P>
Aj napriek tomu, že máme oprávnené obavy týkajúce sa vzrastajúcich emisií z letectva, znamená letecká doprava sama osebe budúcnosť. Mohla by som dokonca povedať, že je pre životné prostredie nevyhnutná. Napríklad podľa vysoko sledovaného výskumu MIPS týkajúceho sa celkového dôsledku na znečistenie životného prostredia, má letecká doprava svoje prínosy a mohla by byť v budúcnosti riešením. Problém emisií z dopravy by teda mohlo vyriešiť letectvo celkom zbavené emisií, a toto by mal byť náš prioritný cieľ.
<P>
Z tohto dôvodu som chcela pri vyjednávaní kompromisov zabezpečiť nasmerovanie ziskov z obchodovania s emisiami konkrétne do výskumu a vývoja v oblasti letectva. Ak je nárast emisií skutočne hrozivý, tak by mali byť dostupné zdroje vynaložené konkrétne na rozvoj dopravy bez emisií. Dúfam, že Komisia tiež chápe, aké je to veľmi dôležité.
<P>
Na druhej strane by mala smernica zabezpečiť aj to, že sa budú okrajové regióny únie schopné aj v systéme obchodovania s emisiami spravodlivo zúčastniť hospodárskej súťaže. To sa týka najmä otázky nedražených práv v systéme prideľovania. Najlepším spôsobom, ako zaručiť spravodlivé obchodovanie s emisiami, by bol model ATK, ktorý je založený na maximálnej kapacite lietadiel a ktorý by bol tiež určite lepší pre klímu. Toto vyplýva zo skutočnosti, že systém, kde sú nedražené emisné povolenia prideľované podľa množstva tovaru a cestujúcich, by podporoval používanie letov s prestupom a lietanie cez mestá s veľkým množstvom cestujúcich.
<P>
Systém, ktorý má chrániť klímu, by mal podporovať stav, keď cena za let je determinovaná skutočným počtom preletených kilometrov. V súčasnej dobe sa často stretávame so skutočnosťou, že sú lacnejšie dlhšie lety, ktorých súčasťou je navyše často medzipristátie, a ktoré teda klímu ohrozujú vo väčšej miere. Pokiaľ ide o životné prostredie, toto nie je rozumné.
<SPEAKER ID="209" NAME="Marian-Jean Marinescu  " AFFILIATION="PPE-DE">
písomne. - (RO) Zahrnutie letectva do európskeho systému obchodovania s emisiami je kladným krokom, ktorý zdôrazňuje priekopnícku prácu Európy v boji so zmenou klímy.
<P>
Obchodovanie s emisiami z letectva by nemalo spôsobiť pokles množstva letov a vzrast cien, čo by boli negatívne dôsledky pre cestujúcich, pre letectvo a pre udržateľný rozvoj dopravy. Za týchto podmienok je nutné riešiť technické príčiny.
<P>
Zníženie emisií je možné dosiahnuť výrobou motorov nového typu, ktoré zaistia vyššiu účinnosť pri spotrebe paliva, zlepšovaním aerodynamických vlastností lietadiel a používaním nových kovových zliatin a kompozitných materiálov na konštrukciu trupov lietadiel.
<P>
Musíme zobrať do úvahy aj výskum v oblasti alternatívnych palív. NASA oznámila spustenie programu, ktorého cieľom je nájsť riešenie na vylepšenie kerozínu.
<P>
Je teda nevyhnutné zabezpečiť ďalšie finančné prostriedky na výskum a vývoj a podporovať súkromné investície v tejto oblasti. Takisto prostriedky získané dražbami v rámci systému by sa mali investovať do oblasti výskumu a inovácií v letectve, ktoré sú schopné dospieť ku konkrétnym riešeniam.
<P>
Žiadam tiež Radu a Komisiu, aby pokračovali vo svojom úsilí rokovať s medzinárodnými orgánmi a partnerskými tretími krajinami na účely uzatvorenia všetkých dohôd nevyhnutných na to, aby sa zabránilo všetkým medzinárodným sporom, ktoré by mohli vzniknúť v dôsledku presadzovania týchto zákonných ustanovení.
<SPEAKER ID="992" NAME="James Nicholson  " AFFILIATION="PPE-DE">
písomne. - Letectvo by malo byť zahrnuté do rozsahu Systému obchodovania s emisiami. Tento systém za dva roky existencie ukázal svoju opodstatnenosť. Mal by byť účinným prostriedkom na zabezpečenie toho, aby sa letecká doprava zhostila svojho podielu na boji so zmenou klímy. Aby však tento systém mohol skutočne plniť svoju úlohu, musíme ho reformovať.
<P>
Samozrejme nikto z nás neverí, že je tento vývoj sám osebe riešením problému emisií, ale predstavuje významný krok správnym smerom. Ďalej ukazuje, že existuje politická vôľa prijímať náročné rozhodnutia v prospech planéty a jej obyvateľov. Musíme sa tiež zaoberať zásadnými reformami spôsobu, akým systém obchodu s emisiami funguje.
<P>
Okrem tohto všetkého musíme zabezpečiť, aby spotrebiteľ nebol nespravodlivo zaťažovaný vysokým nárastom ceny leteckej dopravy, a zohľadniť aj iné spôsoby, ktorými by mohli byť znížené emisie oxidu uhličitého z letectva. Som si vedomý, že ministri dopravy EÚ tak v súčasnej dobe robia, pretože skúmajú spôsoby modernizácie kontroly leteckej prevádzky a zavedenie nových systémov poplatkov za pristátie spojených s emisiami skleníkových plynov.
<SPEAKER ID="210" NAME="Péter Olajos  " AFFILIATION="PPE-DE">
písomne. - (HU) Stále väčšia časť obyvateľstva vyspelých krajín chápe hrozbu, ktorú predstavuje zmena klímy. Ak chceme v priebehu trinástich rokov znížiť svoje emisie o 20 %, musíme podniknúť drastické kroky.
<P>
Bohužiaľ, nie je veľa krokov, ktoré by nás viedli týmto smerom. Bez ohľadu na to, ktorým z odborov znečisťovania sa práve zaoberáme, vždy budú zaznievať "hlasy", ktoré budú chcieť chrániť práve to odvetvie, o ktorom práve prebieha rozprava.
<P>
Zároveň však vieme, že môžme stanovený cieľ splniť iba vtedy, ak zapojíme do znižovania emisií všetky dotknuté odbory. Ak urobíme výnimku jednému z nich, budeme musieť vzniknutý výpadok dohnať niekde inde. Kto pôjde z kola von?
<P>
Letecká doprava je dnes drobné odvetvie, ktoré však dynamicky rastie. Jeho rast je úzko spojený s celosvetovou cenou surovín, na ktorú má samé veľký vplyv. Ak preň ako politici vytvoríme prostredie, ktoré bude podporovať inovácie, podporíme európske podnikanie zo skutočne strategickej perspektívy.
<P>
Nič z toho sa nedotkne cestujúcich, pretože opatrenia prijaté na zníženie CO2 spôsobia zvýšenie cien leteniek na lety v rámci Európy o čiastku nie vyššiu ako približne 1 euro. To je iba zlomok toho, čo musíme platiť za protiteroristické bezpečnostné opatrenia! Zároveň s tým však musia letectvu konkurovať kvalitné tisícky kilometrov dlhé železničné trate. Na dosiahnutie toho musia letecké spoločnosti znášať náklady, ktoré spôsobujú, v rovnakej miere, v akej to očakávame od železničnej a cestnej premávky.
