<CHAPTER ID="004">
Biela kniha o športe (rozprava) 
<SPEAKER ID="049" NAME="Predsedajúci">
Ďalším bodom je správa Manolisa Mavrommatisa v mene Výboru pre kultúru a vzdelávanie, o Bielej knihe o športe.
<SPEAKER ID="050" NAME="Manolis Mavrommatis" LANGUAGE="EL">
Vážený pán predsedajúci, pán komisár, dámy a páni, dovoľte mi v prvom rade poďakovať Komisii a pánovi komisárovi Figeľovi za ich iniciatívu na vypracovanie Bielej knihe o športe a akčného plánu Pierra de Coubertin. Ide o prvý pokus EÚ zaoberať záležitosťami športu.
<P>
Chcel by som poďakovať aj komisárovi Špidlovi za to, že tu dnes zastupuje komisára Figeľa, ktorý je na cestách mimo Európy.
<P>
Ďakujem aj svojim kolegom z Výboru pre kultúru a vzdelávanie a z Výboru pre hospodárske a menové veci, Výboru pre zamestnanosť a sociálne veci, Výboru pre vnútorný trh a ochranu spotrebiteľa, Výboru pre právne veci, Výboru pre občianske slobody, spravodlivosť a vnútorné veci, Výboru pre regionálny rozvoj a z Výboru pre práva žien a rodovú rovnosť. Vynikajúcim spôsobom spolupracovali pri príprave tejto správy o Bielej knihe o športe.
<P>
V správe Európskeho parlamentu sa kľúčovým bodom bielej knihy venuje 16 zmierovacích pozmeňujúcich a doplňujúcich návrhov, ktoré spoločne schválili všetky politické skupiny vo Výbore pre kultúru. Hlavným bodom sa venovalo 426 pozmeňujúcich a doplňujúcich návrhov, ktoré boli predložené hlavnému výboru a ďalším siedmim výborom, ktoré poskytli svoje stanovisko.
<P>
Opäť sa zameriavame na otázku dopingu, pretože každoročne v takmer každom športe sa objavujú kauzy, ktoré s ním súvisia. Prostredníctvom bielej knihy sa Európsky parlament snaží prijať opatrenia, ktoré umožnia športovcom, aby ich plný program nenútil k užívaniu látok zvyšujúcich výkon a energiu.
<P>
Okrem toho by vnútorné a vonkajšie nezávislé kontroly profesionálnych združení a športových organizácií, ako aj vzdelávanie športovcov a športovkýň o vedľajších účinkoch dopingu mohli pomôcť zmierniť tento problém.
<P>
Diskusie sa zameriavali na dve otázky finančnej stránky športu. Prvou je stávkovanie na športové výsledky. My, vo Výbore pre kultúru, sa všetci zhodujeme, že možná deregulácia trhu s hrami a lotériami bude problematická pre financovanie amatérskeho športu, keďže existujúci systém štátnych stávkových kancelárií poskytuje amatérskemu športu významný objem príjmov.
<P>
Z tohto dôvodu sa v bielej knihe členské štáty a Komisia vyzývajú, aby prijali nariadenia, ktoré zabezpečia, že amatérsky a profesionálny šport budú chránené pred nevhodným vplyvom súvisiacim so stávkovaním.
<P>
Zatiaľ, čo budeme stále chrániť trh so stávkovaním, budeme zvyšovať transparentnosť a tiež zabezpečíme štátnu pomoc pre amatérsky šport, kultúru a iné sociálne aktivity.
<P>
Druhou otázkou sú mediálne práva. Ako všetci vieme, 27 členských štátov EÚ upravuje predaj televíznych práv na hlavné športové podujatia rôznym spôsobom. Platí to najmä pre zápasy Ligy majstrov a Poháru UEFA.
<P>
Práva môžu byť predané jednotlivo alebo hromadne, avšak sú hlavným zdrojom príjmu profesionálneho športu v Európe. Podobne sú práva na prenos športových podujatí základným zdrojom programového obsahu a príjmu mnohých majiteľov médií.
<P>
V správe Parlamentu sa uznáva ja význam spravodlivého prerozdelenia príjmu medzi športovými združeniami, či už sú malé, a medzi profesionálnym a amatérskym športom.
<P>
Hromadný predaj mediálnych práv, ktorý Komisia nepovažuje za zlučiteľný s právom hospodárskej súťaže, je preto dôležitý pre prerozdelenie príjmov. Môže takto pomôcť k dosiahnutiu väčšej solidarity medzi jednotlivými druhmi športu.
<P>
Preto vyzývame Komisiu, aby uznala hromadný predaj a akceptovala, že takáto praktická solidarita medzi malými športovými klubmi je sankcionovaná právnymi predpismi.
<P>
A nakoniec ako sme uviedli v správe pána Beleta o profesionálnom futbale, organizácie UEFA a FIFA by mali dosiahnuť dohodu a spolupracovať s agentúrami Komisie. Musia zabezpečiť, že futbal bude univerzálne prijímaný občanmi a členskými štátmi EÚ bez toho, aby prišiel o svoju nezávislosť. Nesmú prekročiť právomoci, ktoré sú im zverené v ich štatútoch.
<P>
Pre každého je dôležité, aby organizácie UEFA a FIFA vo svojich štatútoch uznali právo na podanie návrhu na konanie na súdoch. Samozrejme musíme prijať zásadu samoregulácie a štruktúr európskeho modelu športu, ktoré riadia organizácie športových podujatí.
<P>
Dovoľte mi ukončiť príspevok opätovným potvrdením uspokojenia s oficiálnym uznaním športu v členských štátoch v reformovanej Lisabonskej zmluve. Samozrejme uznávame a rešpektujeme osobitnú povahu športu. Pre členské štáty a svet športu vo všeobecnosti je veľmi dôležité, že EÚ bude v budúcnosti schopná prispieť k európskej politike v oblasti športu a presadzovať ju.
<SPEAKER ID="052" NAME="Vladimír Špidla">
člen Komisie. - (CS) Na začiatku by som chcel ospravedlniť svojho kolegu, pána komisára Figeľa, ktorý sa na dnešnom plenárnom zasadnutí nemôže zúčastniť z dôvodu dlho plánovanej pracovnej cesty do Egypta. S radosťou som prijal ponuku ho zastúpiť, okrem iného aj preto, že mnohé z oblastí, ktoré patria do mojej kompetencie, sú so športom úzko spojené.
<P>
Chcel by som sa poďakovať pánovi spravodajcovi za vynikajúcu správu, ktorú so svojimi kolegami v Parlamente za šesť mesiacov pripravil. Som presvedčený, že správa je vyváženým dokumentom a zaoberá sa všetkými dôležitými témami. Ďakujem za podporu Bielej knihy o športe zo strany Európskeho parlamentu a za vysokú úroveň spolupráce s Európskou komisiou.
<P>
Ako Európsky parlament zdôraznil, je dôležité pripomenúť zásadu použiteľnosti práva Spoločenstva v oblasti športu v Európe, a pritom zároveň rešpektovať osobitosti v tejto oblasti. Európska komisia preto bude naďalej aktívna v oblasti športu a bude tu i naďalej uplatňovať právo Spoločenstva vrátane pravidiel hospodárskej súťaže. Biela kniha a jej prílohy sú užitočnými pomôckami pre športové organizácie, ako aj pre členské štáty pri konkrétnom uplatňovaní acquis communautaire v rozhodnutiach v oblasti hospodárskej súťaže a v rozsudkoch Európskeho súdneho dvora.
<P>
Pokiaľ ide o otázku osobitného charakteru športu, bude Európska komisia viesť a podporovať otvorený dialóg so športovými organizáciami, členskými štátmi a Európskym parlamentom v rámci štruktúrovaného dialógu v oblasti športu. Tento dialóg sa bude viesť tak, aby boli otázky súvisiace s osobitosťami športu posudzované konkrétne.
<P>
K pozmeňujúcim a doplňujúcim návrhom, ktoré sa majú prerokovať na tomto plenárnom zasadnutí, nemá Európska komisia vo všeobecnosti žiadne námietky, najmä ak je ich cieľom zabezpečiť riadnu a rovnovážnu účasť zastupujúcich štruktúr v kontrole športu. Avšak nemôžeme súhlasiť s bezpodmienečnou povinnosťou mladých hráčov podpísať ich prvú profesionálnu zmluvu s tým klubom, v ktorom trénovali, pretože je to v rozpore so základnou slobodou voľného pohybu pracovníkov.
<P>
Vykonávanie bielej knihy, ako viete, zatiaľ pokračuje podľa plánu. Z 53 opatrení akčného plánu Pierra de Coubertin sa už realizuje dvadsať šesť, napríklad v tomto roku sa začnú tri štúdie (s výsledkami v roku 2009) na tieto témy: financovanie športu, agenti hráčov a dobrovoľníctvo v športe.
<P>
Vlani v novembri sa pod vedením mojich kolegov komisárov Frattiniho a Figeľa konala konferencia na vysokej úrovni o násilí v športe, počas ktorej boli určené konkrétne prostriedky, prostredníctvom ktorých je možné dosiahnuť zlepšenie boja proti tomuto javu. Za významný úspech je možné považovať výsledky merania vplyvu športu na hospodárstvo.
<P>
Pokiaľ ide o otázku "domácich hráčov", boli pred nedávnom Európskej komisii doručené výsledky nezávislej správy analyzujúcej pravidlá UEFA. Európska komisia v súčasnosti posudzuje zlučiteľnosť týchto pravidiel s právom Spoločenstva.
<P>
Rovnako boli otvorené nové možnosti financovania športu a fyzickej aktivity v rôznych programoch EÚ, najmä v rámci programov celoživotného vzdelávania Mládež v akcii a Európa pre občanov. Dúfame, že Lisabonská zmluva už čoskoro nadobudne platnosť a veľmi nás teší podpora prípravných akcií v oblasti športu zo strany Európskeho parlamentu, ktoré prispejú k vykonávaniu novej právomoci EÚ v tejto oblasti.
<P>
Dovoľte mi, aby som vám ešte raz poďakoval za váš prínos, podporu a skvelú spoluprácu v tejto dôležitej, citlivej a zároveň veľmi populárnej oblasti.
<SPEAKER ID="053" NAME="Emine Bozkurt">
spravodajkyňa Výboru pre zamestnanosť a sociálne veci požiadaného o stanovisko. - (NL) Ako sa zdá, pán Špidla všetko povedal. V rámci športu bola vyčlenená významná úloha pre zamestnanosť, pre sociálne veci. Šport samozrejme má významnú spoločenskú funkciu, akou je napríklad boj proti problémom, akým je rasizmus. Rasizmus v spoločnosti sa odzrkadľuje rasizmom v športe.
<P>
Osobitne ma teší pozornosť, ktorá sa v tejto bielej knihe venuje odstráneniu rasizmu a diskriminácie v profesionálnom, ako aj amatérskom športe.
<P>
Šport prináša množstvo výhod napríklad v oblasti sociálneho začlenenia, integrácie prisťahovalcov alebo opätovného začlenenia do pracovného trhu. Z tohto dôvodu vítam odporúčanie Komisie na vedenie členských štátov k využívaniu existujúcich fondov EÚ.
<P>
Okrem toho sa šport čím ďalej, tým viac profesionalizuje a existuje potreba kvalitnej prípravy športovkýň a športovcov, aby sa po ukončení kariéry mohli začleniť do spoločnosti.
<P>
Na záver by som chcela dodať, že je rovnako dôležité zlepšiť profesionálne kvality športových manažérov a z tohto dôvodu podporujeme licenčný systém na európskej úrovni.
<SPEAKER ID="054" NAME="Toine Manders">
spravodajca Výboru pre vnútorný trh a ochranu spotrebiteľa požiadaného o stanovisko. - (NL) Chcel by som poslancom poďakovať za veľmi príjemnú spoluprácu na tejto správe. Domnievam sa však, že muselo trvať veľmi dlho, kým sa na tomto návrhu všetci dohodli.
<P>
Bohužiaľ sa mi zdá, že v niektorých oblastiach sa nejde dostatočne do hĺbky. Podľa môjho názoru je veľmi dôležité vypracovať usmernenia, ku ktorým by sa športové organizácie mohli zaviazať. Pokiaľ ide o štátnu podporu, naším cieľom by malo byť rovnaké zaobchádzanie v celej Európe, najmä pokiaľ ide o športové organizácie.
<P>
Rovnako sa mi zdá rozdiel medzi osobitosťami športu a hospodárskymi činnosťami, ktoré často šport sprevádzajú príliš explicitný, pretože sa domnievam, že hospodárske činnosti vrátane tých, ktorými sa ochraňuje šport, nemôžu mať v zmluve výnimku. Toto sa našťastie v správe tiež neuvádza. Z tohto dôvodu jej vyjadrujem všetku svoju podporu. Domnievam sa, že je správne, že športové organizácie začali o tejto téme diskutovať viac ako v minulosti a je to významný krok vpred. Veľmi pekne vám ďakujem.
<SPEAKER ID="055" NAME="Gerardo Galeote">
spravodajca Výboru pre regionálny rozvoj požiadaného o stanovisko. - (ES) Vážený pán predsedajúci, som presvedčený, že následný legislatívny rozvoj článku 149 Lisabonskej zmluvy bude pozitívne vplývať na šport v Európskej únii.
<P>
Avšak, pokiaľ ide o územné otázky, inými slovami v praxi, domnievam sa, že Európska komisia pri vykonávaní svojej legislatívnej iniciatívy, musí konať opatrne s ohľadom na rôzne situácie v jednotlivých miestach a rozdiely medzi športovými disciplínami.
<P>
Jej príspevky by mali byť všeobecného charakteru a mali by zodpovedať celkovému európskemu záujmu a nie hasiť smäd po intervencionizme. Musí preto dodržiavať zásadu subsidiarity.
<P>
Ide o názor Výboru pre regionálny rozvoj. Z tohto dôvodu vítam pozmeňujúce a doplňujúce návrhy, ktoré predložili rôzne parlamentné skupiny v tejto súvislosti a dúfam, že ich dnes tento Parlament v hlasovaní príjme.
<SPEAKER ID="056" NAME="Neena Gill">
spravodajkyňa Výboru pre právne veci požiadaného o stanovisko. - Vážený pán predsedajúci, vítam Bielu knihu o športe a osobitne podporujem dôraz na zabezpečenie väčšej právnej istoty, pretože spoliehanie sa na prístup k jednotlivým prípadom na súdoch viedol ku nekonzistentnosti v prístupe, pokiaľ ide o riadenie športu. Beriem na vedomie opatrenia, ktoré nám tu predstavila Komisia, avšak chcela by som pána komisára požiadať, aby sa vyjadril k tomu, či Komisia hodlá navrhnúť usmernenia, s cieľom objasniť, ktoré aspekty športu budú upravené právnymi predpismi EÚ a ktoré sú výnimkou a mali by ich spravovať športové organizácie.
<P>
Ďalšou záležitosťou, ktorú Komisia podľa môjho názoru musí bezodkladne riešiť, je nelegálne obchodovanie s deťmi, najmä pochádzajúcimi zo Západnej Afriky a ich predávanie do Európskej únie kvôli dopytu v Európe po talentovaných afrických hráčoch. Viedlo to k nárastu počtu futbalových škôl bez licencie v niektorých afrických krajinách a som veľmi znepokojená skutočnosťou, že veľmi malé deti sú zneužívané bezohľadnými agentmi a následne predávané klubom, akoby boli nejakým tovarom. Niektoré z nich sa v Európe cítia opustené, keďže obetovali celé úspory svojich rodín na to, aby mohli ísť za svojím snom. Členské štáty, európske kluby a africké vlády by mali prijať prísnejšie opatrenia na zabezpečenie, že sa na takýchto praktikách nebudú podieľať.
<P>
Na záver by som sa Komisie chcela opýtať, do akých diskusií sa zapojila v oblasti športových práv a práv duševného vlastníctva, najmä v súvislosti s narastajúcim pokrytím športových podujatí na internete.
<SPEAKER ID="057" NAME="Esther de Lange">
spravodajkyňa Výboru pre občianske slobody, spravodlivosť a vnútorné veci požiadaného o stanovisko. - (NL) Chcela by som v prvom rade poďakovať spravodajcovi za jeho vynikajúcu správu, a najmä v mene Výboru pre občianske slobody, spravodlivosť a vnútorné veci za pozornosť, ktorú venoval občianskym právam, spravodlivosti a vnútorným veciam v oblasti športu. V tejto súvislosti teda vyzývam najmä na posilnenie cezhraničnej spolupráce medzi policajnými silami založenej na výmene informácií, v rámci ktorej sa, samozrejme, dodržiavajú pravidlá ochrany údajov.
<P>
V druhom rade sa domnievame, že v rámci podporovania licenčných systémov by sa osobitná pozornosť mala venovať ochrane maloletých a znižovaniu miery diskriminácie, rasizmu a násilia.
<P>
Po tretie, a táto myšlienka tu už odznela, tu existuje záležitosť súvisiaca s obchodovaním s ľudskými bytosťami. V prvom rade mám na mysli obchodovanie s deťmi a využívanie talentovaných mladých ľudí, ktorí často pochádzajú z tretieho sveta, ale aj obchodovanie so ženami v súvislosti s nútenou prostitúciou na veľkých športových podujatiach.
<P>
V rámci príprav na uplatňovanie novej zmluvy nastal čas, vážený pán predsedajúci, na to, aby sa táto správa pretransformovala do definitívnej činnosti. Preto by som svoj príspevok rada ukončila výzvou pre Európsku komisiu, a viem, že teraz preberám heslo klubu Feyenoord "nie slová, činy", aby bielu knihu a výnimočné slová pána Mavrommatisa pretransformovala na činy. Ako hovoria v FC Groningen: "Zakričme si opäť od radosti," pán komisár.
<SPEAKER ID="058" NAME="Pál Schmitt">
v mene skupiny PPE-DE. - (HU) Ďakujem vám, vážený pán predsedajúci. Len veľmi málo ľudí vie, že šport predstavuje 4 % hrubého domáceho produktu Európskej únie a poskytuje zamestnanie 15 miliónom ľudí. Ak je toto tvrdenie pravdivé, potom je pravdepodobné, že výnos a ukazovatele zamestnanosti v oblasti športu budú v jednotlivých členských štátoch podobné. Avšak ostro to kontrastuje so skutočnosťou, že niektoré krajiny, bohužiaľ vrátane môjho rodného Maďarska, vynakladajú len mizivý podiel zo svojho štátneho rozpočtu, niečo okolo polovice jedného percenta, na podporu športu a zdravého životného štýlu. Preto máme dobré dôvody opýtať sa, kto presne podporuje koho? Ak berieme úlohu športu vážne, potom by šport nemal byť len ziskovým odvetvím. Mali by sme sa snažiť zabezpečiť, že vlády sa nielen morálne stavajú za šport, ale podporujú ho v oveľa väčšej miere ako v minulosti aj finančne. Podľa môjho názoru zdravie budúcej generácie, jej fyzické a duševné zdravie, schopnosť pracovať, ich zmysel pre zdravotnú a duševnú pohodu, ak chcete, je strategickou otázkou, a preto vítam Bielu knihu o športe a skutočnosť, že v Lisabonskej zmluve sa v značnej miere tejto otázke venuje pozornosť. Nezabúdajme, že šport je významným vzdelávacím nástrojom. Je dôležitý pre sociálnu súdržnosť a pre udržiavanie zdravia a prispieva k našej kvalite života. V tomto prípade však množstvo finančných prostriedkov vynakladaných na šport, ledva polovica jedného percenta v niektorých krajinách, je neprimerané k významu športu ako spoločenskému fenoménu. Úprimne dúfam, že Akčný plán Pierra de Coubertin, ktorý je súčasťou bielej knihy nebude v členských štátoch braný na ľahkú váhu a že Komisia poskytne potrebné usmernenie a tam, kde to bude potrebné, hospodársku pomoc z rozvojových fondov, ktoré má k dispozícii. Rovnako dúfam, že odteraz nebude v Európe môcť nikto povedať, že nevie o čom hovoríme, keď hovoríme o športe, keďže biela kniha poskytuje v tejto súvislosti vynikajúce usmernenie pre všetky vlády a ministrov športu. Ako člena športovej organizácie ma teší, že v dokumente sa odkazuje aj na autonómiu, samoregulačnú kapacitu a osobitosť športových organizácií. Gratulujem svojmu váženému priateľovi pánovi Mavrommatisovi. Ďakujem.
<SPEAKER ID="059" NAME="Hannu Takkula">
v mene skupiny ALDE. - (FI) Vážený pán predsedajúci, v prvom rade by som chcel poďakovať pánovi Mavrommatisovi za jeho vynikajúcu prácu a záväzok k tejto správe.
<P>
Na začiatok by som chcel povedať, že sa domnievam, že je veľmi dôležité, aby počas fázy vykonávania bielej knihy boli politiky týkajúce sa športu ako neziskovej dobrovoľnej činnosti vo všeobecnom záujme v Európe aj naďalej prioritami. Rovnako je dôležité, aby sme boli prostredníctvom tohto dokumentu schopní potvrdiť, že rešpektujeme osobitosť športu, samoreguláciu a štruktúrovaný dialóg, a preto chceme stanoviť usmernenia na uplatňovanie právnych predpisov Európskej únie v oblasti športu.
<P>
Okrem toho existuje kľúčové prepojenie športu, cvičenia a verejného zdravia. Súčasnými problémami, ktoré sa v Európe vyskytujú a ktoré sa snažíme kontrolovať sú metabolický syndróm, cukrovka II typu a obezita. Zdravé cvičenie nám umožní predchádzať týmto problémom najlepším možným spôsobom.
<P>
V druhom rade si musíme uvedomiť, že pre európsku politiku Športu pre všetkých, je dôležité zachovanie štátom licencovaných lotérií. Musia byť zachované, keďže vytvorili jedinečnú príležitosť na financovanie amatérskeho športu, ako aj kultúry, vedy a výskumu. Týmto spôsobom zo športu mali zisk aj iné spoločenské odvetvia. V budúcnosti sa toto musí zohľadniť.
<P>
Po tretie by som chcel spomenúť, že športu bude udelený pevnejší právny základ v rámci Lisabonskej zmluvy. Musíme sa tiež pripraviť na túto novú situáciu s pilotným programom a rozpočtovými položkami na rok 2009, ktorý sa momentálne plánuje. Od slov sa musíme presunúť k skutkom a platí to aj pre šport.
<P>
S dokumentom, o ktorom diskutujeme, môžeme vo všeobecnosti mnohé dosiahnuť. Chcel by som opäť poďakovať komisárovi Figeľovi a najmä veľkej športovej osobnosti pánovi Mavrommatisovi, ktorý sa podujal na pioniersku prácu v rámci podpory nových krokov smerom vpred v súvislosti s európskou kultúrou a spoločnosťou.
<SPEAKER ID="060" NAME="Zdzisław Zbigniew Podkański">
v mene skupiny UEN. - (PL) Vážený pán predsedajúci, rozvoj športu a podpora jeho mnohých stránok sa správne považuje za jeden zo strategických cieľov Európskeho spoločenstva.
<P>
V správe sa pozornosť venuje niektorým veľmi dôležitým otázkam týkajúcim sa regulácie organizácie športu a zdôrazňuje sa jeho hospodársky rozmer. Veľmi ma teší, že môžem konštatovať význam pripísaný tzv. športu pre všetkých. Podpora tohto prvku je osobitne dôležitá, pretože veľká časť športových podujatí na klubovej úrovni a úrovni združení sa nekoná z dôvodov finančného zisku. Z tohto dôvodu im v skutočnosti hrozí zánik, keďže trh sa skomercializoval. Uznanie významu amatérskeho športu je preto v súlade s myšlienkou priblíženia športu občanom.
<P>
V správe sa správne poukazuje na negatívne javy vo svete športu. Mám na mysli napríklad doping a využívanie športovcov. Dokonca aj mladí športovci na začiatku svojej kariéry sú ohrození a ich ochrana je prioritnou záležitosťou. Z tohto dôvodu sa stanovili reštriktívne ustanovenia týkajúce sa prestupu mladých športovcov a boli schválené zásady týkajúce sa podpísania prvej zmluvy s klubom, v ktorom mladý človek trénoval. Ide o krok správnym smerom. Podobne ako v prípade spojenia síl na boj proti dopingu a koordinovanie činnosti na medzinárodnej úrovni. Zabezpečenie rovnakých práv pre profesionálnych športovcov ako pre zmluvných zamestnancov je tiež dôležité. Nakoniec by som rád zablahoželal pánovi Mavrommatisovi k príprave dobrej správy.
<SPEAKER ID="061" NAME="Jean-Luc Bennahmias">
v mene skupiny Verts/ALE. - (FR) Vážený pán predsedajúci, Biela kniha o športe nadväzujúca na správu z vlastnej iniciatívy o profesionálnom futbale, známu ako Beletova správa, je podstatným a potrebným dokumentom. Bol najvyšší čas, aby sa Európsky parlament a Európska komisia zaoberali otázkou športu. Avšak dobré úmysly nepostačujú na riešenie otázok a problémov, ktoré ohrozujú náš šport. Tvárou v tvár problémom, akými sú rasizmus mafiánske skupiny, násilie v rámci a mimo športových zariadení, doping a nákup mladých hráčov na jedno použitie z Afriky alebo iných krajín, je činnosť nevyhnutná!
<P>
Keďže existujú ťažkosti, akými sú napríklad riadenie veľkých objemov finančných prostriedkov - najmä vo futbale, ale aj v iných športoch - prítomnosť agentov všetkých druhov - agentov pre hráčov, kluby, trénerov - diktát ratingov, liberalizácia lotérií, potrebujeme jasné smernice, ktoré umožnia kontinuitu a rozvoj európskych športových federácií a líg na amatérskej, ako aj profesionálnej úrovni.
<P>
Šport, hospodárstvo, financie, zamestnanosť, diplomacia sú v dnešnom svete veľmi úzko prepojené. Športovci by za to nemali musieť platiť daň, napriek tomu, že sú občanmi, ktorí môžu a musia konať v dobrom svedomí. Je na politikoch, aby prebrali svoju zodpovednosť. Európska únia ta bude musieť urobiť na olympijských hrách v Číne, s cieľom opätovne potvrdiť, že rešpekt kultúr, miestnych náboženských presvedčení a demokracie sú zásadné a nemeniteľné.
<P>
Budeme hlasovať v prospech správy pána Mavrommatisa o Bielej knihe o športe, keďže ide o vynikajúcu správu.
<SPEAKER ID="062" NAME="Věra Flasarová" LANGUAGE="CS">
V súčasnosti putuje olympijský oheň po všetkých kontinentoch sveta a pripomína posolstvo športu, za ktoré vďačíme Grékom. Oni ako prví pochopili, akú očistnú úlohu môže šport zohrávať v ľudskej kultúre. Šport nás učí, že ľudia spolu môžu zápoliť bez toho, aby si navzájom škodili, zraňovali sa, či dokonca spôsobovali smrť. Šport nás učí hrať fér a každému ponúka rovnaké šance a rovnaké práva. Moderná doba však urobila zo športu aj obchod a prostredie, do ktorého prenikajú negatívne vplyvy, s ktorými sa stretávame takmer všade: peniaze, korupcia, lobovanie, rasové predsudky a novodobo aj rôzne podporné prostriedky - faktory, ktoré poškodzujú čistotu športu a znižujú pozitívny potenciál, ktorý šport má pri výchove mládeže alebo pri prekonávaní bariér medzi národmi a rasami.
<P>
Preto vítam prácu Komisie na Bielej knihe o športe a oceňujem správu pána Mavrommatisa. V obidvoch dokumentoch sa upozorňuje na nevyhnutnosť ochrany športu ako kultúrnej hodnoty. Osobne by som chcela ešte vo väčšej miere zdôrazniť potrebu podporovať šport aj na amatérskej úrovni, vytvárať podmienky pre rekreačné športovanie, čo nie je jednoduché najmä vo veľkých mestských aglomeráciách, ale tiež jeho finančnú dostupnosť, ktorá býva pre sociálne slabšie skupiny obyvateľstva obmedzujúcim faktorom. Šport poskytuje deťom a mladým ľuďom alternatívu na využitie voľného času a spôsob, akým byť aktívny. V tomto duchu slúži všetkým generáciám, a preto by sme nemali zabúdať ani na starších občanov a hľadať pre nich ďalšie možnosti, ako sa zapojiť do športovania. Šport je prostriedkom na zlepšovanie fyzickej kondície, ale priaznivo ovplyvňuje aj ľudskú psychiku. Profesionálny šport je len špičkou ľadovca, ktorého základ by mali tvoriť športovanie čo najväčšieho počtu ľudí na tejto planéte.
<SPEAKER ID="063" NAME="Thomas Wise">
v mene skupiny IND/DEM. - Vážený pán predsedajúci, neprekvapí vás to, avšak ja so závermi tejto správy nie som spokojný. Skutočnosť, že sa v nej vyhlasuje, že "acquis communautaire sa v súčasnosti uplatňuje na oblasť športu" sa vylučuje so všetkými súčasnými dôkazmi. Ignoruje sa v nej väčšina verejných sťažností športových orgánov v celej Európe týkajúcich sa skutočnosti, že rozsudky v prípadoch Bosman a Kolpak im znemožnili podporovať rozvoj domácich športových talentov. Priamym výsledkom je skutočnosť, že národné mužstvá podávajú na medzinárodnej úrovni podpriemerné výkony.
<P>
Dokonca aj prezident FIFA, Sepp Blatter, sa domnieva, že je potrebné zmeniť pravidlá. Avšak, ak sa športové organizácie domnievali, že súčasná situácia je zlá, Lisabonskou zmluvou sa ešte zhorší, prostredníctvom toho, že poskytne Komisii zmluvné krytie, ktoré požaduje na to, aby začala zasahovať, prepáčte upravovať, šport priamo.
<P>
Odmietnutie vlády Spojeného kráľovstva splniť svoj sľub a usporiadať referendum o zmluve znamená, že nemáme možnosť zachrániť šport vo Veľkej Británii od hroziaceho zatratenia v podobe zásahov od Komisie. Možno nás referendum v Írsku zachráni všetkých.
<SPEAKER ID="064" NAME="Slavi Binev" AFFILIATION="NI">
(BG) Vážený pán predsedajúci, drahí kolegovia, tí, ktorí ma poznajú, vám potvrdia, že šport a všetko, čo súvisí s telesnou výchovou je v mojom prípade životným štýlom. Prijímam uverejnenie Bielej knihy o športe v nádeji, že poskytne základ budúcej konzistentnej politiky. Domnievam sa, že keď hovoríme o európskej politike v tejto oblasti, mali by sme mať v prvom rade na mysli naše deti, ich zdravie, budúcnosť a sociálne začlenenie.
<P>
Podpora športu vo vzdelávacích normách je významným faktorom pre psychologický a fyzický vývoj našich detí, hlavným nástrojom na ochranu ich zdravia. Prijatie bielej knihy a vytvorenie integrovanej štruktúry na európskej úrovni, s cieľom rozvíjať, podporovať a vykonávať spoločné politiky v každom type športu, od športu pre najmladších po profesionálny šport, pričom sa samozrejme nezabúda na ľudí so zdravotným postihnutím, poskytne všetkým občanom možnosti na účasť a osobné zapojenie sa do spoločnosti a prispeje k podpore medzikultúrneho dialógu.
<SPEAKER ID="065" NAME="Ivo Belet" AFFILIATION="PPE-DE">
(NL) Pamätnú chvíľu, ktorou tu dnes ráno malo byť schválenie správy o bielej knihe, zatienila správa o tragickej smrti jedného z belgických najlepších futbalistov. Futbalista, François Sterckele, bol dnes ráno účastníkom dopravnej nehody. Bol jedným z najväčších talentov belgického futbalu. Chcel by som vyjadriť úprimnú sústrasť rodine a priateľom Françoisa Sterckeleho a fanúšikom klubu Bruggy.
<P>
Ako mladý futbalista a mladý talent, vážené dámy a páni, mal Sterckele všetky ponuky od rôznych klubov v Belgicku a v konečnom dôsledku sa z neho stal najlepší útočník v belgickej lige. Bol vynikajúcim dôkazom toho, že investícia do mladých talentov, našich vlastných talentov, skutočne prináša ovocie. A to je vážené dámy a páni presne to, čo chceme prostredníctvom tejto správy podporiť. Z tohto dôvodu podporujeme pravidlá pre "domácich hráčov", akými sú aj tie, ktoré uplatňuje UEFA. Rovnako oceňujeme, že Európska komisia je pripravená podporiť výchovu mladých hráčov.
<P>
Okrem toho by som vám chcel odporučiť výročnú správu nemeckej ligy Deutsche Bundesliga, ktorá bola práve zverejnená. Nemecká liga je, podľa môjho názoru a podľa názoru mnohých iných, modelom pre Európu. Dovoľte mi uviesť pár príkladov. Má veľmi prísne licenčné predpisy, veľa investuje do svojich vlastných talentov a rovnako má jasné pravidlá na predchádzanie tomu, aby boli nemecké kluby predávané investorom, ktorí nemajú žiadne prepojenie či s klubom, alebo s fanúšikmi.
<P>
Ideálnou reakciou je spoločná iniciatíva Rady a francúzskeho a holandského ministra športu. Preto očakávame, že francúzske predsedníctvo sa na jeseň bude snažiť o zavedenie opatrení na zabezpečenie budúcnosti profesionálneho a amatérskeho športu v Európe.
<SPEAKER ID="066" NAME="Emine Bozkurt" AFFILIATION="PSE">
(NL) Začala by som v prvom rade poďakovaním pánovi Mavrommatisovi za jeho vynikajúcu správu a výbornú spoluprácu. Pred chvíľou som hovorila ako spravodajkyňa Výboru pre zamestnanosť a sociálne veci požiadaného o stanovisko a teraz hovorím ako tieňová spravodajkyňa pre tlač.
<P>
Chcela by som zdôrazniť tri záležitosti, konkrétne význam jasných smerníc, význam lotérií a domácich hráčov. Predovšetkým by som chcela, aby sme sa zamerali na osobitosti športu a športových organizácií, ktoré vyžadujú jasné usmernenia, keď sa uplatňujú európske právne predpisy. Domnievam sa, že v tom prípade musíme namiesto nášho doteraz zaujatého prístupu uplatňovanému na jednotlivé prípady, adekvátne zareagovať.
<P>
V druhom rade sa zamyslime nad domácimi hráčmi. Musíme zabezpečiť, aby boli profesionálni hráči nízkeho veku chránení a trénovaní v atmosfére stability. Z tohto dôvodu podporujeme tzv. pravidlo domácich hráčov, podľa ktorého mladí ľudia trénujú v jednom klube, od ktorého potom môžu dostať ponuku na zmluvu. Týmto spôsobom dospejeme k situácii, že v klube bude môcť hrať množstvo domácich hráčov, pričom nebudú diskriminovaní na základe národnosti, čo samozrejme nie je zámerom. Musíme rešpektovať voľný pohyb hráčov a táto zásada je pre nás dôležitá. Z tohto dôvodu súhlasíme s tzv. pravidlom šesť plus päť, ktoré navrhuje FIFA.
<P>
A na záver sa dostávame k lotériám. Národné lotérie plnia významnú funkciu. Mohli by ste povedať, že vykonávajú verejnú službu, keďže podporujú mnohé sociálne organizácie vrátane športových štruktúr. Liberalizácia trhu má pozitívny vplyv, a preto predtým ako bude prijaté akéhokoľvek opatrenie, musia byť starostlivo preskúmané vhodné alternatívy.
<SPEAKER ID="067" NAME="Ramona Nicole Mănescu" AFFILIATION="ALDE">
(RO) Vážený pán predsedajúci, blahoželám pánovi Mavrommatisovi k jeho správe.
<P>
Iniciatíva Bielej knihy o športe nie je len správne načasovaná, ale aj potrebná. Berúc do úvahy veľké množstvo zamestnancov v oblasti športu, ako aj výnosy zo športu, by sme mali klásť väčší dôraz na spôsob, akým sa vykonáva pracovné právo v tejto oblasti. Mnohokrát sa výkony dosahujú v mladom veku, avšak je to už len na krok od využívania mladistvých.
<P>
Mali by sme zabezpečiť, že výnosy zo športovej činnosti sú získané legálne a zdanené v súlade so zákonom.
<P>
Násilie v športe predstavuje ďalší problém. Ročne dochádza ku stratám na ľudských životoch pri potýčkach medzi fanúšikmi. Na jednej strane by policajné sily a kluby mali spolupracovať, s cieľom zabezpečiť príjemný a bezpečný priebeh športových podujatí a na druhej strane by sa v rámci právneho systému mali posilniť tresty za násilné činy súvisiace so športovými podujatiami.
<P>
A na záver, pán predsedajúci, sa domnievam, že správa pána Mavrommatisa dokazuje, že na európskej úrovni existuje potreba koherentnej politiky a konkrétnych opatrení, s cieľom valorizovať a zefektívniť šport a dúfam, že v tejto oblasti budeme môcť uvítať ďalšie iniciatívy.
<SPEAKER ID="068" NAME="Sebastiano  -" AFFILIATION="Nello) Musumeci (UEN">
(IT) Vážený pán predsedajúci, dámy a páni, vloženie nového článku 149 do Lisabonskej zmluvy predstavuje uznanie hlavnej hospodárskej a sociálnej úlohy, ktorú šport zohráva. V podrobnej správe Manolisa Mavrommatisa sa zdôrazňuje množstvo oblastí života, ktoré sú športom ovplyvnené a ja by som sa chcel na niektoré z nich v tomto príspevku zamerať.
<P>
Prvým je vzťah medzi športom a zdravím. Napriek tomu, že každý veľmi dobre vie, že fyzická aktivita je nevyhnutná na to, aby sa človek udržal v dobrej forme, v istých členských štátoch existuje znepokojivá tendencia určená na zníženie počtu hodín venovaných športu na školách. Tento trend v spojení s nezdravou životosprávou vedie k vytvoreniu armády obéznych mladých ľudí, pričom táto situácia môže mať negatívne dôsledky na ich fyzický stav.
<P>
Šport je originálny a zábavný spôsob, akým sa dá naučiť cudzí jazyk. Začiatkom 70. rokov minulého storočia som sa dozvedel o veľmi dobre organizovanom a rozšírenom systéme študijných pobytov v Spojenom kráľovstve zameraných na výučbu Shakespearovho jazyka prostredníctvom zapájania sa do rôznych športových disciplín. Šport by mal posilňovať bratstvo medzi národmi, bohužiaľ nie je tomu tak vždy. Pravidelne sme svedkami scén neopísateľného násilia na štadiónoch, aj mimo nich, najmä v prípade futbalu.
<P>
Amatérsky a profesionálny šport, neskazený a neznečistený šport, šport ako nástroj osobného rozvoja, nástroj súdržnosti a solidarity medzi národmi. V Európe sme, pán predsedajúci, ešte veľmi ďaleko od uspokojivých noriem a zodpovednosť vo svojej celistvosti spočíva na pleciach politiky. Môžeme len dúfať, že Biela kniha o športe bude tým budíkom a raz a navždy vďaka nej zvrátime trend, aby sme vykompenzovali výrazný nedostatok citlivosti a množstvo závažných vynechaní.
<SPEAKER ID="069" NAME="Doris Pack" AFFILIATION="PPE-DE">
(DE) Vážený pán predsedajúci, dámy a páni, chcela by som začať gratuláciou pánovi Mavrommatisovi k jeho dobrej správe a vynikajúcej spolupráci so všetkými našimi kolegami, ktorí sa o túto záležitosť zaujímali, a bolo ich veľmi veľa. Šport zohráva dôležitejšiu úlohu ako bola doteraz uznaná v Komisii a v Rade.
<P>
Podľa môjho názoru sú táto biela kniha a správa dobrým základom pre rozvoj všetkých budúcich činností a politík v oblasti športu, keďže najmä v Lisabonskej zmluve sa konečne športu prisudzuje právny základ, ktorý si zasluhuje. Biela kniha a táto správa sa snažia o rovnováhu medzi jednotlivými záujmami, rôznymi typmi športu, amatérskym a profesionálnym športom medzi osobitosťami športu a požiadavkami právnych predpisov EÚ, medzi sociálnymi a kultúrnymi, hospodárskymi a finančnými záujmami a medzi ziskom a dobrovoľnou účasťou v týchto oblastiach.
<P>
Preto sa domnievam, že táto snaha si zaslúži naše skutočné uznanie. Otvára možnosť presadzovať a kultivovať európsky model športu. Týmto spôsobom zachováva osobitosti našich športových organizácií, ktoré v konečnom dôsledku vo veľkej miere fungujú na autonómnom základe a ktoré hodlajú v tomto systéme pokračovať, najmú preto, že tu existuje tendencia vysokej miery závislosti na dobrovoľnom vklade.
<P>
V druhom rade sa musíme snažiť podporovať a presadzovať vykonávanie samoregulačných mechanizmov na národnej a európskej úrovni. V tejto súvislosti by som chcela pripomenúť odsek 16, o ktorom sa domnievam, že je veľmi dôležitý.
<P>
Po tretie, správa ponúka väčšiu právnu istotu, pokiaľ ide o uplatňovanie právnych predpisov EÚ na šport. Po štvrté, úloha športu vo vzdelávaní je otázkou, ktorá sa spomína veľmi často a chcela by som vám pripomenúť moju správu na túto tému z roku 2004.
<P>
Po piate, v správe sa diskutuje o hospodárskych aspektoch vrátane požadovaného finančného záväzku, najmä lotérií, ktorý nebol v prípade rôznych typov športov vylúčený.
<P>
Pred desiatimi rokmi sme v rámci mojej správy o úlohe Európskej únie v oblasti športu vyzývali na prijatie bielej knihy a teší ma, že dnes o nej môžeme hlasovať.
<SPEAKER ID="070" NAME="Christa Prets" AFFILIATION="PSE">
(DE) Vážený pán predsedajúci, všetky športové organizácie už veľmi dlho vyzývajú k tomu, aby bol športu priznaný väčší význam a samozrejme aj väčšia viditeľnosť ako doteraz a my dnes na túto výzvu reagujeme. S Lisabonskou zmluvou sa táto záležitosť dostane do ešte ostrejšieho svetla.
<P>
Mnohé z aspektov športu, jeho prínos spoločnosti, jeho úloha v osobnom vývoji a naplnení a v podpore sociálneho začlenenia atď. už boli zdôraznené. Šport je tiež veľmi dôležitým faktorom pri podpore zdravia, čo je dôvod, prečo sa oplatí do športu investovať na širokej báze, a najmä do telesnej výchovy na školách. Takáto investícia skutočne prináša ovocie.
<P>
Preto apelujeme na každého ministra školstva v členských štátoch, aby zaviedol požiadavku na aspoň tri hodiny telesnej výchovy týždenne v školách. To je minimum, keďže inak to stráca význam. Existuje 700 000 klubov a združení, ktoré neoceniteľným spôsobom prispievajú k našej spoločnosti, a preto nesúhlasím s možnou liberalizáciou hier a lotérií, keďže v súčasnosti ide okolo 10 % odvodov z tohto odvetvia do športu, umení a sociálnych zariadení a bez tohto financovania by tieto organizácie nemohli prežiť. Chcela by som každého požiadať, aby to mal na zreteli.
<P>
Významný hospodársky rozmer športu dokazujú štatistiky. Šport v roku 2004 vytvoril pridanú hodnotu vo výške 407 miliárd EUR a 15 miliónov pracovných miest. Existujú aj iné čísla, ktoré môj argument podporujú. Znamená to, že sú potrebné pravidlá. Musíme dosiahnuť správnu rovnováhu medzi hospodárskymi aspektmi športu, transparentnosťou, predajom klubov a udeľovaním licencií, ako práve zdôraznil pán Belet. V tejto súvislosti potrebujeme pravidlá, ktoré sú spravodlivé, aby fair play nadobudla svoj skutočný a praktický význam.
<P>
Musíme zabezpečiť vhodné prerozdelenie medzi malými a veľkými klubmi, aby sa mohla vyvinúť nasledujúca generácia športovcov a športovkýň. Podľa môjho názoru by mediálna prezentácia mohla byť spravodlivejšie vyvážená. Naozaj existujú aj iné športy ako futbal. Napriek tomu by som všetkých chcela srdečne pozvať na Majstrovstvá Európy vo futbale do Viedne. Určite je to jedno z najväčších športových podujatí, na ktoré sa rozhodne teším.
<SPEAKER ID="071" NAME="Sharon Bowles" AFFILIATION="ALDE">
Vážený pán predsedajúci, v športe nesmieme dovoliť, aby dobré úmysly viedli k nechceným následkom. Nemôžu sa vždy uplatňovať pravidlá hospodárskej súťaže. Hromadný predaj televíznych práv je finančná istota pre mnohé kluby, ktoré by inak vytláčali slávne kluby. V utopickom svete by sme mohli sledovať všetko a nikdy za to neplatiť, avšak v reálnom svete by to znamenalo, že na sledovanie by zostalo len málo kvalitných prenosov.
<P>
Dodržiavanie autorských práv chráni príjem, ktorý udržiava vysoko kvalitné podujatia. Zvyšujúci sa počet prípadov agresívneho marketingu a obehu nepovolených najzaujímavejších momentov z podujatí je škodlivé ako akýkoľvek iný druh pirátstva. Rovnako je nevyhnutné, aby sa nebránilo flexibilite v spôsobe zvyšovania príjmu, pohybe hráčov alebo ich schopnosti vybrať si klub, s ktorým podpíšu svoje prvé zmluvy. A na záver by sme sa mali prísne pridržiavať zásady subsidiarity a ponechať rozhodovací proces v danom odvetví a v blízkosti ku fanúšikom.
<SPEAKER ID="072" NAME="Ryszard Czarnecki" AFFILIATION="UEN">
(PL) Vážený pán predsedajúci, v bielej knihe sa odkazuje na pretrvávajúce problémy, akým je doping a na záležitosti týkajúce sa finančných sporov medzi televíznymi spoločnosťami o prenosové práva, ktoré majú očividne negatívne vplyvy na fanúšikov, ako aj divákov. Okrem toho sa v bielej knihe rieši aj oveľa vážnejší problém, ktorý predstavuje narastajúcu hrozbu pre čestný šport, najmä futbal. Mám na mysli stávkové kancelárie. Môžu pre súčasný šport predstavovať veľkú výzvu. Ako príklad môžem uviesť nedávny škandál s ovplyvňovaním národnej futbalovej ligy krajiny, v ktorej sa momentálne nachádzame. Tvrdí sa, že čínska mafia zabezpečovala výsledky belgických futbalových zápasov. Nadchádzajúca liberalizácia trhu s hazardnými hrami vrátane tých, ktoré súvisia so svetom športu, bude väčším pokušením na porušovanie zásad fair play.
<P>
Na záver musím dodať, že nesúhlasím s návrhom Európskeho parlamentu, v ktorom sa vystupuje proti postoju organizácie FIFA k zásade šiestich hráčov z danej krajiny. Návrh organizácie FIFA je správny. Predstavuje záchranu národného športu.
<SPEAKER ID="073" NAME="Tadeusz Zwiefka" AFFILIATION="PPE-DE">
(PL) Vážený pán predsedajúci, jednou zo základných ťažkostí, na ktoré by som chcel poukázať, je nedostatok právnej istoty. Komisia nestanovila jasne, na ktoré aspekty organizácie športu sa vzťahujú právne predpisy Spoločenstva a ktoré sú výlučne športovej povahy, a preto patria do právomoci športových organizácií.
<P>
Súhlasím s názorom spravodajcu, že spoliehanie sa výlučne na Európsky súdny dvor neposkytuje väčšiu právnu jasnosť. Postoj Európskej komisie, podľa ktorého musí organizácia športu spĺňať ustanovenia zmlúv, rovnako túto jasnosť neposkytuje. Nepostačuje to.
<P>
Preto podporujem výzvu Európskej komisie na prijatie interpretačných usmernení, ktoré vyjasnia a spresnia činnosti v tejto oblasti. Samozrejme je potrebné zdôrazniť, že akákoľvek činnosť zo strany Komisie musí byť v súlade so zásadou samoregulácie v športe. Rovnako sa v nej musia dodržiavať štruktúry európskeho modelu športu a základné zásady upravujúce organizáciu športových súťaží.
<P>
Nesúhlasím s názormi niektorých športových organizácií, ktoré sa domnievajú, že to prispeje k zvýšeniu súdnych sporov vyplývajúcich z istej konsolidácie alebo kodifikácie zásad týkajúcich sa športových činností, ktoré nepatria do prísneho športového rámca, pričom však dodržiavajú, samozrejme, zásady samoregulácie. Podľa môjho názoru, bude pravdou presne opak. Väčšia právna istota môže byť len výhodná.
<P>
Chcel by som tiež apelovať na športové organizácie, aby prijali právo na podanie súdne odvolanie. Každý jednotlivec má právo na podanie súdneho odvolania. Právomoci súdov, ktoré sú výlučne športovej povahy, nie sú problémom, avšak obmedzenie týchto práv niektorými športovými organizáciami je neprijateľné.
<P>
A na záver by som chcel nastoliť ešte jednu veľmi dôležitú záležitosť. Šport zohráva v spoločnosti veľmi dôležitú úlohu. Členské štáty by si preto mali ponechať právo na prijatie opatrení zameraných na ochranu práva na informácie a zabezpečenie prístupu divákov k televíznemu vysielaniu z hlavných športových podujatí. Mám na mysli olympijské hry a Majstrovská Európy alebo Majstrovstvá sveta. Každému by mal byť umožnený voľný prístup k takýmto podujatiam. Predtým ako svoj príspevok ukončím, by som chcel poďakovať pánovi Mavrommatisovi za jeho vynikajúcu prácu na tejto správe.
<SPEAKER ID="074" NAME="Richard Corbett" AFFILIATION="PSE">
Vážený pán predsedajúci, šport by mali samozrejme viesť samotné športové orgány, avšak do istej miery je aj hospodárskou činnosťou, na ktorú sa nevyhnutne vzťahuje pracovné právo, právo hospodárskej súťaže, právo autorských práv a mediálnych práv a tak ďalej.
<P>
Problémom je, že tieto právne predpisy boli navrhnuté bez zohľadnenia osobitných potrieb a požiadaviek športu. V rámci súčasných zmlúv existuje len malý priestor na zohľadnenie týchto osobitných potrieb. Teší ma, že v rámci Lisabonskej zmluvy je stanovené väčšie rozpätie, ktoré nám umožní pracovať s právami, udeľovať výnimky alebo interpretovať právne predpisy s ohľadom na osobitné potreby športu.
<P>
Nemôžeme, napríklad, uplatňovať právo hospodárskej súťaže v jeho čisto hospodárskom zmysle, ak by to viedlo k zničeniu súťaže v športovom význame. Neexistuje na to lepší príklad ako hromadný predaj televíznych práv ako v prípade anglickej Premier League, napríklad, s prerozdelením výnosu do všetkých klubov. Je to v úplnom protiklade k španielskemu postupu, kde dva kluby dostávajú viac než polovicu z výnosov z predaja televíznych práv.
<P>
Rovnako by sme mali prijať skutočnosť, že systém UEFA pre domácich hráčov je primeranou reakciou a podľa práva Európskej únie je prijateľný na rozdiel od systému "slona v porceláne" organizácie FIFA, ktorá navrhuje tzv. systém šesť plus päť.
<SPEAKER ID="075" NAME="Grażyna Staniszewska" AFFILIATION="ALDE">
(PL) Vážený pán predsedajúci, ako členka Výboru pre regionálny rozvoj by som rada zdôraznila úlohu regiónov a miestnych vlád v rozvoji športovej infraštruktúry, organizácii podujatí dostupných širokej verejnosti a podpore športu a zdravého životného štýlu medzi obyvateľmi obcí, a teda medzi európskymi občanmi.
<P>
Rada by som upozornila na záležitosť súvisiacu s prístupom k športu pre zdravotne postihnutých ľudí. Členské štáty by mali aspoň zabezpečovať prístup zdravotne postihnutým deťom k základným hodinám telesnej výchovy. Kdekoľvek je to možné, by mali mať tieto deti tiež prístup aj k hodinám na vyššej úrovni.
<P>
Dámy a páni, mali by sme mať na pamäti, že šport je jednou z najúčinnejších metód na dosiahnutie sociálneho začlenenia. Preto si zasluhuje oveľa výraznejšiu podporu Európskej únie v podobe osobitných programov, najmä pre organizátorov medzinárodných športových podujatí pre mladých ľudí vrátane tých, ktorí osobitne prispievajú k integrácii zapojením zdravotne postihnutých ľudí. Šport je viac než len fyzická aktivita a zdravie. Je neoceniteľným príspevkom k rozvoju ducha tolerancie, čestnosti a rešpektu zásad fair play. Všetko to má osobitný význam pre deti a mladých ľudí, ktorí sú dnešnými mladými občanmi Európskej únie.
<SPEAKER ID="076" NAME="Christopher Heaton-Harris" AFFILIATION="PPE-DE">
Vážený pán predsedajúci, predtým ako začnem hovoriť, by som mal vyhlásiť, že mám viaceré finančné záujmy, pokiaľ ide o túto tému, ktoré sú uvedené v mojom vyhlásení o finančných záujmoch dostupnom na internete.
<P>
Chcel by som pogratulovať spravodajcovi pánovi Mavrommatisovi za jeho záujem a vedomosti v tejto oblasti, najmä pokiaľ ide o doping v športe.
<P>
V skutočnosti prvý návrh jeho správy, predtým ako boli predložené všetky doplňujúce a pozmeňujúce návrhy, bol pravdepodobne najlepším dokumentom o tejto záležitosti, k akému sa môžete dostať. Avšak ako vždy, do tohto procesu zasiahli výbory a pozmeňujúce a doplňujúce návrhy, ktoré prijal Výbor pre kultúru pokazili všetku dobrú prácu. Napríklad bizarná výzva na zriadenie európskej policajnej jednotky pre oblasť športu v odseku 59 alebo diskusia o tzv. finančnom dopingu v odseku 16, v ktorej sa kritizujú súkromné investície a v niektorých prípadoch vnútorné investície do Európskej únie. V tejto správe sa žiaľ na šport pozerá cez optiku profesionálneho futbalu. Ako futbalový rozhodca, najmä na amatérskej úrovni, počas uplynulých 28 rokov, vám môžem povedať, že v tejto správe nie je čiarka, ktorá by riešila problémy amatérskeho futbalu, či dokonca amatérskeho športu vo všeobecnosti.
<P>
Tento Parlament tvrdí, že sa nesnažíme ovplyvniť rozhodnutia riadiacich orgánov, avšak v dnešnej diskusii už odzneli slovné útoky týkajúce sa návrhu organizácie FIFA na pravidlo "šesť plus päť". Riadiace orgány by si mali dávať pozor. Pripisovanie priority športu v Európskej únii nie je správnou myšlienkou.
<P>
Pokiaľ ide o stávkovanie na športové výsledky, odznelo tu už veľa stanovísk. Je jednoducho zlé využiť túto správu na súdenie a ukončenie diskusie o liberalizácii trhu s hazardnými hrami a lotériami. Táto diskusia by mala pokračovať v inom smere a mala by prichádzať od iného výboru. Tí, ktorí o nej hovoria, by sa mali pozrieť na situáciu v Taliansku, kde postupná liberalizácia trhu viedla k nárastu objemu finančných prostriedkov pre všetkých.
<P>
Hovorili sme o hromadnom predaji televíznych práv, s ktorým súhlasím, pretože tento systém funguje v Spojenom kráľovstve, avšak verím v subsidiaritu a v každom prípade by toto malo byť ponechané v právomoci členských štátov.
<P>
V Bielej knihe o športe je množstvo dobrých bodov, a to napriek tomu, že len v malej miere sa spomína hnutie Špeciálnej olympiády a Paraolympiády. Avšak vo všeobecnosti je táto správ urážkou írskych voličov, pretože sa v nej o Lisabonskej zmluve hovorí ako o hotovej veci, akoby ich hlasovanie vôbec nič neznamenalo. A preto bude musieť konzervatívna delegácia Spojeného kráľovstva v konečnom dôsledku hlasovať v neprospech tejto správy.
<SPEAKER ID="077" NAME="Donato Tommaso Veraldi" AFFILIATION="ALDE">
(IT) Vážený pán predsedajúci, dámy a páni, chcel by som poďakovať spravodajcovi za jeho vynikajúcu prácu na správe, ktorej cieľom je poskytnúť strategické usmernenie pre úlohu športu v Európskej únii.
<P>
Šport je sociálnym javom, ktorý vždy podporoval hodnoty, akými sú solidarita, duch tímu a identita, ako sa potvrdzuje vo Vyhlásení o celkovom význame športu, ktoré je pripojená k Amsterdamskej zmluve. Športovanie pomáha pri rozvoji intelektuálnych a sociálnych zručností, a preto by sme sa športu mali venovať v rámci vzdelávacieho systému, ako aj v iných aspektoch sociálneho života.
<P>
Jedným bodom, ktorý by sa nemal podceňovať je prínos športovania pre zdravotne postihnutých ľudí. Všetky členské štáty, miestne a regionálne orgány a športové organizácie by mali zabezpečiť a uľahčiť prístup zdravotne postihnutých ľudí k športovým zariadeniam. Šport musí čeliť novým hrozbám v súčasnej spoločnosti, akými sú napríklad využívanie mladých hráčov, doping, rasizmus, násilie a pranie špinavých peňazí. Problém s násilím nie je len otázkou štadiónov, ale vyskytuje sa aj mimo nich.
<P>
Gratulujem Komisii k iniciatíve na prevenciu násilia prostredníctvom uľahčenia dialógu s členskými štátmi, medzinárodnými organizáciami, športovými orgánmi a policajnými silami. Je dôležité zdôrazniť hospodársku stránku športu. Diskriminačné daňové systémy, ktoré uplatňujú členské štáty v prospech hráčov, môžu viesť k narušeniu hospodárskej súťaže. Preto musia byť prijaté pravidlá na zabezpečenie spravodlivej hospodárskej súťaže medzi športovými orgánmi.
<SPEAKER ID="078" NAME="Christofer Fjellner" AFFILIATION="PPE-DE">
- (SV) Vážený pán predsedajúci, s chválou športu prezentovanej v správe môžeme len súhlasiť. Šport pre spoločnosť znamená veľmi veľa a vytvára množstvo dôležitých hodnôt, ktorým v rámci dvoch minút nemám čas urobiť zadosť. Rovnako prispieva k zjednocovaniu Európy. Avšak skutočnosť, že nejaká vec je dôležitá, neznamená, že je politická a len preto, že niečo prispieva k zjednocovaniu Európy, nepredstavuje hneď prvoradú zodpovednosť EÚ.
<P>
Domnievam sa, že táto myšlienka sa v tejto diskusii stráca, o to viac, ak niektorí ľudia trvajú na tom, aby sa na úrovni EÚ prijímalo viac iniciatív súvisiacich so športom. S týmto nesúhlasím. Preto sa nedomnievam, že potrebujeme osobitnú európsku politiku pre hazardné hry. Nedomnievam sa, že športoví agenti zarábajú príliš veľa a že by to malo pre nás predstavovať dôvod, aby sme zaviedli osobitnú prípravu pre športových agentov. Nemali by sme ani vyrovnávať príjem úspešných a menej úspešných klubov. Pokus o obmedzenie toho, čo sa v správe nazýva výrazne vyťažený program športovcov, pravdepodobne nepovedie k tomu, aby odolali dopingu.
<P>
Musíme však preskúmať množstvo zavádzajúcich tvrdení o trhu s hrami v Európe. Neexistuje spojitosť medzi súkromnými hráčmi v rámci trhu s hrami a upravovaním výsledkov zápasov. Práve naopak niektoré z najväčších škandálov, ktorých bola Európa svedkom sa týkali krajín, v ktorých existujú monopoly. Neexistuje žiadna spojitosť medzi monopolmi v odvetví hier a obmedzujúcou politikou v oblasti hier. Práve naopak mnohé zo štátnych monopolov v členských štátoch sú niektorými z najväčších inzerentov. Nie krajiny s hospodárskou súťažou majú neregulovaný trh s hrami. Práve naopak v mnohých krajinách s monopolmi sú herné služby najmenej regulované a monopoly si často môžu robiť, čo chcú.
<P>
Nemali by sme sa prostredníctvom nesprávnych údajov pokúšať vyradiť EÚ z oblasti, v ktorej má EÚ zohrávať dôležitú úlohu. V Európe disponujeme voľným pohybom služieb, ktorý by sa samozrejme mal vzťahovať aj na herné služby. Zavádzajúce údaje o hráčskej závislosti v členských štátoch často vedú k čistému protekcionizmu a ochrane ich vlastného zisku od herných monopolov. V skutočnosti všetko toto pokrytectvo súvisiace s politikou v oblasti hier len dokazuje, že práve ministri financií v členských štátoch trpia najhorším druhom hráčskej závislosti. Preto švédski konzervatívci považujú za veľmi ťažké podporovať väčšinu tejto správy.
<SPEAKER ID="079" NAME="Predsedajúci">
Dostal som práve jedenásť žiadostí o slovo, ktorým však nemôžem vyhovieť. Chcel by som poslancom, ktorí sa nemali možnosť vyjadriť počas rozpravy, pripomenúť, že môžu predložiť písomné vyhlásenia nepresahujúce 200 slov, ktoré budú priložené k doslovnému zápisu z rozpravy alebo môžu poskytnúť vysvetlenie hlasovania po tom, čo odznejú príspevky.
<SPEAKER ID="080" NAME="Mihaela Popa" AFFILIATION="PPE-DE">
(RO) Vážený pán predsedajúci, drahí kolegovia, chcela by som poďakovať kolegovi Mavromatisovi, a zároveň mu poďakovať za spoluprácu, keďže k tejto správe som predložila niekoľko pozmeňujúcich a doplňujúcich návrhov.
<P>
Považujem za nevyhnutné zaviesť voľný prístup k športovým podujatiam pre mladých ľudí do 14 rokov, založiť majstrovstvá Európy na úrovni škôl a univerzít, ako aj Európsky deň bez prídavných látok v potravinách. Je podstatné prispôsobiť športovú a školskú infraštruktúru potrebám zdravotne postihnutých ľudí, zaviesť povinné zdravotné poistenie pre výkonnostných športovcov a navrhnúť európske projekty na prevenciu násilia na športoviskách. Je dôležité vytvoriť európske projekty určené pre žiakov, ktorí disponujú osobitnými fyzickými kvalitami.
<P>
Na záver by som chcela vyjadriť svoje presvedčenie, že prostredníctvom prijatia Bielej knihy o športe prispejeme k podpore zdravšej a hodnotnejšej európskej spoločnosti.
<SPEAKER ID="081" NAME="Costas Botopoulos" AFFILIATION="PSE">
(EL) Vážený pán predsedajúci, celý život milujem šport, športovanie aj sledovanie športového zápolenia. Rovnako by som chcel dodať, že mnoho rokov sme sa s mojím kolegom poslancom a priateľom pánom Mavrommatisom venovali športovej žurnalistike v rovnakých novinách.
<P>
Pod dnešnej rozprave však vôbec nie som optimistický. Čokoľvek robíme a akokoľvek veľmi sa snažíme tieto záležitosti usporiadať, samotné podujatia dokazujú, že situácia je dosť katastrofálna.
<P>
Doping je každodenným problémom a došlo dokonca aj ku stratám na životoch. Komercializácia športu bola dovedená do extrémov. Úspech športu viedol k posadnutosti veľkolepými podujatiami veľkého rozsahu, a táto posadnutosť následne vedie ku korupcii. V športe vláde nad všetkým televízia.
<P>
Preto sa domnievam, že symbolické gesto je veľmi dôležité. Majúc na zreteli problémy s olympijskými hrami sa domnievam, že by sme mali zvážiť, či by sa olympijské hry nemali nadobro vrátiť do Grécka.
<SPEAKER ID="082" NAME="Toomas Savi" AFFILIATION="ALDE">
Vážený pán predsedajúci, ako predseda Estónskej lyžiarskej asociácie súhlasím s obavami uvedenými v správe, ktoré sa týkajú znižujúceho sa počtu hodín telesnej výchovy na prvom aj druhom stupni škôl. Telesná výchova pomáha deťom vyvinúť si návyk na zdravý životný štýl. Pre množstvo ľudí zapojených do športu je veľmi veľkou výzvou, aby zvýšili ich záujem o športovanie.
<P>
Napríklad Estónska lyžiarska asociácia vytvorila celoročný systém účasti detí a neprofesionálov, avšak ide o dosť finančne náročný projekt. V tejto súvislosti by som chcel zdôrazniť, že hry sú veľkým zdrojom financovania športových činností. Množstvo športov je dotovaných zo ziskov štátnych lotérií, ako aj z licencovaných hier. Domnievam sa, že musíme nájsť alternatívne zdroje finančnej podpory, ak nehodláme využívať tieto finančné prostriedky.
<SPEAKER ID="083" NAME="Antonio De Blasio" AFFILIATION="PPE-DE">
(HU) Ďakujem vám, vážený pán predsedajúci. Chcel by som pogratulovať spravodajcovi k príprave tejto správy. Dnes tu odznelo už množstvo poznámok, avšak ja by som vás chcel upozorniť na niekoľko osobitných aspektov. Obezita sa stáva endemickou a náš sedavý životný štýl je jednou z jej príčin. Túto situáciu je preto možné riešiť, ako povedal aj predchádzajúci rečník, prostredníctvom zavedenia povinných denných hodín telesnej výchovy na všetkých stupňoch vzdelávacieho systému v členských štátoch. Na dosiahnutie tohto cieľa však potrebujeme zariadenia a rovnako musíme zmeniť učebné osnovy. Pokiaľ ide o zariadenia, situácia by sa mohla zlepšiť, keby sa vo väčšej miere zapojili vlády, keďže najmenej polovicu zo športových výnosov, ktoré predstavujú 4 % hrubého domáceho produktu EÚ, by musela byť opätovne investovaná, aby sa táto situácia radikálnym spôsobom zmenila. Určite to vo veľkej miere odporúčam. Dúfam, že prostredníctvom bielej knihy sa situácia zlepší. Ďakujem vám.
<SPEAKER ID="084" NAME="Vladimír Špidla">
člen Komisie. - (CS) Keďže hlasovanie sa začne o niekoľko minút, nemám možnosť predniesť nejaký obšírnejší prejav. Avšak napriek tomu by som chcel skonštatovať niekoľko vecí a odpovedať na niekoľko otázok. Z diskusie, podľa môjho názoru, jasne vyplynulo, akým komplikovaným je v živote modernej spoločnosti fenomén športu. Druhá vec, ktorú by som chcel skonštatovať je, že po hlasovaní o návrhu správy pána Mavrommatisa budeme mať veľmi pevný základ pre nadväzujúcu koherentnú európsku politiku v oblasti športu. Základ, ktorý bude vychádzať z bielej knihy a správy Parlamentu.
<P>
V rámci diskusie pochopiteľne odzneli mnohé myšlienky, ktoré bude potrebné rozpracovať a riešiť v blízkej budúcnosti. Chcel by som zdôrazniť len tie, ktoré som si poznamenal a ktoré považujem za osobitne významné. Jeden z problémov, ktorý sa koniec koncov v bielej knihe uvádza, je vzdelávanie športovcov, tým spôsobom, aby sa zabránilo tomu, čo bolo opísané, a to skutočnosti, že v okamihu, kedy skončia s profesionálnou kariérou, nemajú ešte zabezpečenú dostatočnú dlhodobú budúcnosť. Rovnako dôležité je riešiť problém obchodovania s ľuďmi či problém rizika obchodovania s ľuďmi v oblasti športu. Rovnako musí Komisia bezodkladne venovať pozornosť právam duševného vlastníctva, najmä v súvislosti s internetom, čomu sa v konečnom dôsledku Komisia venuje, a keďže skutočne vidím, že nie je vhodná atmosféra na zdĺhavé prejavy, chcel by som veľmi rýchlo odpovedať na otázky, ktoré boli položené.
<P>
Prvou bola otázka týkajúca sa usmernení. Komisia sa domnieva, že v tejto chvíli ešte nie je situácia vhodná na to, aby boli tieto usmernenia sformulované, ale napriek tomu Komisia považuje za potrebné tomuto problému venovať pozornosť. Z ďalších otázok, ktorým by som sa ešte rád venoval, je veľmi často spomínaná otázka lotérií. V tomto prípade by som rád uviedol, že na lotérie sa smernica o službách nevzťahuje, a teda sú predmetom práva Spoločenstva a je potrebné hľadať rozhodnutie v každom jednotlivom prípade. Ďalšou dôležitou otázkou bol hromadný predaj prenosových práv pre televízie. Komisia predpokladá, že sa vždy nájde riešenie, ktoré bude pozostávať z veľkej miery zo solidarity, o ktorej sa tu už hovorilo. Domnievam sa, že som sa v stručnosti venoval všetkým otázkam, ktoré boli položené. Inak ide samozrejme len a jeden, hoci veľmi dôležitý, krok, ktorý spoločne urobili Komisia a Parlament.
<SPEAKER ID="085" NAME="Manolis Mavrommatis" LANGUAGE="EL">
Vážený pán predsedajúci, dovoľte mi ešte raz poďakovať všetkým poslancom, ktorí prispeli do dnešnej rozpravy a všetkým tým, ktorí predložili pozmeňujúce a doplňujúce návrhy k správe o Bielej knihe o športe.
<P>
Dokopy bolo predložených 520 pozmeňujúcich a doplňujúcich návrhov vo ôsmich výboroch. Mojím cieľom bol zmierovací proces do najväčšej možnej miery, ktorý sme práve dosiahli. Samotná skutočnosť, že tieto pozmeňujúce a doplňujúce návrhy predložilo osem výborov, ktoré ich schválili dokazuje, aká dôležitá je táto správa. Samozrejme rovnako to dokazuje aj význam textu, ktorý má byť začlenený do reformnej zmluvy.
<P>
Ide o dôležitý prvý krok pre šport a pre EÚ. Prostredníctvom vzájomnej pomoci a spolupráce toho môžeme dosiahnuť veľmi veľa.
<SPEAKER ID="086" NAME="Martin Schulz" AFFILIATION="PSE">
(DE) Vážený pán predsedajúci, nie som si istý, na ktorý článok rokovacieho poriadku sa odvolať v tejto situácii, avšak aj bez toho vás musím o niečo požiadať. Chcel by som vás požiadať, aby ste informovali Predsedníctvo, že aspoň pre mňa osobne, avšak som presvedčený, že hovorím za všetkých predsedov skupín, je terajšia atmosféra v Parlamente úplne neprijateľná. Rečníkov nepočujeme ani cez slúchadlá, pretože je tu taký hluk, čo je dosť príšerné.
<P>
Väčšinu z príspevku komisára Špidlu a poznámok pána Mavrommatisa nebolo vôbec počuť, pretože v tomto Parlamente je tak neskutočne hlučno. To je neprijateľné. Mohli by ste prosím zabezpečiť, aby Predsedníctvo urobilo aspoň päť minútovú prestávku medzi koncom rozpravy a hlasovaním, pretože takúto situáciu tu v Parlamente jednoducho nemusíme znášať.
<P>
(potlesk)
<SPEAKER ID="087" NAME="Predsedajúci">
Rozprava sa skončila.
<P>
Hlasovanie sa uskutoční okamžite a teraz pristúpime k hlasovaniu.
<P>
Písomné vyhlásenia (článok 142)
<SPEAKER ID="088" NAME="Iles Braghetto  " AFFILIATION="PPE-DE">
písomne. - (IT) Gratulujem k práci spravodajcu, pána Mavrommatisa, vítam netrpezlivo očakávanú Bielu knihu o športe, ktorú prijala Komisia. Ide o užitočné a potrebné opatrenie v tom zmysle, že športovanie predstavuje taký významný rozmer pre európsku spoločnosť.
<P>
Chcel by som upozorniť na stanovisko Výboru pre zamestnanosť a sociálne veci, v ktorom sa zdôrazňuje, že šport musí byť ohodnotený sociálne, najmä v prípade mladých ľudí ako nástroj učenia tolerancii, rešpektu a účasti. Domnievam sa, že členské štáty, opierajúce sa o jasné, transparentné usmernenia a politiky Spoločenstva, by mali vytvoriť vhodné priestory dostupné pre šport a začleniť spoločnosť ako takú, vrátane znevýhodnených skupín, aby športovanie spájalo ľudí a pomáhalo bojovať proti javom, akými sú rasizmus a xenofóbia.
<P>
Keďže nedostatok fyzickej aktivity vedie k ochoreniam, akými sú obezita a iné chronické ochorenia, domnievam sa, že spolupráca medzi športovým odvetvím a odvetvím zdravotníctva je kľúčová. Európska únia zohráva dôležitú úlohu koordinátora pri informovaní občanov a povzbudzovaní ich k tomu, aby sa zúčastňovali na množstve športových aktivít.
<SPEAKER ID="089" NAME="Magor Imre Csibi  " AFFILIATION="ALDE">
písomne. - (RO) Chcel by som zdôrazniť význam hodín telesnej výchovy na základných a stredných školách v EÚ. V súčasnosti je telesná výchova jediným predmetom v školských osnovách, ktorého cieľom je pripraviť deti na zdravý spôsob života. Oceňujem iniciatívu EÚ na zvýšenie počtu hodín telesnej výchovy na školách.
<P>
Spolu s nárastom počtu hodín telesnej výchovy by sme mali zobrať do úvahy dve dôležité skutočnosti. Mám na mysli príťažlivosť hodín telesnej výchovy a možnosť ich diferenciácie. Moje stanovisko sa opiera o diskusie, do ktorých som sa zapojil so žiakmi a učiteľmi telesnej výchovy v Rumunsku. Bohužiaľ skutočnosť, že hodiny telesnej výchovy nie sú zaujímavé, vedie k zvyšovaniu záškoláctva počas týchto hodín.
<P>
Jedným z dôvodov je neexistencia primeraného materiálu na diverzifikáciu hodín. Ďalším problémom je neexistencia osobitných hodín telesnej výchovy pre obéznych mladých ľudí a ľudí trpiacich nadváhou. Hodiny telesnej výchovy sú rovnako intenzívne pre zdravé deti, aj pre deti s problémami. A teda, niekedy, sú mladí ľudia nútení "sedieť na lavičke".
<P>
Toto sú niektoré z problémov, ktoré sa vyskytujú v niekoľkých členských štátoch Európskej únie a na ktoré musíme nájsť riešenie. Vyzývam Európsku komisiu, aby navrhla riešenia hoci aj s príkladmi osvedčených postupov z členských štátov.
<SPEAKER ID="090" NAME="Gyula Hegyi  " AFFILIATION="PSE">
písomne. - (HU) Správa o športe, ktorú pripravil môj kolega, grécky poslanec, je významným dokumentom v oblasti, ktorá je môjmu srdcu blízka. Šport je súčasťou európskej kultúry už tisícky rokov. Staroveké Grécko ľudstvu, okrem iného, zanechalo radosť z olympijských hier. Dnes sa veľa ľudí zamýšľa nad tým, či bude možné ochrániť olympijské hry pred bojkotovaním a pred politickými vášňami, ktoré sú v iných súvislostiach oprávnené. Teší ma, že v Maďarsku sa kľúčové sily v politike a verejnej mienke zhodujú na nesúhlase s bojkotovaním olympijských hier v Pekingu. Podľa mojich informácií sú nálady podobné v celej Európe. Preto dúfajme, že tento krát, po skúsenostiach s predchádzajúcimi nešťastnými bojkotmi, politika nepokazí radosť športovcov a športovkýň a stoviek miliónov športových fanúšikov. Účasť politikov na otváracom ceremoniáli je úplne iná záležitosť. Ide o politickú záležitosť a je na politikoch, aby sa rozhodli a ani šport, ani športovci by nemali byť do tohto procesu zaťahovaní.
<SPEAKER ID="091" NAME="Monica Maria Iacob-Ridzi  " AFFILIATION="PPE-DE">
písomne. - (RO) Keď hovoríme o obnovenej lisabonskej stratégii, nemôžeme opomenúť odvetvie, ktoré zamestnáva 15 miliónov ľudí a je zodpovedné za 4 % HDP Európskej únie. A naozaj, šport môže byť dôležitou súčasťou našich dvoch veľkých cieľov, ktorými sú hospodársky rast a zamestnanosť.
<P>
Z tohto dôvodu by som chcela zdôrazniť niektoré z rozpočtových aspektov podpory Európskej únie pre odvetvie športu. V súčasnosti neexistuje v platných zmluvách jasné ustanovenie, ktoré by nám umožnilo aktívne sa zapojiť prostredníctvom programov a fondov. Avšak, kým Lisabonská zmluva nadobudne platnosť, môžeme začať s prípravnými činnosťami vo Výbore pre rozpočet, ktorý by mohol iniciovať veľmi nápomocné projekty pre európsky šport od roku 2009 napriek tomu, že by sa obmedzovali na bezvýznamné sumy.
<P>
Je mi ľúto, že sme tento týždeň počas prezentácie predbežného návrhu rozpočtu nediskutovali viac o rozpočtovej položke, ktorá by mohla byť zavedená do rozpočtovej Kapitoly 3 - Občianstvo EÚ. Dúfam, že do prvého rozpočtového čítania na jeseň, predložíme konštruktívne návrhy pre túto oblasť.
<SPEAKER ID="092" NAME="Lívia Járóka  " AFFILIATION="PPE-DE">
písomne. - (HU) Dovoľte mi najskôr pogratulovať môjmu váženému priateľovi pánovi Mavrommatisovi k jeho správe, v ktorej sa členské štáty Európskej únie podporujú k výmene osvedčených postupov v záujme prevencie násilia, rasizmu a xenofóbie v rámci a v blízkosti športovísk. Vykonávanie činnosti na boj proti rasizmu, ku ktorého prejavom čoraz častejšie na športových podujatiach dochádza, je úlohou, o ktorej plnenie sa spoločne musia snažiť orgány v členských štátoch, športové združenia a organizátori podujatí. Je to tiež v ich spoločnom záujme. Medzi niektoré vynikajúce iniciatívy patria kampaň Únie európskych futbalových zväzov (UEFA) s názvom Futbalom proti rasizmu v Európe a séria podujatí s názvom Rasizmus ničí šport. Najúčinnejším mechanizmom na boj proti rasizmu a vylúčeniu, ku ktorých prejavom dochádza na športoviskách, je však samotná hra, keďže v jednotlivcovi podporuje ducha tímu, spolupráce a spravodlivej súťaže, a tiež posilňuje spoluprácu a solidaritu ako sociálne hodnoty.
<P>
Avšak podľa štatistík sa určité sociálne skupiny, konkrétne znevýhodnené etnické menšiny, zapájajú do športových aktivít v oveľa menšej miere a majú obmedzenejší prístup k športovým zariadeniam, spravovaných vládou. Z tohto dôvodu musí Európska únia vytvoriť vhodný referenčný rámec na podporu rovnakých príležitostí vo vykonávaní a financovaní športu. Vedenie športových združení v členských štátoch musí zatiaľ v spolupráci s miestnou a regionálnou vládou, určiť prioritu účasti znevýhodnených skupín v ich konkrétnej športovej disciplíne.
<SPEAKER ID="093" NAME="Roumyana Jeleva  " AFFILIATION="PPE-DE">
písomne. - (BG) Chcela by som pogratulovať kolegovi, pánovi Mavrommatisovi, k jeho vynikajúcej správe. Teší ma začlenenie športu do Lisabonskej zmluvy, požiadavka na začlenenie rozpočtovej položky pre aktivity v oblasti športu do rozpočtu na rok 2009 a rozvoj opatrení na jeho podporu v členských štátoch. Domnievam sa, že dnešná diskusia znamená začiatok presadzovania konzistentnej európskej politiky v oblasti športu.
<P>
Keďže som členkou Výboru pre regionálny rozvoj z Bulharska, z krajiny s nevyvinutou športovou infraštruktúrou, najmä v oblasti amatérskeho športu, chcela by som vyzvať Európsku komisiu a členské štáty, aby aktívnejšie využívali Európsky fond pre regionálny rozvoj a iné finančné nástroje na investície do mestského prostredia a rozvoj infraštruktúry a projektov v oblasti športu. Domnievam sa, že šport by mal a môže byť súčasťou a balíkom stratégií na trvalo udržateľný rozvoj našich regiónov, obcí, miest a dedín s podporou EÚ.
<SPEAKER ID="094" NAME="Lasse Lehtinen  " AFFILIATION="PSE">
písomne. - (FI) Šport je súťažou, avšak súťažou, na ktorú sa právne predpisy EÚ v oblasti hospodárskej súťaže uplatňovať nemôžu.
<P>
Aby sme zachovali osobitosti športu, mali by sme mu poskytnúť možnosť samoregulácie v budúcnosti v súlade s najlepšou tradíciou každého športu. Ako zákonodarcovia musíme presadiť právne predpisy, ktoré zabezpečujú, že politici a sudcovia sa od športu budú držať čo najďalej. V tejto správe sa tejto zdanlivo protichodnej požiadavke venujeme koherentnejšie ako Komisia v bielej knihe.
<P>
Pre európsky šport, pre všetky a základné činnosti je dôležité, aby si boli členské štáty schopné zachovať vlastný systém hazardných hier, ktoré sú základnou súčasťou osobitosti športu. Rovnako je ľahšie predchádzať vedľajším účinkom hier v krajinách, v ktorých má štát monopolné postavenie. Vo všetkých druhoch športu, v profesionálnom športe a obchode, ktorý sa okolo neho vyvinul sa profituje z dobrovoľnej, neplatenej, členskej činnosti a verejných zdrojov.
<P>
Parlament musí byť za seba schopný zabezpečiť, že sociálna základňa športu sa nezrúti pod tlakom trhových síl.
<SPEAKER ID="095" NAME="Janusz Lewandowski" AFFILIATION="PPE-DE">
písomne. - (PL) Keďže šport je veľmi dôležitou súčasťou každodenného života, a zároveň je globalizovaný, zasluhuje si pozornosť inštitúcií Európskej únie. Spoločné úsilie vynakladané na boj proti určitým súvisiacim javom je účinnejšie ako samostatná činnosť jednotlivých členských štátov.
<P>
Doping je uznaným a rozšíreným problémom súčasného profesionálneho športu. Preto sa dopingu venuje v správe Európskeho parlamentu zvýšená pozornosť. Poslanci, ktorí pochádzajú z bývalého komunistického bloku si spomínajú, akým spôsobom sa doping môže stať štátnou metódou výchovy šampiónov, sankcionovaných úradmi krajiny, ktorá svoju prestíž buduje na základe úspechu na športoviskách. Spravodajca múdro poznamenáva na základe reálnej situácie. Sám vyhlásil, že len liečenie príznakov, prostredníctvom zvýšených kontrol, nebude účinné. Musia ho dopĺňať opatrenia zamerané na odstránenie základných príčin tohto javu. Mám na mysli program podujatí, ktorý ľudské telo nedokáže zvládnuť a vzdelávanie.
<P>
Ďalším viditeľným problémom masových športových podujatí sú prejavy rasizmu a diskriminácie. Robím rozdiel medzi týmito a obmedzeniami organizácie FIFA týkajúcimi sa počtu domácich a zahraničných členov tímu, napríklad. K prijatiu takýchto obmedzení vedie obava o pokrok a rozvoj mladých talentov (namiesto prestupov) a k diskriminácii hráčov na základe ich národnosti, nedochádza.
<P>
Rovnako ma teší pozornosť venovaná javu spojenému s komercializáciou športu a jeho vedľajších účinkov, akými sú hazardné hry a nerovnomerný prístup k vysielaniu športových podujatí. S týmito dôležitými otázkami tiež súhlasím.
<SPEAKER ID="096" NAME="Marusya Ivanova Lyubcheva  " AFFILIATION="PSE">
písomne. - (BG) Vážený pán predsedajúci, je veľmi dobré, že v EP sa diskutuje o Bielej knihe o športe. Mali by sme venovať pozornosť potrebe rovnováhy medzi politikami zameranými na rozvoj profesionálneho a amatérskeho športu. Výnimočnosť v športe je finančne veľmi náročná, avšak je rovnako potrebné zvýšiť financovanie masového športovania od detstva až do dôchodkového veku. Je potrebné vytvoriť infraštruktúru, ktorá umožňuje integráciu všetkých sociálnych skupín občanov.
<P>
V oblasti športu je potrebná výchova od detstva a šport je zásadným nástrojom pri odstraňovaní mnohých iných problémov, akými sú užívanie drog, alkoholu a tabaku. Mali by sme vyzvať členské štáty k tomu, aby vyčlenili miesta pre voľné športovanie a miesta bez drog, alkoholu a tabaku. Nedávno som urobila výskum verejnej mienky, ktorý jasne dokazuje, že mladí ľudia, ktorí športujú, neužívajú drogy a alkohol. Kultúra ich správania je veľmi rozdielna, keďže veľmi dôležitými prvkami, ktoré si športom pestujú, sú tolerancia a solidarita. A preto má začlenenie vzdelávania do športu osobitný význam. Rovnako existuje ešte niečo, o čo by som sa s vami chcela podeliť. Existujú osobitné športové školy a je veľmi dôležité, aby ich činnosti boli v rovnováhe s činnosťou športových klubov, ktoré športovcov z týchto škôl zamestnávajú. Na tieto účely je potrebné v oblasti športu a vzdelávania disponovať právnou reguláciou.
<SPEAKER ID="097" NAME="Siiri Oviir  " AFFILIATION="ALDE">
písomne. - (ET) Bolo toho veľa povedané o úlohe športu v kultúre, jeho vplyve na zdravie atď. Šport zohráva veľkú úlohu pre ľudské telo, ako aj psychiku. V uplynulých rokoch sa v Európe aktívne podporoval sociálny prínos športu, každý má príležitosť zúčastniť sa v takej miere, v akej mu to dovoľuje jeho telo, na živote svojej komunity. Je mi veľmi ľúto, že o športe pre zdravotne postihnutých sa nedá povedať to isté. Ako predsedníčka Športovej asociácie pre zdravotne postihnutých v Estónsku si uvedomujem, aké náročné je organizovať športové podujatia pre zdravotne postihnutých, aké zložité je získať médiá a zdroje od vlády a sponzorov. Naši športovci a športovkyne vedia, že pre nich ešte neboli vytvorené rovnaké podmienky a príležitosti.
<SPEAKER ID="098" NAME="Silvia-Adriana Ţicău  " AFFILIATION="PSE">
písomne. - (RO) Kultúrna štatistika, ktorú uverejnil Eurostat v roku 2007, vychádzala z činností, ktoré členské štáty považujú za vhodné pre túto kategóriu. Bohužiaľ šport a turizmus boli vynechané a domnievam sa, že by malo dôjsť k náprave. Považujem za pozitívny rozvoj športového turizmu za uplynulé roky a podporu zimných a vodných športov.
<P>
Prítomnosť športových zariadení v hotelových komplexoch alebo budovanie cyklistických turistických trás by mali mať prínosný vplyv na zdravie obyvateľstva, ako aj na životné prostredie. Vo veľkých európskych mestách už existujú zariadenia, ktoré turistom poskytujú zadarmo bicykle počas celého obdobia, keď nepoužívajú automobily.
<P>
V Galaţi, v meste, z ktorého pochádzam, som 1. mája čakala v cieľovej rovinke na ľudí, ktorí sa rozhodli venovať svoj čas účasti na cezpoľnom behu. Osobitne ma tešilo vidieť deti a zdravotne postihnutých ľudí, ktorí dobehli do cieľa. Vzdelávanie je zásadným prvkom v podporovaní športu. V roku 2001 sa začalo v Rumunsku budovať niekoľko stoviek športových hál v rámci základných a stredných škôl v mestách, ako aj na vidieku. Domnievam sa, že tento typ investícií by mal pokračovať.
