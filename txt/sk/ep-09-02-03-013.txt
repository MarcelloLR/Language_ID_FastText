<CHAPTER ID="013">
Hodina otázok (Komisia)
<SPEAKER ID="350" NAME="Predsedajúca">
Ďalším bodom programu je hodina otázok (B6-0006/2009).
<P>
Nasledujúce otázky sú určené Komisii.
<P>
Prvá časť
<P>

<P>
Vec: Postupy zadávania verejných zákaziek na práce, dodávku a služby v oblasti obrany a bezpečnosti
<P>
Európske trhy so zbraňami sú rozdrobené a v dôsledku toho od deväťdesiatych rokov minulého storočia zaznamenávajú nepriaznivý hospodársky vývoj. Za posledných 20 rokov sa náklady na obranu v Európe znížili o polovicu a predaj, zamestnanosť a investície do vývoja a technológií poklesli. Aj veľké členské štáty však ťažko nesú finančné bremeno v dôsledku nákladov na vývoj nových zbrojných systémov. Reorganizácia ozbrojených síl od skončenia studenej vojny viedla k výraznému zníženiu zásob konvenčných obranných zariadení, ale priniesla aj nové požiadavky v oblasti kvality.
<P>
Nemyslí si Komisia, že krajiny, ktoré sú v prvom rade kupujúcimi, ako napríklad Portugalsko, sú v nevýhode, keďže posledný návrh neustanovuje systém kompenzácií, pomocou ktorých by si členské štáty mohli zabezpečiť priemyselnú návratnosť civilného alebo vojenského charakteru pri nákupe obranných zariadení? Umožní Komisia vytvoriť systém kompenzácií?
<SPEAKER ID="353" NAME="Charlie McCreevy">
člen Komisie. - Pred mesiacom Parlament prijal uznesenie o návrhu smernice o verejnom obstarávaní obranných a bezpečnostných zariadení. To znamená, že návrh úspešne prešiel prvým čítaním a v krátkom čase bude prijatý Radou.
<P>
Nová smernica je hlavným krokom k vytvoreniu spoločného európskeho trhu v oblasti obrany. Zavedie spravodlivé a transparentné pravidlá verejného obstarávania v celej Únii. Tým sa zvýši otvorenosť trhov v oblasti obrany medzi členskými štátmi, čo prinesie výhody všetkým: európske priemyselné odvetvia budú mať k dispozícii oveľa väčší domáci trh a budú viac konkurencieschopné, naše ozbrojené sily budú účinnejšie využívať finančné prostriedky, čo pomôže zlepšiť systém obrany v Európe a v neposlednom rade budú mať daňoví poplatníci prospech z efektívnejšieho využívania verejných výdavkov.
<P>
Jednou z kontroverzných tém počas rozpravy o smernici bola otázka "kompenzácií", t. j. hospodárskeho vyrovnania za nákup obranných zariadení od zahraničných dodávateľov. Niektoré členské štáty navrhovali, aby súčasťou smernice bol systém kompenzácií, ktorý im umožní zabezpečiť priemyselnú návratnosť investícií do obranných zariadení.
<P>
Cieľom kompenzácií je podporovať priemysel členského štátu, ktorý nakupuje obranné zariadenia v zahraničí. Kompenzácie ako také môžu viesť k deformácii vnútorného trhu a priniesť diskrimináciu firiem z iných členských štátov na základe národnosti dodávateľa. Zmluva o ES zakazuje diskrimináciu na základe národnosti a smernica ako sekundárny právny predpis sa musí riadiť Zmluvou.
<P>
Právna služba Rady potvrdila vo svojom stanovisku z 28. októbra 2008, že, citujem: "reštriktívne opatrenia vo verejnom obstarávaní vytvorené na podporu domáceho priemyslu nie sú v súlade so všeobecnými zásadami Zmluvy o ES". Na základe toho sa súhlas s kompenzáciami na obstarávanie v oblasti obrany môže dať iba v prípade, že ide o ochranu základných bezpečnostných záujmov, alebo v prípade, že ich opodstatnenosť vychádza z prvoradej požiadavky všeobecného záujmu. Hospodárske záujmy, naopak, nie sú postačujúce. Prevažná väčšina členských štátov a Parlament s týmto hodnotením súhlasili.
<P>
Takže skutočnosť, že smernica neumožňuje zaviesť kompenzácie zamerané na podporu národných odvetví priemyslu, nie je len právnou povinnosťou, ale aj politickým konsenzom. Preto ani Komisia vo svojom návrhu, ani ďalšie legislatívne orgány, konkrétne Rada a Európsky parlament, nezaradili osobitné pravidlá týkajúce sa kompenzácií do textu smernice o obstarávaní obranných zariadení.
<P>
Smernica o obstarávaní obranných zariadení však ponúka možnosť alternatívnych riešení. Členské štáty, ktoré sú v prvom rade kupujúcimi obranných zariadení, si zvyčajne chcú uplatniť možnosť kompenzácií buď zabezpečením potrieb dodávok, alebo potrebou otvoriť trh v oblasti obrany pre svoje malé a stredné podniky. Smernica o obstarávaní obranných zariadení tieto obavy rozptýli. Na jednej strane umožní verejným obstarávateľom požadovať od uchádzačov osobitné záväzky na uspokojenie požiadaviek na zabezpečenie dodávok. Na druhej strane smernica obsahuje ustanovenia o subdodávateľských zmluvách, ktoré umožnia žiadať od uchádzačov, aby otvorili svoje zásobovacie reťazce konkurencii v celej EÚ a umožnili prístup malým a stredným podnikom, keďže uvedená skutočnosť prispeje k zosúladeniu legitímnych bezpečnostných a hospodárskych záujmov členských štátov, ktoré sú kupujúcimi a vyhneme sa potrebe kompenzácií.
<SPEAKER ID="354" NAME="Armando França" AFFILIATION="PSE">
(PT) Som vďačný pánovi komisárovi za vyčerpávajúcu odpoveď, ktorú som práve dostal. Chcel by som však vyjadriť obavu, ktorá sa spája so súčasnou krízovou situáciou, v ktorej sa, ako všetci vieme, momentálne nachádzame, a so skutočnosťou, že tu máme rok volieb, čo môže vo veľkej miere prispieť k určitému ochladeniu záujmov a strate entuziazmu v tejto oblasti.
<P>
Napriek tomu, pán komisár, je mojou povinnosťou povedať, že nesmieme zabúdať na zásadnú vec a touto zásadnou vecou je z nášho hľadiska skutočnosť, aby sme zabránili tomu, aby sa nakupujúce krajiny, ako je Portugalsko a iné, dostali do prípadnej nevýhodnej pozície.
<SPEAKER ID="355" NAME="Charlie McCreevy">
člen Komisie. - V každom prípade si uvedomujem politické dôsledky a uvedomujem si aj skutočnosť, že sa nachádzame v roku volieb. Ako pán poslanec určite vie, v tejto konkrétnej smernici, ktorá prešla systémom, sa uvedené skutočnosti berú do úvahy a chceli sme dosiahnuť konsenzus medzi členskými štátmi a Európskym parlamentom, aby sa nešlo týmto smerom.
<P>
Prebehli zložité rokovania v rôznych pracovných skupinách, ale konsenzus z dôvodov, ktoré som uviedol vo svojej písomnej odpovedi, sa nemal uberať tým smerom, ako navrhol pán poslanec. Z dôvodov, ktoré som už naznačil, by som výsledky, ktoré sme dosiahli kompromisom, bral veľmi pozitívne a sú v najlepšom záujme hospodárstiev všetkých krajín v Európe.
<SPEAKER ID="356" NAME="Mairead McGuinness" AFFILIATION="PPE-DE">
Rada by som využila možnosť nadviazať na prvú časť otázky a chcela by som otvoriť problematiku verejných zákaziek všeobecne a problematiku užších súťaží, ktoré podľa mnohých predstavujú alebo spôsobujú nehospodárne využívanie finančných prostriedkov. Možno by sa Komisia mohla niekedy - hoci nie teraz - touto problematikou zaoberať, najmä v tomto čase, keď mnohé členské štáty čelia nepriaznivej hospodárskej situácii, a mohla by znovu otvoriť problematiku zmlúv a verejného obstarávania najmä užších.
<SPEAKER ID="357" NAME="Charlie McCreevy">
člen Komisie. - Ako pani McGuinnessová vie, počas zasadnutia Európskej rady v decembri minulý rok európske hlavy štátov vyjadrili súhlas s tým, aby sa na verejné súťaže v rokoch 2009 a 2010 vzťahovalo kratšie obdobie. Je to dokonca v súlade s flexibilitou, ktorú umožňujú súčasné smernice, pretože v období zložitej hospodárskej situácie, v ktorej sa v súčasnosti nachádzajú všetky hospodárstva Európy, hlavy štátov usúdili, že toto je vhodný spôsob, ktorým môžeme ísť a súčasné smernice ho umožňujú.
<P>
Viem o problémoch, ktoré pani poslankyňa nastolila v súvislosti s užšími súťažami, ale smernice o verejnom obstarávaní pravidelne skúmame a chcem vás ubezpečiť, že pripomienky pani Mcguinessovej zapracujeme do systému.
<P>
Vec: Obchodné vzťahy medzi EÚ a Izraelom
<P>
V súvislosti s prebiehajúcou vojenskou akciou v Gaze, nadmerným a neprimeraným používaním sily zo strany Izraela a v súvislosti s tisíckami obetí z radov civilistov a vraždením nevinných palestínskych občanov sa chcem opýtať, akým spôsobom plánuje Komisia prehodnotiť obchodné vzťahy s Izraelom.
<SPEAKER ID="359" NAME="Siim Kallas">
podpredseda Komisie. - Komisia jednoznačne odsúdila násilie páchané v Gaze. Táto kríza znovu dokázala, že izraelsko-palestínsky konflikt nemá vojenské riešenie. Trvalým riešením môžu byť iba rokovania a plné záväzky strán.
<P>
Komisia víta nedávne zastavenie vojenských akcií v Gaze. Je nevyhnutné, aby sa všetky strany pričinili o to, aby sa súčasné prímerie zmenilo na trvalý mier, a to plnením rezolúcie č. 1860 Bezpečnostnej rady OSN. Mnohé problémy treba riešiť okamžite, najmä opätovné otvorenie všetkých hraničných priechodov oboma smermi, trvalé zastavenie raketových útokov voči Izraelu a využitie účinných prostriedkov, ktoré zabránia pašovaniu zbraní do Gazy.
<P>
Teraz, keď sa zdá, že vojenské akcie boli zastavené, bude dôležité obnoviť rozhovory zamerané na čo najrýchlejšie dosiahnutie celkového mieru. EÚ požiadala svojich partnerov o pomoc pri presadzovaní mierového procesu. Hlavnou prioritou Komisie je zmierniť utrpenie ľudí v Gaze. Obchodné vzťahy medzi EÚ a Izraelom budú pokračovať. Izolácia, sankcie alebo iné formy bojkotu by nepriaznivo ovplyvnili rozhovory a rokovania zamerané na dosiahnutie trvalého riešenia konfliktu. Pri snahe zamerať sa na izraleské záujmy by sa okrem toho mohli poškodiť vzťahy s okupovaným palestínskym územím, ktoré je hospodársky závislé na Izraeli, ako hlavnej oblasti vývozu a zamestnanosti pracovnej sily.
<SPEAKER ID="360" NAME="David Martin" AFFILIATION="PSE">
Chcel by som poďakovať pánovi komisárovi za odpoveď a vítam skutočnosť, že Komisia opakovane odsúdila izraelskú vojenskú akciu. Avšak, pán komisár, všetky naše obchodné dohody obsahujú doložku o dodržiavaní ľudských práv. Mnoho mojich voličov a ani ja sám neviem pochopiť skutočnosť, že keď krajina prizná používanie neprimeranej vojenskej akcie voči civilnému obyvateľstvu - úmyselne útočí na školy, úmyselne cieli na budovy mierových a neutrálnych medzinárodných organizácií - stále nie sme presvedčení o tom, že porušila doložky o dodržiavaní ľudských práv. Čo budeme považovať za porušenie ľudských práv, ak nie toto?
<SPEAKER ID="361" NAME="Siim Kallas">
podpredseda Komisie. - Musím povedať, že celá naša politika v tomto konkrétnom období izraelsko-palestínskeho konfliktu spočíva v tom, že Komisia sa teraz zameriava na humanitárnu a ďalšiu pomoc ľuďom v Gaze a všetky ďalšie otázky sa budú riešiť neskôr. Naša obchodná politika sa nezmení a ďalší vývoj bude závisieť od okolností.
<P>
Samozrejme viem, že môžete dostať podrobné informácie o vyšetrovaní, ktoré sa začalo v otázke možného porušovania ľudských práv a páchania zločinov počas trvania konfliktu. Komisia vyšetrovanie pozorne sleduje. Po ukončení vyšetrovania Komisia zváži okolnosti, bude sa zaoberať vývojom a prijme ďalšie rozhodnutia.
<SPEAKER ID="362" NAME="Predsedajúca">
Mnohí poslanci požiadali o ďalšie doplňujúce otázky k predmetnej otázke. V rámci rokovacieho poriadku môžem prijať iba dve z nich, pričom budem brať do úvahy poradie otázky a dodržanie politickej rovnováhy. Z uvedených dôvodov prijímam doplňujúce otázky pána Allistera a pána Racka.
<SPEAKER ID="363" NAME="Jim Allister" AFFILIATION="NI">
Vážený pán komisár, vítam prísľub toho, že obchodné vzťahy budú pokračovať, a chcel by som vás povzbudiť k tomu, aby ste sa nedali zastrašiť množstvom protiizraelskej propagandy, a chcem požiadať Komisiu, aby nezabudla, že Izrael je iba jednou z mála demokracií v tejto oblasti. Je dôležité, aby sme ju neizolovali a nezastrašovali. To by vôbec nepodporilo mierové úsilie. Tento krok by nebol v súlade s princípmi tolerancie, ktoré EÚ preukázala vo vzťahu k mnohým veľmi despotickým režimom na celom svete.
<SPEAKER ID="364" NAME="Reinhard Rack" AFFILIATION="PPE-DE">
- (DE) Vítam skutočnosť, že Európska únia si plní humanitárne záväzky a pomáha trpiacim v pásme Gazy. Vítam aj fakt, že sme odsúdili zrejme neprimeranú reakciu zo strany Izraela a správne sme ukázali, že toto nie je spôsob, ako zabezpečiť mier, pretože týmto spôsobom je mier naopak ohrozený. Mali by sme však venovať čas aj tomu, aby sme v mene Európskej únie vysvetlili, že ľudia v pásme Gazy páchali nelegálne násilné činy, ktoré majú priamy katastrofálny vplyv na obyvateľov Izraela. Bol by som rád, keby Európska únia v tomto ohľade dala objektívnu odpoveď.
<SPEAKER ID="365" NAME="Siim Kallas">
podpredseda Komisie. - Môžem vás ubezpečiť, že Komisia sa vždy snaží byť objektívna. Pokiaľ ide o mojich kolegov, komisár Michel a komisárka Ferrerová-Waldnerová tiež odsúdili útoky na Izrael a odsúdili obidve strany za to, že použili zbrane a násilie. Snažíme sa byť objektívni a brať do úvahy všetky aspekty tohto veľmi zložitého konfliktu.
<P>
Vec: Program pre bezpečný internet
<P>
Rozhodnutím č. 1351/2008/ESEurópskeho parlamentu a Rady zo 16. decembra 2008 sa zaviedol viacročný program Spoločenstva na ochranu detí pri používaní internetu a iných komunikačných technológií. V súlade s týmto rozhodnutím má Komisia vypracovať ročné pracovné programy ako súčasť programu "bezpečnejší internet", ktorý je určený na podporu bezpečnejšieho využívania internetu a nových komunikačných technológií. Keďže neobmedzený prístup ku všetkým komunikačným technológiám a údajom prináša so sebou určité hrozby, osobitnú pozornosť musíme venovať najmä deťom a mladým ľuďom. Program, ktorý bude prebiehať od 1. januára 2009 do 31. decembra 2013, má rozpočet 55 miliónov EUR.
<P>
Poskytne Komisia presnejšie a podrobnejšie informácie o akčnom pláne a o nákladoch na realizáciu programu "bezpečnejší internet" pre nasledujúce roky? Kto sa môže na tomto programe zúčastniť? Akým spôsobom a na aké činnosti budú určené prostriedky z programu "bezpečnejší internet"?
<SPEAKER ID="367" NAME="Siim Kallas">
podpredseda Komisie. - Program "bezpečnejší internet", predchodca programu, ktorý teraz spúšťame, bol veľmi úspešný. Komisia je presvedčená, že ďalší program bude mať rovnaký úspech.
<P>
Program "bezpečnejší internet" je unikátnou celoeurópskou iniciatívou, ktorou EÚ pomáha v boji proti nelegálnemu obsahu a škodlivému prostrediu na internete a zvyšuje informovanosť o bezpečnosti detí na internete medzi európskou verejnosťou. Koordinovaným spôsobom pomáha opatreniam a iniciatívam na vnútroštátnej úrovni.
<P>
Ako vážený pán poslanec zdôraznil, nový program "bezpečnejší internet", ktorý bude prebiehať päť rokov, od roku 2009 do roku 2013, má celkový rozpočet 55 miliónov EUR a bude sa realizovať formou ročných pracovných programov. Pracovný program na rok 2009 je v súčasnosti predmetom interných konzultácií v Komisii. Komisia následne požiada o kladné stanovisko riadiaceho výboru programu. Potom bude dokument zaslaný do komitologického registra, aby si Európsky parlament mohol uplatniť právo 30-dňovej lehoty na kontrolu, ktorá by sa mala uskutočniť koncom marca a začiatkom apríla. Pracovný program definuje kritériá obsahu a predbežný rozpočet výzvy na predkladanie návrhov, ktoré sa začnú v roku 2009.
<P>
Výzva na prekladanie návrhov bude k dispozícii všetkým právnickým osobám založeným v členských štátoch. Výzva bude k dispozícii aj právnickým osobám založeným v štátoch EZVO, ktoré sú členmi dohody o EHP - Nórsko, Island a Lichtenštajnsko. Okrem toho bude výzva k dispozícii právnickým osobám založeným v ďalších krajinách v prípade, že máme podpísanú bilaterálnu dohodu.
<P>
Pracovný program na rok 2009 je prvým z piatich programov, preto bude základným kameňom pre všetky činnosti, ktoré sa budú vykonávať počas celej realizácie programu. V zmysle súčasného návrhu je prioritou programu posilniť a chrániť deti zavedením nových krokov a pokračovať v krokoch, ktoré sa začali realizovať v zmysle predchádzajúceho programu "bezpečnejší internet plus", zamerať sa na aktivity na zvyšovanie informovanosti, zaviesť linky pomoci a horúce linky vo všetkých členských štátoch, posilniť koordináciu na európskej úrovni a tiež zabezpečiť hospodárne využívanie finančných prostriedkov tým, že sa bude klásť maximálny dôraz na dostupné finančné zdroje, ktoré predstavujú 11 miliónov EUR ročne.
<SPEAKER ID="368" NAME="Bogusław Sonik" AFFILIATION="PPE-DE">
(PL) Vážená pani predsedajúca, pán komisár, s nadšením vítam túto dôležitú iniciatívu. Chcel by som položiť len jednu otázku. Program sa zmieňuje o návrhu vytvoriť v každej krajine špeciálne kontaktné miesta, ktoré sa budú zaoberať koordináciou programu. Môže nám pán komisár o tom poskytnúť nejaké informácie? O čom presne sa uvažuje?
<SPEAKER ID="369" NAME="Siim Kallas">
podpredseda Komisie. - Bohužiaľ, o kontaktných miestach nemám bližšie informácie, ale všeobecne môžem povedať, že o tejto otázke sa rozhoduje v členských štátoch a rozhodovanie vo veľkej miere závisí od štruktúry vlády a od riadiacich štruktúr.
<P>
Mám informácie o tom, kde sa bude nachádzať kontaktné miesto v našej krajine, ale v tejto chvíli nemám prehľad o kontaktných miestach v iných krajinách.
<P>
V prípade záujmu je, samozrejme, možné poskytnúť podrobné informácie.
<SPEAKER ID="370" NAME="Jörg Leichtfried" AFFILIATION="PSE">
- (DE) Riziká, ktoré prináša internet, sa neustále menia a vieme, že internetovú verziu 1.0 už nahradila verzia 2.0. V podstate to znamená, že celá komunikácia je interaktívnejšia. Vyskytli sa prípady, keď webové platformy a určité webové komunity naviedli mladých ľudí na spáchanie samovraždy.
<P>
Otázka teraz znie: aký je váš názor, prináša tento vývoj vo všeobecnosti viac dobrého alebo zlého? Bude sa situácia ešte zhoršovať alebo naopak? Ak sa situácia ešte zhorší, aké plány má Komisia v tejto konkrétnej súvislosti so zmenami internetu?
<SPEAKER ID="371" NAME="Paul Rübig" AFFILIATION="PPE-DE">
- (DE) Ide o to, aby sme 55 miliónov EUR využili čo najlepším spôsobom. Viete si predstaviť, že by sme dali malým a stredným podnikom menšie sumy peňazí, aby vyrobili lepšie programy, že by sa zaviedli programové ratingy pre mladých, ktorí by sa mohli vyjadriť, či ich program zaujal, alebo nie, a rovnako ako vo filmoch uverejňovať vekovú hranicu, ktorá určuje, pre koho je obsah vhodný, a informuje o tom, že program je pre určitú vekovú hranicu nevhodný? Viete si predstaviť, že by sa mohli prideliť prostriedky na výrobu programov, ako je to napríklad v prípade programu Eurostars?
<SPEAKER ID="372" NAME="Siim Kallas">
podpredseda Komisie. - Nebezpečenstvo, ktoré so sebou prináša internet a jeho vývoj, predstavuje zložitú problematiku. Všetci vieme, že internet je vo svete novinkou a za posledných pár rokov sa vyvíjal obrovským tempom. Rovnako prináša so sebou pozitívne i negatívne stránky, ktoré sú pre spoločnosť a vládne štruktúry niečím novým.
<P>
Samozrejme, vládne štruktúry vrátane európskych inštitúcií musia primerane posúdiť všetky možné riziká a som presvedčený, že to aj robia. Program "bezpečnejší internet" je jednou z reakcií na zistené riziká. Ďalším odhaleným rizikom sú počítačové útoky a rôzne pokusy o útok a zablokovanie počítačov prostredníctvom internetu. Keďže internet využívajú aj zločinci, orgány činné v trestnom konaní aktívne pracujú na tom, ako sa vyrovnať s možnými rizikami.
<P>
Myslím si, že jednou z hlavných priorít vlád a tiež európskych inštitúcií je reagovať primeraným spôsobom. "Primerane" v tomto prípade znamená, že by sme nemali obmedzovať obrovské výhody, ktoré internet ponúka všetkým používateľom.
<P>
Hoci sú rôzne aspekty vývoja rizík a možností a s tým spojených primeraných reakcií určite skôr problematikou špecialistov pôsobiacich v tejto oblasti, sú aj v záujme všetkých používateľov internetu. Môžem vás ubezpečiť, že Komisia a jej príslušné orgány situáciu intenzívne sledujú.
<P>
Pokiaľ ide o účasť v tomto programe, Komisia zastáva stanovisko, že žiadosť si môže podať mnoho potenciálnych uchádzačov vrátane malých a stredných podnikov a že tento typ služieb vo veľkej miere poskytujú práve tieto podniky. Preto si myslím, že by to bolo vhodné aj pre ne.
<P>
Ak som správne pochopil návrh, že treba dať možnosť mladšej generácii, aby sa zúčastnila na tomto programe, neviem vám v tejto chvíli dať konkrétnu odpoveď, ale Komisia je v tejto otázke veľmi otvorená a má záujem, aby sa na práci v tomto programe podieľalo čo najviac účastníkov. Pokiaľ však ide o otázku účasti mladých v tomto programe, neviem vám dnes konkrétne odpovedať.
<P>
Vec: Osobitný poradca Richard Boomer a Plateau du Heysel
<P>
Richard Boomer, belgický stavebný investor, pracuje od 1. apríla 2006 ako osobitný poradca komisára Kallasa pre oblasť výstavby. Teraz sa mu zmluva predĺžila.
<P>
Čo viedlo komisára k tomu, aby mu predĺžil zmluvu? Ktoré rozhodnutia komisára pán Boomer ovplyvnil? Na ktorých interných schôdzach Komisie sa pán Boomer zúčastnil odvtedy, ako sa mu predĺžila zmluva?
<P>
Teraz sa zdá, že ďalší belgický podnikateľ v oblasti nehnuteľností vyvíja tlak, aby sa niektoré úrady Komisie budovali v časti Heysel v Bruseli. Vyjadrí sa Komisia k tejto otázke? Aký je harmonogram pre prijatie rozhodnutia? Kedy budú vyhlásené výsledky architektonickej súťaže pre Rue de la Loi?
<SPEAKER ID="375" NAME="Siim Kallas">
podpredseda Komisie. - Túto problematiku poznám veľmi dobre a už viackrát sme sa ňou zaoberali. Musím predovšetkým povedať, že pán Richard Boomer nie je stavebný investor, ako sa uvádza v otázke. Všetky informácie o ňom môžete nájsť na internetovej stránke. Pán Boomer je mojím osobitným poradcom od 1. apríla 2006 a jeho mandát bol obnovený v roku 2008 na obdobie od 1. apríla 2008 do 31. marca 2009.
<P>
Do pôsobnosti jeho mandátu osobitného poradcu patria tieto činnosti: je poradcom podpredsedu zodpovedného za správu, kontrolu a predchádzanie vzniku podvodov vo vzťahu k politike v oblasti nehnuteľností, rozvíja vzťahy s príslušnými orgánmi v Bruseli a v Luxemburgu, optimalizuje efektívnosť investícií Komisie.
<P>
Musím povedať, že pán Boomer nám poskytol skutočne cenné odborné znalosti, pretože najlepšie pozná situáciu v oblasti nehnuteľností v Bruseli alebo v Belgicku, hoci v Luxemburgu už menej. Poskytol nám cenné rady a musím zdôrazniť, že Komisia má veľmi jasne stanovené aj smerovanie politiky v oblasti nehnuteľností. Stanovenie politiky v oblasti nehnuteľností patrí do kompetencie generálneho riaditeľstva pre personál a administratívu v pôsobnosti podpredsedu pre administratívu. Túto politiku realizuje Úrad pre infraštruktúru a logistiku v Bruseli (pre Brusel) a Úrad pre infraštruktúru a logistiku v Luxemburgu (pre Luxemburg). Pán Boomer ako osobitný poradca, rovnako ako všetci osobitní poradcovia v Komisii, poskytuje poradenstvo v oblasti politiky a dlhodobých perspektív v záležitostiach, ktoré patria do jeho mandátu. Nemá žiadnu úlohu v rozhodovacích procesoch ani v zásadných riadiacich postupoch, ako je napríklad obstarávanie stavieb alebo pozastavenie dlhodobého nájmu.
<P>
Pokiaľ ide o tretiu otázku v súvislosti s nemenovaným belgickým stavebným investorom, Komisia nemá žiadne informácie o vyvíjaní nátlaku, ktorý spomínal pán poslanec.
<P>
K poslednej a najdôležitejšej otázke by som uviedol nasledujúcu skutočnosť: s radosťou chcem pána poslanca informovať o tom, že Európska komisia vo svojom oznámení o politike v oblasti nehnuteľností z 5. septembra verejne oznámila svoju vôľu zostať symbolicky v centre európskej štvrte a zároveň paralelne rozširovať svoje úrady v ďalších troch sídlach mimo tejto oblasti. Táto politika umožňuje zabezpečiť čo najlepšie využitie verejných prostriedkov a znižuje tlak na vysokú cenovú hladinu v rámci európskej štvrte. V súlade s touto politikou Komisia zverejnila v júni 2008 výzvu na informáciu, ktorá bola adresovaná trhu, aby sme mali lepší prehľad o existujúcich možnostiach v súvislosti s budovaním sídla mimo európskej štvrte od roku 2014. Komisia dostala deväť ponúk, ktoré sa v súčasnosti posudzujú z odborného hľadiska.
<P>
Komisia by chcela poslancov znovu ubezpečiť, že výber sídla, ktorý sa má uskutočniť v roku 2009, bude vychádzať z dôkladného preskúmania jednotlivých aspektov všetkých ponúk a bude v súlade s prehľadnými postupmi a v najlepšom záujme Európskej komisie a peňazí daňových poplatníkov. Až do prijatia rozhodnutia sa Komisia nebude vyjadrovať k žiadnej z ponúk, ktoré preskúmala.
<P>
K otázke, kedy budú vyhlásené výsledky architektonickej súťaže pre Rue de la Loi, môže Komisia uviesť len toľko, že táto otázka nepatrí do kompetencie Európskej komisie, ale musíte ju položiť regiónu Brusel - hlavné mesto, ktorý túto súťaž v oblasti územného plánovania vyhlásil. V zmysle informácií, ktoré má Európska komisia, konečný výsledok sa očakáva na jar 2009.
<P>
Ospravedlňujem sa za zdĺhavú odpoveď, ale v tomto prípade sú dôležité aj podrobnosti.
<SPEAKER ID="376" NAME="Ingeborg Gräßle" AFFILIATION="PPE-DE">
(DE) Vážený pán komisár, je vždy veľkým potešením počúvať vás a riešiť s vami problémy. Vypracovala som graf, ktorý znázorňuje kariéru vášho osobitného poradcu. Chcela by som sa opýtať, akým spôsobom zaručíte, že nedôjde ku konfliktu záujmov. V grafe sa objavuje meno osoby, ktorá sa zúčastňuje vašich nových ponúk. Ide o osobu, ktorá mala s vaším osobitným poradcom dlhodobé obchodné vzťahy. Takže sa pýtam, ako chcete zaručiť, že nedôjde ku konfliktu záujmov.
<SPEAKER ID="377" NAME="Siim Kallas">
podpredseda Komisie. - Ako som povedal, pán Boomer sa určite pozná s mnohými ľuďmi. Som si úplne istý, že nedôjde ku konfliktu záujmov. Pán Boomer nepodal žiadny návrh v súvislosti s našimi budúcimi politickými rozhodnutiami.
<P>
Ubezpečujem vás, že o výsledkoch rozhodnutia sa dozviete. Bolo navrhnutých deväť lokalít, ale neviem presne, kde sa tieto lokality nachádzajú. Čítal som v novinách, že boli predložené určité návrhy. Môžete si to následne overiť a potom budete mať kompletný obraz o tom, z akého dôvodu sa príslušné rozhodnutie prijalo. Do tejto chvíle nič nie je jasné, takže by som veľmi rád videl všetky návrhy.
<P>
Môj poradca preveril predmetnú záležitosť zo všetkých hľadísk a som si úplne istý, že neexistuje žiadny konflikt záujmov, a samozrejme som si istý najmä tým, že sa tohto rozhodovacieho procesu nezúčastňuje.
<SPEAKER ID="378" NAME="Markus Pieper" AFFILIATION="PPE-DE">
- (DE) Veľmi rád by som sa ešte niečo opýtal. Chápeme, že sa hľadajú nehnuteľnosti mimo európskej štvrte. Myslím si však, že na tento účel využívame európske dane a že aj Európsky parlament by sa mal zapojiť do transparentného procesu.
<P>
Moja otázka znie takto: ako ste, pán komisár, sám povedali, deväť uchádzačov už prejavilo záujem o výzvu na informácie a v súčasnosti sa ponuky vyhodnocujú. Na jednom mieste sa začali realizovať konkrétne zmeny užívania, a to v lokalite Heysel. Ako sa informácia, ktorú sme práve dostali, zhoduje s tým, čo sa už evidentne pripravuje v súvislosti s touto lokalitou? Chceli by sme dostať konkrétnejšie informácie najmä o tom, kedy nás budete informovať o celkovom stave a o postupe.
<SPEAKER ID="379" NAME="Siim Kallas">
podpredseda Komisie. - Budeme vás jasne informovať o celom postupe, je možné ho preveriť. Bude to veľmi jasné a transparentné rozhodnutie. Dôvod návrhu takzvaných "iných lokalít" mimo európskej štvrte je presne ten, že chceme efektívnejšie využívať finančné prostriedky.
<P>
Ak budeme všetky naše služby sústreďovať do Európskej štvrte, stavební investori budú mať veľkú príležitosť žiadať vysoké ceny, čoho sme boli svedkami v mnohých prípadoch. Je preto potrebné, aby sme využili aj iné lokality, najmä z dôvodu zníženia nákladov. To je základná myšlienka.
<P>
Niekoľko budov a sídiel mimo Európskej štvrte už máme. Máme budovy v Beaulieu, na Rue de Genève a na niektorých ďalších miestach. A máme záujem hľadať ďalšie. Žiadali sme o predloženie ponúk na miesta s rozlohou 70 000 m2 a preveríme všetky možnosti.
<P>
Spomínali ste lokalitu Heysel. Čítal som o nej v novinách. O lokalite Heysel neviem nič. Áno, odvtedy mi pár belgických politikov dalo nejaké informácie a spomínali pozitíva i negatíva tejto lokality, ale nikdy sme o nej nehovorili ako o alternatíve, ktorú by sme mali preferovať. Ešte nič nie je rozhodnuté. Proces stále prebieha.
<P>
Belgickí a bruselskí politici majú veľký záujem, aby sa táto lokalita nachádzala mimo európskej štvrte, takže o tom budeme rozhodovať. Náš hodnotiaci výbor návrh okamžite preverí a následne ho predloží výboru OIB (Úradu pre infraštruktúru a logistiku v Bruseli) a neskôr Komisii. Bude to transparentný proces. Navrhujem však, aby sme sa držali mimo belgických interných diskusií a záujmov.
<P>
Vec: Falšovanie eurobankoviek a euromincí
<P>
Mohla by nám Komisia poskytnúť informácie o súčasnej situácii v súvislosti s falšovaním eurobankoviek a euromincí, ako aj analýzu, ako EÚ bojuje proti falzifikátom?
<SPEAKER ID="381" NAME="Siim Kallas">
podpredseda Komisie. - Európske spoločenstvo vykonalo množstvo krokov na ochranu eura voči falšovaniu, ale na vašu otázku, aká je situácia v boji proti falšovaniu, vám chcem povedať toto.
<P>
Podľa údajov, ktoré zverejnila Európska centrálna banka, bolo v roku 2008 stiahnutých z obehu celkovo 666 000 falošných eurobankoviek - takže niečo vyše 600 000 v porovnaní s 20 miliardami pravých eurobankoviek. Toto číslo nie je až také alarmujúce. Historicky najčastejšie falšovanou bankovkou je 50-eurová bankovka, ale v druhej polovici roku 2008 bola prvýkrát najčastejšie falšovaná 20-eurová bankovka.
<P>
Pokiaľ ide o euromince, v roku 2008 bolo stiahnutých z obehu celkovo 100 095 falzifikátov mincí, čo v porovnaní s rokom 2007 predstavuje pokles o 7 %. Najčastejšie falšovanou naďalej zostáva dvojeurová minca.
<P>
Problematiku falšovania pozorne sledujeme. Úlohy súvisiace s problematikou falšovania peňazí sú rozdelené. Európska centrálna banka je zodpovedná za koordináciu boja proti falšovaniu eurobankoviek. Komisia, najmä úrad OLAF (Európsky úrad pre boj proti podvodom), sa zaoberá falšovaním mincí.
<P>
Reálne presadzovanie práva sa uskutočňuje na úrovni členského štátu, ale koordinuje ho Európska centrálna banka. Bolo zriadené vedecko-technické centrum, ktoré vykonáva analýzu a klasifikáciu nových falzifikátov mincí.
<P>
Je dôležité spomenúť, že v boji proti falšovaniu zohráva významnú úlohu aj Europol. Taká je v krátkosti situácia v súvislosti s falšovaním eurobankoviek a euromincí.
<SPEAKER ID="382" NAME="Liam Aylward" AFFILIATION="UEN">
Vážený pán komisár, kým vy ste v odpovedi naznačili, že falšovanie je v širších súvislostiach zanedbateľný problém, ja dostávam veľké množstvo sťažností od malých firiem, ktoré naznačujú, že problémy narastajú a vyskytujú sa čoraz častejšie.
<P>
Som presvedčený, že v boji proti falšovaniu je nesmierne dôležitá maximálna spolupráca medzi políciou, Európskou centrálnou bankou, o ktorej ste už hovorili, a Európskou komisiou.
<P>
Mohli by ste opísať súčasnú situáciu v súvislosti s úrovňou spolupráce a povedať, či ste s ňou spokojný, či ju považujete za dostatočne kvalitnú a pevnú?
<SPEAKER ID="383" NAME="Siim Kallas">
podpredseda Komisie. - Som priamo zodpovedný za OLAF, ktorý sa zaoberá, ako som už spomenul, problematikou falšovania mincí. Nebol žiadny náznak toho, že by spolupráca medzi členskými štátmi a európskymi inštitúciami vrátane Europolu nefungovala. Europol som navštívil a videl som technológiu zisťovania falzifikátov bankoviek a mincí.
<P>
Preto si myslím, že situácia je viac-menej uspokojivá v porovnaní s niektorými inými oblasťami, kde spolupráca až tak nefunguje. No v oblasti falšovania Komisia nemá indície, že by bol problém v spolupráci medzi Europolom a národnými orgánmi činnými v trestnom konaní. Naopak, v Europole sú špecialisti z národných orgánov činných v trestnom konaní a v boji proti falšovaniu úzko spolupracujú.
<SPEAKER ID="384" NAME="Manolis Mavrommatis" AFFILIATION="PPE-DE">
- (EL) Vážená pani predsedajúca, pán komisár, v tomto období svetovej hospodárskej krízy euro oslavuje desiate výročie. Chcel by som sa opýtať Komisie, či plánuje požiadať Európsku centrálnu banku o súhlas s vydaním jednoeurových a dvojeurových bankoviek, pretože tieto dve mince sa falšujú najčastejšie. Najnovším prípadom je turecká libra, ktorá je, ako viete, veľmi podobná dvojeurovej minci, a preto sa často falšuje.
<SPEAKER ID="385" NAME="Gay Mitchell" AFFILIATION="PPE-DE">
Chcel by som poďakovať pánovi komisárovi za odpovede a opýtať sa, či by v prípade troch falšovateľov - falšovateľa "A" z Nemecka, falšovateľa "B" z Írska a falšovateľa "C" zo Slovenska - každý dostal rovnaký trest v prípade, že by boli prichytení pri falšovaní.
<P>
Dovoľte mi opýtať sa ešte inak - v prípade, že ste falšovateľom, existuje motivácia presunúť falšovanie do iného štátu z dôvodu, že v inom štáte sú miernejšie tresty? V Spojených štátoch je falšovanie meny vážny zločin. Máme v Európskej únii k tejto problematike rovnaký postoj?
<SPEAKER ID="386" NAME="Siim Kallas">
podpredseda Komisie. - Najprv k tureckej líre: tú veľmi dobre poznám. Toto nie je otázka pre Európsku centrálnu banku, ale ja sám som počas návštevy Turecka riešil túto problematiku s členmi tureckej vlády, ktorí sľúbili, že spomínanú mincu postupne stiahnu z obehu a vymenia ju, takže sa už nebude podobať eurominciam. Taký bol prísľub. Bolo to už pred niekoľkými rokmi a odvtedy sme to nespomínali, takže záležitosť sa pravdepodobne rieši.
<P>
Pokiaľ ide o spoluprácu, začiatkom roku 2009 sa v spolupráci s talianskymi orgánmi uskutočnil veľký zásah proti falšovateľom, takže spolupráca funguje.
<P>
Rozhodnutia súdu sú, samozrejme, záležitosťou národného súdnictva a táto otázka je skôr určená môjmu kolegovi pánovi Barrotovi, ale nikdy som nepočul, že by Európska únia iniciovala harmonizáciu súdnych rozhodnutí. Pokiaľ ide o krajinu, ktorú poznám najlepšie a rovnako aj iné krajiny, falšovanie sa všade považuje za závažný trestný čin.
<P>
Samozrejme, ako som už povedal, spolupráca medzi orgánmi činnými v trestnom konaní je na dostatočnej úrovni, pokiaľ ide o boj proti osobám zúčastňujúcim sa v podobných aktivitách, ale pokiaľ viem, zatiaľ nevznikla žiadna iniciatíva na účely celoeurópskej harmonizácie príslušných právnych predpisov.
<P>
Vec: Efektívne využívanie prostriedkov z rozpočtu EÚ
<P>
V súvislosti s nadobudnutím účinnosti rozpočtu EÚ na rok 2009 sa chcem opýtať, ako Komisia zabezpečí, aby sa peniaze daňových poplatníkov EÚ využili maximálne efektívne a aby sa nimi čo najmenej plytvalo?
<SPEAKER ID="388" NAME="Siim Kallas">
podpredseda Komisie. - Samozrejme, o tejto téme by som mohol rozprávať minimálne hodinu. Naše kroky v tejto oblasti sa odzrkadľujú v prebiehajúcom postupe pre udeľovanie absolutória a v mnohých oznámeniach Komisie, v mnohých uzneseniach o udelení absolutória a v mnohých vystúpeniach vo Výbore pre kontrolu rozpočtu. Chcem vás v prvom rade ubezpečiť, že sa touto problematikou zaoberáme veľmi zodpovedne a situácia sa zlepšuje.
<P>
Systém je takýto: rozpočtový orgán, čiže Parlament, poverí Komisiu, aby stanovila využitie prostriedkov a aby určila, koľko sa môže využiť na realizáciu politík Spoločenstva. Existuje osobitný program výdavkov, ktorý má vlastný právny základ. Parlament navrhuje aj tento právny základ, takže o pravidlách vo vzťahu k rozpočtu rozhoduje rozpočtový orgán.
<P>
Potom nasleduje plnenie, ktoré prebieha na rôznych úrovniach. Jednou z nich je, samozrejme, Komisia, ktorá je hlavným aktérom zodpovedným za plnenie rozpočtu. Naše aktivity v oblasti zlepšovania finančného riadenia sa uvádzajú vo výročných správach o činnosti. Dvor audítorov uviedol, že tieto aktivity sa neustále zlepšujú a situáciu zobrazujú čoraz výstižnejšie.
<P>
To je jedna interná časť. Ďalšou časťou sú kontrolné a audítorské systémy, ktoré sa tiež v posledných rokoch zdokonalili, napríklad vo vnútornej politike v oblasti výskumu, kde sme rozšírili kontrolný a audítorský personál. V tejto časti je dôležité aj to, že máme spoločné riadenie. Veľa závisí aj od prínosu a úsilia členských štátov s cieľom vyhnúť sa chybám a zneužívaniu finančných prostriedkov. Aj v tejto oblasti sa situácia zlepšila. Zaviedol sa úplne nový nástroj - takzvaný ročný súhrn všetkých správ platobných agentúr. Tieto agentúry sme vlani prvýkrát podrobne preverili a v súčasnosti ich preverujeme znovu.
<P>
Takže situácia sa zlepšuje. Správa Dvora audítorov, ktorá sa od začiatku nášho volebného obdobia tiež veľmi zmenila, teraz vyčísľuje zmeny. Vyčíslenie zmien je tiež dôkazom zlepšenia situácie. Takže európske peniaze sú spravované prísne - v niektorých oblastiach dokonca až veľmi prísne. Môžeme preukázať všetko, čo sa urobilo. Ale musíme tiež konštatovať, že sme ešte ďaleko od dokonalosti. Je to obrovský stroj, ktorý musí fungovať bez poruchy. Podľa odhadov Dvora audítorov je vo väčšine oblastí 98 % všetkých transakcií uskutočnených bezchybne. V štrukturálnych fondoch je to takmer 90 %, takže veľká väčšina transakcií bude bez chýb a prípadné chyby sa napravia. Počet rozhodnutí o náprave v súvislosti so štrukturálnymi fondmi v tomto období výrazne vzrástol. Mohol by som vám pravdaže v prípade potreby poskytnúť množstvo čísel. To je niekoľko informácií, ale je samozrejme jasné, že neobsahujú úplnú odpoveď na jednoduchú otázku: "Ako spravujete európsky rozpočet?"
<SPEAKER ID="389" NAME="Gay Mitchell" AFFILIATION="PPE-DE">
Má pán komisár informáciu o tom, že Dvor audítorov oznámil, že v dvoch zo siedmich oblastí politiky, ktoré sú súčasťou rozpočtu vo výške 140 miliárd EUR, boli veľké chyby vo výdavkoch? Áno, zaznamenali sme aj zlepšenie. Audítori odhadujú, že minimálne 12 % prostriedkov Kohézneho fondu sa vlani nemalo vyplatiť, tento rok sa suma znížila na 11 % - to je zlepšenie. Ale 11 % predstavuje sumu 462 miliónov EUR. Myslí si pán komisár, že je to postačujúce?
<P>
V ďalších oblastiach politiky - v oblasti poľnohospodárstva, životného prostredia, vonkajšej pomoci, rozvoja a rozširovania, výskumu, energetiky a dopravy, vzdelávania a občianstva sa miera výskytu chýb (používam slovo "chyba") pohybovala medzi 2 % a 5 % a audítori zistili, že bol "neúmerne" (použili toto slovo) veľký výskyt chýb v oblasti rozvoja vidieka, čo teraz predstavuje 20 % výdavkov na poľnohospodárstvo, a toto percento sa zvyšuje.
<P>
Toto je chaos, pán komisár! Môžeme očakávať v tejto oblasti zlepšenie?
<SPEAKER ID="390" NAME="Siim Kallas">
podpredseda Komisie. - Samozrejme, že situácia sa musí zlepšiť, ale aj vy musíte pochopiť, že hovoríme o chybách. Napríklad údaj o 12 % za vlaňajší rok vychádza z prípadov, ktoré vybral Dvor audítorov, pričom použil úplne správnu metodológiu. Tieto prípady predstavujú sumu 63 miliónov EUR. Všetky tieto prípady sa skorigovali, peniaze boli vrátené a predložili sa všetky potrebné dokumenty. Takže problém v súvislosti s 12 % prostriedkov z roku 2006 sa už vyriešil.
<P>
Chyby neznamenajú, že peniazmi sa plytvá. Chyby sú chyby a tie sa dajú napraviť. Všetky údaje o tom, čo sa urobilo pre vrátenie nesprávne vyplatených peňazí, vám môže poskytnúť Výbor pre kontrolu rozpočtu.
<P>
Tento rok napríklad Fond regionálneho rozvoja rozhodol o vrátení takmer 2,3 miliardy EUR zo strany členských štátov - za predpokladu, že sa nevyskytnú ďalšie korekcie - ale toto je proces, v ktorom sme vlani postupovali oveľa prísnejšie ako v minulosti. Napriek tomu musíte pochopiť, že hovoríme o chybách.
<P>
Medzitým Dvor audítorov predložil toto udelenie absolutória, túto správu. V zmysle tejto správy Dvor audítorov odovzdal obidva prípady úradu OLAF na ďalšie vyšetrovanie - jeden prípad je už uzavretý a ďalší sa stále vyšetruje. To sú možné prípady podvodu. Musím konštatovať, že situácia nie je až taká nepriaznivá, hoci musíme samozrejme zabezpečiť, aby sa peniaze využívali adekvátnym spôsobom vo všetkých sférach.
<SPEAKER ID="391" NAME="Justas Vincas Paleckis" AFFILIATION="PSE">
Vážený pán komisár, v dôsledku finančnej krízy sa na znak solidarity v niektorých krajinách EÚ znížili mzdy ministrov, poslancov, ale aj poslancov Európskeho parlamentu a ďalších úradníkov o 10 %, 15 % alebo 20 %.
<P>
Podporili by ste túto myšlienku? Viem, že je zložité ju uskutočniť, ale aspoň teoreticky, podporili by ste túto myšlienku v Európskej komisii?
<SPEAKER ID="392" NAME="Silvia-Adriana Ţicău" AFFILIATION="PSE">
- (RO) Vzhľadom na skutočnosť, že energetická účinnosť je jednou z prioritných oblastí hospodárskej obnovy EÚ a v boji proti zmene klímy, myslím si, že je potrebné založiť Európsky fond pre energetickú účinnosť a obnoviteľnú energiu, aby sa zvýšil objem verejných a súkromných prostriedkov na účely spustenia konkrétnych projektov v Európskej únii. Tento fond by mohol slúžiť ako model pre efektívne využívanie európskych verejných prostriedkov. Chcela by som sa opýtať Komisie, aký má na to názor.
<SPEAKER ID="393" NAME="Siim Kallas">
podpredseda Komisie. - Neviem, aký je postoj Parlamentu k téme platov. Je to otázka otvorenia Služobného poriadku, čo je veľmi komplikovaná záležitosť. Komisia sa na začiatku dohodla, že Služobný poriadok nebude otvárať, ale umožní tomuto mechanizmu ďalej bez problémov fungovať. Vzhľadom na to, že otváranie Služobného poriadku je komplikovaná záležitosť, doposiaľ nikto nedal návrh na jeho otvorenie.
<P>
Samozrejme, ak sa rozhodneme dať podobný návrh, musíme ho prerokovať s našimi sociálnymi partnermi, s odborovými zväzmi. Určite o tom môžeme rokovať alebo sa ich opýtať, ale je veľmi malá šanca, že by sa Služobný poriadok otvoril pred skončením volebného obdobia Parlamentu a Komisie.
<P>
Pokiaľ ide o fondy, nerozumel som otázke. Navrhli ste, aby sa všetky fondy zlúčili? Mohli by ste zopakovať otázku?
<SPEAKER ID="394" NAME="Silvia-Adriana Ţicău" AFFILIATION="PSE">
Navrhujem, aby sa vytvoril európsky fond pre energetickú účinnosť pre projekty realizované v rámci Európskej únie. Myslím si, že by to bolo pre trvalo udržateľný hospodársky rozvoj Európskej únie veľmi užitočné.
<SPEAKER ID="395" NAME="Siim Kallas">
podpredseda Komisie. - To je zložitá otázka. Môžem ju však odovzdať mojim kolegom.
<P>
Spolu s Parlamentom sa pýtame členských štátov, či tieto peniaze - týchto 5 miliárd EUR - je k dispozícii výhradne pre oblasť energetickej účinnosti. Doposiaľ sme o tom mali v Rade veľmi búrlivú diskusiu.
<P>
Je určitá možnosť podporiť energetickú účinnosť prostredníctvom kohéznych fondov. Vytvorenie nového fondu by však pravdepodobne bolo predmetom dlhých rozpráv. Neviem, do akej miery nám táto myšlienka pomôže, pretože oblasť energetiky nepatrí do mandátu Spoločenstva - je to striktne národná záležitosť.
<P>
Keď vidím, čo sa robí s 5 miliardami EUR, nie som taký nadšený spoluprácou medzi členskými štátmi, pokiaľ ide o vytváranie rôznych finančných nástrojov. Myšlienku však samozrejme môžem len podporiť.
<P>
Vec: Dohody s krajinami Andského spoločenstva
<P>
Vzhľadom na inštitucionálne problémy, ktorým v súčasnosti čelí Andské spoločenstvo, myslí si Komisia, že spoločná dohoda s Andským spoločenstvom je stále možná, alebo skôr prichádzajú do úvahy samostatné zmluvy s jedným alebo s viacerými členmi Andského spoločenstva?
<SPEAKER ID="397" NAME="Siim Kallas">
podpredseda Komisie. - Ďakujem vám za to, že ste mi dali možnosť vyjadriť sa k veľmi zaujímavej problematike v oblasti zahraničnej politiky v súvislosti s Andským spoločenstvom.
<P>
V dôsledku toho, že Andské spoločenstvo nebolo schopné dohodnúť sa v určitých oblastiach súvisiacich s obchodom na spoločných stanoviskách, rokovania s regiónmi Andského spoločenstva sa vlani v lete dostali do slepej uličky. Tieto rozdiely do určitej miery vyjadrujú odlišný postoj rôznych krajín regiónu v oblasti hospodárskej a obchodnej politiky.
<P>
Napriek úsiliu niektorých krajín Andského spoločenstva dostať sa z tejto bezvýchodiskovej situácie Komisia mohla len konštatovať, že dosiahnutie konsenzu v postupe rokovaní nie je možné. Za týchto okolností a pri zachovaní strednodobého cieľa vytvoriť združenie medzi Andským spoločenstvom a Európskou úniou Komisia navrhla Rade novú, dvojsmernú formu rokovania, ktorú Rada schválila 19. januára.
<P>
Po prvé, Komisia navrhne skvalitniť a obnoviť politický dialóg a dohodu o spolupráci z roku 2003 s cieľom udržať a upevniť vzťahy medzi Európskou úniou a Andským spoločenstvom.
<P>
Po druhé, Komisia navrhne rokovanie o mnohostrannej obchodnej dohode mimo Andského spoločenstva s tými krajinami, ktoré sú pripravené a schopné viesť ambiciózne, komplexné obchodné rokovania, prijateľné pre WTO. Pozvali sme, samozrejme, všetky krajiny.
<P>
Vzhľadom na nezhody medzi krajinami Andského spoločenstva v obchodnej časti zmlúv o pridružení Komisia verí, že navrhovaný prístup je ten najvhodnejší a umožní nám posunúť sa pragmatickým a konštruktívnym spôsobom vpred a zároveň naďalej podporovať Andské spoločenstvo a andskú integráciu.
<SPEAKER ID="398" NAME="Manuel Medina Ortega" AFFILIATION="PSE">
- (ES) Vážený pán podpredseda, súhlasím s vašou poznámkou, že toto je najlepší spôsob, ako postupovať. Posledných pár dní som strávil v Bolívijskej republike a sledoval som každodenné udalosti.
<P>
Chcel by som sa opýtať jednu konkrétnu otázku: počas mojej návštevy bola vznesená námietka v súvislosti s tým, že dohody by mohli byť v rozpore s Kartagenskou dohodou - dohodou, na základe ktorej vzniklo Andské spoločenstvo - a preto sa dohoda bude musieť zmeniť.
<P>
Môže sa Komisia v súčasnosti vyjadriť, či sa dohody môžu realizovať bez úpravy základného textu Andského spoločenstva?
<SPEAKER ID="399" NAME="Siim Kallas">
podpredseda Komisie. Musím povedať, že táto konkrétna otázka je dosť zložitá. Podľa toho, čo som čítal v tejto správe si myslím, že na základe dohody s Andským spoločenstvom je možné postupovať týmto spôsobom, ale podrobnejšie informácie by som vám chcel poskytnúť prostredníctvom našich služieb.
<SPEAKER ID="400" NAME="Reinhard Rack" AFFILIATION="PPE-DE">
- (DE) Európsky parlament posunul svoj vzťah s krajinami Latinskej Ameriky na vyššiu úroveň, pretože v súčasnosti má Európsky parlament prostredníctvom EuroLatu vzájomné vzťahy takmer so všetkými parlamentmi Latinskej Ameriky vrátane Andského parlamentu. Je tento vynútený pragmatický návrat k bilateralizmu naozaj ten správny postoj alebo by sme sa mali radšej pokúsiť o intenzívny dialóg s Latinskou Amerikou ako takou a brať do úvahy iba konkrétne požiadavky v súvislosti s konkrétnymi opatreniami?
<SPEAKER ID="401" NAME="Siim Kallas">
podpredseda Komisie. - Áno, určite môžem povedať, že toto je postoj Komisie. Vždy sme boli za dohody medzi multilaterálnymi organizáciami a vždy vidíme riziká dvojstranných rokovaní, ktoré môžu ľahko viesť k nedorozumeniam.
<P>
Som veľmi rád, že som mohol navštíviť Barbados a podpísať Dohodu o voľnom obchode medzi Európskou úniou a 14 krajinami Karibskej oblasti. To je naozaj veľký úspech. Dohoda podporí a výrazne oživí obchod medzi týmito krajinami a považuje sa za veľmi pozitívny krok. Takže sa samozrejme budeme snažiť o multilaterálny prístup.
<P>
Vec: Vymazanie organizácie PMOI zo zoznamu teroristických organizácií, ktorý zverejnila EÚ
<P>
Dňa 4. decembra 2008 Súd prvého stupňa (CFI) zrušil rozhodnutie Rady z 15. júla 2008 o zaradení Organizácie mudžahedínov iránskeho ľudu (PMOI) na európsky zoznam teroristických organizácií.
<P>
V rozhodnutí sa zdôrazňuje, že Rada porušila právo PMOI na obranu a účinnú súdnu ochranu a nedokázala účasť PMOI na teroristických akciách. V rozhodnutí sa ďalej uvádza, že materiál, ktorý predložila francúzska vláda, sa nezakladá na "podstatnom a dôveryhodnom dôkaze" a vzťahuje sa na osoby podozrivé z členstva v PMOI a nie PMOI samotnú.
<P>
Toto rozhodnutie je posledným zo šiestich rozsudkov Najvyššieho súdu a Odvolacieho súdu vo Veľkej Británii, ako aj Súdu prvého stupňa v prospech PMOI, pričom všetky zdôrazňujú, že PMOI sa nezúčastňuje a ani sa neplánuje zúčastniť teroristických akcií.
<P>
Aké je stanovisko Komisie, ktorá by mala v tomto prípade chrániť právny poriadok?
<P>
Akú úlohu zohráva Komisia pri zabezpečovaní spravodlivého procesu a prirodzeného práva v prípade ktorejkoľvek organizácie, ktorá sa ocitne v podobnej situácii?
<SPEAKER ID="403" NAME="Siim Kallas">
podpredseda Komisie. - Ako všetci viete, Európska únia odsudzuje terorizmus vo všetkých jeho formách a pevne verí, že ak má byť boj proti terorizmu účinný a hodnoverný, musí rešpektovať ľudské práva.
<P>
Sankcie voči teroristom vychádzajú zo spoločnej zahraničnej a bezpečnostnej politiky a Komisia sa stotožňuje s jednohlasne prijatými rozhodnutiami členských štátov v Rade. Komisia si dobre všimla skutočnosť, že v rozsudku zo 4. decembra 2008 Súd prvého stupňa zrušil rozhodnutie Rady z 15. júla 2008, ktoré viedlo Organizáciu mudžahedínov iránskeho ľudu (PMOI) ako teroristickú organizáciu.
<P>
Súd tvrdil, že nebolo dodržané právo PMOI na obranu a právo na účinnú súdnu ochranu. Neboli oznámené najmä dôvody pre zaradenie organizácie na zoznam pred prijatím rozhodnutia. Organizácia preto nemala možnosť vyjadriť svoje stanovisko pred prijatím rozhodnutia. Po uplatnení rozsudku Rada schválila 26. januára 2009 nový zoznam osôb a subjektov, ktoré podliehajú reštriktívnym opatreniam vzťahujúcim sa na teroristické organizácie a Organizácia mudžahedínov iránskeho ľudu sa na zozname nenachádza.
<P>
V tejto súvislosti je dôležité povedať, že v dodatku z 23. októbra 2008 Európsky súdny dvor potvrdil, že súčasný postup zaradenia na zoznam teroristických organizácií, ako ho uplatňuje Rada v prípade sankcií, ktoré nevychádzajú zo sankcií Organizácie Spojených národov, rešpektuje ľudské práva dotknutých osôb a organizácií. Súčasťou postupu je proces, v ktorom sú vypočuté obidve strany. Dôvody zaradenia na zoznam sa oznámia vopred a príslušná osoba alebo subjekt môže vyjadriť svoj názor.
<SPEAKER ID="404" NAME="Avril Doyle" AFFILIATION="PPE-DE">
Ďakujem pánovi komisárovi. Keď som však 17. decembra 2008 položila túto otázku, ešte som nevedela, že stretnutie ministrov zahraničných vecí z 26. decembra prinesie dobré správy.
<P>
Rada by som zdôraznila skutočnosť, že odsudzujem terorizmus vo všetkých jeho formách. Ale zároveň sa musím opýtať, či je prijateľné, aby Rada ministrov sústavne odmietala dodržiavať princípy právneho štátu a ignorovala rozsudky Súdu prvého stupňa.
<P>
Posledná otázka: má Komisia od prijatia rozhodnutia európskych ministrov zahraničia z 26. januára 2009 nejakú reakciu - oficiálnu alebo neoficiálnu - zo strany súčasného iránskeho režimu?
<SPEAKER ID="405" NAME="Siim Kallas">
podpredseda Komisie. - Ako som povedal, bolo to rozhodnutie Rady a teraz Súdny dvor zistil, aké boli v rozhodnutí nedostatky. Predpokladám, že Rada a ďalšie európske inštitúcie sa budú riadiť rozhodnutím Súdneho dvora.
<P>
Súdny dvor skonštatoval, že rozhodnutie nie je v súlade s požiadavkami trestného a procesného práva, a Rada rešpektovala toto rozhodnutie. O tejto otázke sa rokovalo na zasadnutí GAERC a Rada rozhodla, že spomínaná organizácia nebude na zozname teroristických organizácií, ktorý bol schválený 26. januára 2009.
<P>
Nemám však informáciu, že by sme zo strany iránskej vlády mali nejakú reakciu. Naopak, kolegovia hovoria, že iránska vláda zatiaľ na predmetnú skutočnosť vôbec nereagovala.
<P>
Myslím si, že tieto postupy nám pomôžu zaoberať sa všetkými nuansami pri klasifikácii organizácií alebo osôb ako teroristických organizácií a vytvoria možnosť poskytnúť protiargumenty. Myslím si, že je to správny krok.
<SPEAKER ID="406" NAME="Andreas Mölzer" AFFILIATION="NI">
- (DE) Zoznam teroristických skupín sa evidentne robí na základe informácií, ktoré nie sú vždy spoľahlivé. Je po vymazaní Organizácie mudžahedínov iránskeho ľudu (PMOI) zo zoznamu teroristických organizácií v pláne celková revízia a aktualizácia európskeho zoznamu teroristických organizácií?
<SPEAKER ID="407" NAME="Siim Kallas">
podpredseda Komisie. - Tento zoznam sa, samozrejme, neustále kontroluje. V prípade, že členský štát dá návrh na vymazanie alebo doplnenie organizácie do zoznamu, je to určite dôvod na revidovanie zoznamu. Takže tento proces je dynamický, nie je fixne stanovený. Pre každý nový návrh musia existovať dôvody, ale v prípade, že sa objavia nové skutočnosti, zoznam sa môže prehodnotiť.
<P>
Vec: Budúce vzťahy medzi EÚ a Islandom
<P>
Island je členom EFTA, väčšina hospodárskych vzťahov medzi EÚ a Islandom sa riadi dohodou o EHP, Island je asociovaným členom Schengenskej dohody a má mnoho iných obchodných, hospodárskych a sociálnych väzieb s EÚ. Pod vplyvom finančnej krízy sa začalo hovoriť o tom, že sa Island má stať súčasťou eurozóny, hoci by naďalej zostal mimo EÚ. Aký vplyv by mal tento krok na vzťahy medzi EÚ a Islandom - najmä v oblasti životného prostredia a spolupráce v oblasti námorníctva a rybolovu? prijala Európska komisia ustanovenia, aby sa vyrovnala s touto situáciou? Je možné, aby sa po tomto kroku, v prípade, že sa uskutoční, uzatvorili podobné dohody s ďalšími štátmi, ktoré nie sú členmi EÚ?
<SPEAKER ID="409" NAME="Siim Kallas">
podpredseda Komisie. - Táto téma je určite predmetom veľmi intenzívnych diskusií, aké sme si pred rokom ani nevedeli predstaviť. Nevedeli sme si predstaviť diskusie o možných radikálnych zmenách vo vzťahoch medzi EÚ a Islandom. Otázka znie, aký vplyv by malo prijatie eura na Islande - bez vstupu Islandu do EÚ - na vzťahy medzi EÚ a Islandom.
<P>
Dovoľte mi predovšetkým zdôrazniť, že práve teraz prebiehajú na Islande intenzívne rozhovory o vzťahoch s EÚ vrátane otázky členstva v Európskej únii. Komisia tieto rozhovory pozorne sleduje.
<P>
Otázka, či sa bude Island uchádzať o členstvo v EÚ, je výhradne na rozhodnutí občanov Islandu a v prípade, že Island podá žiadosť o členstvo, Komisia a členské štáty budú konať v zmysle postupov stanovených v Zmluve. Môžem vás ubezpečiť, že žiadosť posúdime čo najspravodlivejšie.
<P>
Pokiaľ ide o konkrétnu otázku prijatia eura na Islande bez vstupu do EÚ, samozrejme, Island môže schváliť toto rozhodnutie jednostranne, ale mali by sme jasne vyjadriť pevné stanovisko Komisie i Európskej centrálnej banky, že jednostranné zavedenie eura nie je pre Island vhodná politická alternatíva. Takýto krok by nemal pozitívny vplyv na vzťahy medzi EÚ a Islandom.
<P>
Island je potenciálnym žiadateľom o členstvo v EÚ, preto by mal dlhodobú menovú integráciu do eurozóny realizovať iba v súvislosti s perspektívou členstva v EÚ. To znamená, že Island by mal prijať euro iba po vstupe do EÚ, po splnení podmienok stanovených Zmluvou.
<SPEAKER ID="410" NAME="Seán Ó Neachtain" AFFILIATION="UEN">
- (GA) Vážený pán komisár, v súvislosti s vašimi pripomienkami k žiadosti Islandu o členstvo v Európskej únii sa chcem opýtať, či v prípade, že Island o členstvo požiada - z pohľadu súčasnej naliehavej hospodárskej situácie - Európska únia schváli nejaký zrýchlený systém alebo skrátený postup na realizáciu tejto žiadosti. Ak áno, akým spôsobom Únia čo najrýchlejšie posúdi túto žiadosť?
<SPEAKER ID="411" NAME="Siim Kallas">
podpredseda Komisie. - Nemyslím si, že k Islandu by sme mali pristupovať inak. V minulosti sme viedli rokovania s krajinami, ktoré sú už členskými štátmi Európskej únie a v súčasnosti vedieme rokovania s krajinami, ktoré sa chcú stať členmi Európskej únie. Prístup musí byť rovnocenný - musí byť absolútne rovnaký pre všetkých. Rokovania budú rovnaké ako v prípade ostatných kandidátskych krajín. Pokiaľ ide o rokovania s Islandom, nevidím možnosť skráteného postupu.
<P>
Otázka znie, či je Island na členstvo dostatočne pripravený. Neviem, do akej miery už Island prijal legislatívu podobnú legislatíve Európskej únie, pretože táto otázka je veľmi dôležitá.
<P>
Rozhodne som však presvedčený, že podľa názoru členských štátov musí byť pozícia všetkých potenciálnych žiadateľov v zásade spravodlivá a rovnaká. To je môj názor. V Komisii sme nikdy nehovorili o žiadnom osobitnom alebo skrátenom postupe.
<SPEAKER ID="412" NAME="Andreas Mölzer" AFFILIATION="NI">
- (DE) V prípade, že sa Island stane členom EÚ alebo eurozóny, akým spôsobom chce Komisia zabezpečiť, aby oslabené islandské hospodárstvo a finančný systém neohrozili stabilitu eura a aby nenarušili jeho základy?
<SPEAKER ID="413" NAME="Avril Doyle" AFFILIATION="PPE-DE">
Ako podpredsedníčka Výboru pre rybné hospodárstvo sa chcem opýtať pána komisára na jeho názor, aký vplyv by mohlo mať členstvo Islandu v EÚ na dohodu o spolupráci medzi Islandom a EÚ v oblasti rybného hospodárstva.
<SPEAKER ID="414" NAME="Siim Kallas">
podpredseda Komisie. - Obidve tieto otázky sú dosť špecifické. Znovu musím zdôrazniť zásadné stanovisko, že rokovania musia byť rovnaké ako v prípade ostatných členských štátov.
<P>
Ale, samozrejme, Island nemá ani 300 000 obyvateľov, takže je to malá krajina a pre európske hospodárstvo nebude veľkou príťažou. Myslím si, že možno vychádzať z predpokladu, že Island bude prínosom, pretože jeho hospodárstvo môže prekonať súčasné problémy.
<P>
Podľa môjho názoru budú členské štáty Island pozorne sledovať a budú žiadať, aby si Island najskôr urobil poriadok doma. To je prvá požiadavka. Až potom môže nasledovať otázka, akým prínosom bude Island pre hospodárstvo Únie.
<P>
Pokiaľ ide o zmluvu o rybnom hospodárstve, to je tiež veľmi špecifická otázka. Pamätám si však, že táto problematika sa niekoľkokrát spomínala počas predchádzajúcich rokovaní o rozširovaní.
<P>
Podľa môjho názoru bude rybné hospodárstvo pri rokovaniach s Islandom najväčším problémom, pretože Island má veľké privilégiá, voči ktorým budú niektoré členské štáty určite namietať. Myslím si, že toto bude kľúčový prvok v ďalších rokovaniach.
<P>
Neviem, do akej miery bude súčasná zmluva použiteľná alebo vhodná pre budúce vzťahy medzi Islandom a ďalšími členskými štátmi EÚ. Keďže ste vo výbore, určite viete, že toto bola horúca téma aj počas rokovaní medzi Nórskom a niektorými členskými štátmi. Myslím si však, že dnes ešte nikto nevie presne povedať, aké budú prísľuby a záujmy v tejto konkrétnej oblasti.
<SPEAKER ID="415" NAME="Predsedajúca">
Ďakujem vám, pán komisár a ďakujem aj za to, že ste nám dnes pomohli zodpovedať množstvo otázok.
<P>

<P>
Vec: Demografická správa
<P>
V novembri 2008 Európska komisia zverejnila demografickú správu, ktorá poukazuje na problémy, ktorým bude Európa čeliť v nasledujúcich desaťročiach v dôsledku starnutia obyvateľstva. Správa pripúšťa, že tieto problémy si budú vyžadovať mnoho politických reakcií vrátane posilnenia solidarity medzi generáciami v oblasti dlhodobej starostlivosti, väčšie uznanie profesionálnych opatrovateľov a, čo je najdôležitejšie, väčšiu podporu opatrovateľov v rodinách.
<P>
V decembri 2008 Komisia zverejnila správu o reštrukturalizácii v Európe, ktorá tiež poukázala na demografické problémy a zdôraznila, že potenciálne tempo rastu v Európe by mohlo klesnúť vtedy, keď bude potrebné množstvo ďalších prostriedkov, aby sa vyhovelo potrebám rastúceho počtu starších ľudí, pre ktorých bude potrebné zabezpečiť primerané dôchodky a poskytnúť im zdravotnú a dlhodobú starostlivosť.
<P>
Vzhľadom na to, že opatrovatelia v rodinách sú a naďalej zostanú podstatnou a neoddeliteľnou súčasťou poskytovania sociálnej a zdravotnej starostlivosti, môže Komisia povedať, aké konkrétne kroky sa urobili v súvislosti s politickou reakciou na tieto problémy, najmä pokiaľ ide o výraznejšiu podporu opatrovateľov v rodinách?
<SPEAKER ID="418" NAME="Vladimír Špidla">
člen Komisie. - (CS) Vážená pani predsedajúca, dámy a páni, v obnovenom sociálnom programe, ktorý bol prijatý v júli 2008, sa Komisia zaviazala venovať pozornosť potrebám starších ľudí. Problematika starnúcej európskej spoločnosti si vyžaduje súbor strategických opatrení, počnúc prehodnotením nevyhnutných reforiem v zdravotnom a dôchodkovom systéme, aby bolo možné zabezpečiť potreby starších občanov. Ďalej musíme brať do úvahy udržateľnosť verejných prostriedkov na podporu výskumu tak, aby sa informačné technológie využívali na zlepšenie zdravotného stavu a životných podmienok starších ľudí.
<P>
Komisia v súčasnosti dokončuje návrh spoločnej správy o sociálnej ochrane a sociálnom začleňovaní na rok 2009, ktorá vyšle jasný signál o tom, že je potrebné zabezpečiť dlhodobú adekvátnosť a udržateľnosť príjmov, zefektívniť poskytovanie zdravotnej starostlivosti a znížiť nerovnosti v oblasti zdravotnej starostlivosti. Správa sa bude venovať aj problémom, ktoré musia niektoré členské štáty riešiť v oblasti dôchodkov, zdravotnej a dlhodobej starostlivosti. Tieto problémy sa uvádzajú v priložených prehľadoch o jednotlivých krajinách.
<P>
Pokiaľ ide o politiku podpory tých, ktorí poskytujú neformálnu starostlivosť pre členov rodiny, rozhodovanie patrí do kompetencie členských štátov. Komisia však môže urýchliť prijatie zmien, aby podporila úsilie členských štátov. V rámci otvorenej metódy koordinácie v oblasti sociálnej ochrany a sociálneho začleňovania sa Komisia snaží povzbudiť členské štáty, aby vytvárali politiku, ktorá bude podporovať členov rodiny.
<P>
V spoločnej správe za rok 2008 Komisia a členské štáty zdôrazňujú význam politiky v súvislosti s neformálnymi opatrovateľmi vrátane súboru opatrení, ako je napríklad možnosť odbornej prípravy a poradenstva, respitná starostlivosť, dovolenka na účely starostlivosti a náležitá sociálna ochrana neformálnych opatrovateľov. Okrem toho Komisia podporuje vytváranie takých politík na národnej úrovni formou štúdií a konferencií v danej oblasti.
<SPEAKER ID="419" NAME="Marian Harkin" AFFILIATION="ALDE">
Ďakujem za vašu odpoveď, pán komisár. Hovoríte o potrebách starších ľudí. Jednou z takých potrieb je určite aj poskytovanie starostlivosti. Spomínali ste reformu dôchodkového systému, čo ma teší, pretože ľudia, ktorí prestanú pracovať, veľmi často z dôvodu starostlivosti o deti alebo starších ľudí neplatia primerané príspevky na sociálne zabezpečenie a často práve opatrovatelia nemajú primerané dôchodky.
<P>
Hovorili ste, že opatrovatelia v rodinách patria do kompetencie členských štátov a ja s tým súhlasím. V odpovedi na moju otázku ste spomínali, že prostriedky Európskeho sociálneho fondu sa môžu využívať na odbornú prípravu. Bola by som rada, keby ste o tom možno povedali viac.
<P>
Na záver chcem povedať, že práca opatrovateľov je nezaplatená. Zaujíma ma váš názor na to, ako sa pozeráte na opatrovateľov z pohľadu komisára pre zamestnanosť a sociálne veci. Je to vaše generálne riaditeľstvo.
<SPEAKER ID="420" NAME="Vladimír Špidla">
člen Komisie. - (CS) V každom prípade, vo všetkých dokumentoch Komisie pracujeme s vedomím, že so zvyšujúcim sa počtom starších ľudí bude rásť aj počet ľudí, ktorí sa budú venovať starostlivosti o ľudí odkázaných na pomoc iných. Podobne udržiavame absolútne jasnú politiku rodovej rovnosti, pretože jedným z rizík neplánovaného vývoja je skutočnosť, že sú to práve ženy, ktoré vo veľkej miere nesú zodpovednosť za chorých členov rodiny, často starých ľudí. Pokiaľ ide o financovanie týchto ľudí, je to záležitosť členských štátov. Členské štáty môžu vypracovať rôzne programy na podporu tých, ktorí sa starajú o ľudí odkázaných na pomoc iných, a väčšina členských štátov podobný program má.
<P>
Keďže ste spomínali Európsky sociálny fond, chcel by som povedať, že Európsky sociálny fond pochopiteľne nemôže financovať starostlivosť o ľudí odkázaných na pomoc iných, ale môže pripraviť alebo pomôcť pri príprave celej škály dôležitých programov pre opatrovateľov. Odborná príprava, ktorú som spomínal, sa zameriava najmä na skutočnosť, že ak sa chceme starať o niekoho blízkeho, s kým máme citové väzby, napriek všetkému úsiliu a dobrej vôli je starostlivosť o inú osobu určite v istom zmysle odbornou oblasťou. Preto je vhodné, aby opatrovatelia získali určité základné vedomosti a skúsenosti, keďže aj pre nich je to prospešné. Zlepší sa nielen úroveň starostlivosti, ale odborná príprava im taktiež výrazne uľahčí prácu. To je jeden z dôvodov, prečo sa uberáme týmto smerom.
<P>
Chcel by som tiež zdôrazniť skutočnosť, ktorú sme ešte nespomínali, ale tiež jej musíme venovať pozornosť. Mám na mysli zneužívanie alebo zlé zaobchádzanie so staršími ľuďmi. Vo väčšine prípadov je jasné, že zlé zaobchádzanie nevzniká v dôsledku všeobecných charakterových nedostatkov zodpovedných ľudí, ale veľmi často v dôsledku zlyhania v danej situácii. Ich práca je jednoducho príliš ťažká a nevedia ju zvládnuť. Chceli by sme prostredníctvom Európskeho sociálneho fondu podniknúť určité kroky aj v tejto oblasti.
<SPEAKER ID="421" NAME="Predsedajúca">
Keďže autor nie je prítomný, otázka č. 51 prepadla.
<P>
Prejdeme k ďalšej otázke, ktorú položil pán Crowley, zastúpi ho však pán Ryan.
<P>

<P>
Vec: Chudoba v Európskej únii
<P>
Solidarita je charakteristickým znakom Európskej únie, ktorej spoločné hodnoty zahŕňajú investovanie do ľudí, podporovanie rovnakých možností a boj proti chudobe. Môže Komisia načrtnúť budúce kroky na zabezpečenie integrácie plánov na európskej úrovni do národných politík?
<SPEAKER ID="423" NAME="Vladimír Špidla" LANGUAGE="CS">
Vážená pani predsedajúca, dámy a páni, pri zavádzaní lisabonskej stratégie si Európska únia vytýčila ambiciózny cieľ: do roku 2010 vo významnej miere znížiť chudobu. Odvtedy Únia zriaďuje nástroje na dosiahnutie tohto cieľa. Otvorená metóda koordinácie v oblasti sociálnej ochrany a sociálneho začleňovania pomohla posilniť boj proti chudobe a sociálnemu vylúčeniu a podporila úsilie členských štátov.
<P>
Táto spolupráca členských štátov má veľmi dobré výsledky. Uvediem tri príklady: 22 členských štátov stanovilo číselne vyjadrený cieľ na boj proti chudobe, občania a podniky sú v súčasnosti veľmi úzko zapojené do vnútroštátnych stratégií boja proti chudobe a stratégie sociálneho začleňovania boli zaradené do mnohých politických oblastí - zamestnanosť, vzdelávanie a odborná príprava, zdravotníctvo a bývanie. Všetky príslušné politiky sa teda zapojili do boja proti sociálnemu vylúčeniu.
<P>
Obnovená sociálna agenda, ktorú Komisia prijala 2. júla2008, určuje sedem prioritných oblastí činnosti vrátane boja proti chudobe a sociálnemu vylúčeniu. Obnovená sociálna agenda takisto navrhuje posilnenie otvorenej metódy koordinácie. Európsky plán na oživenie rastu a zamestnanosti, ktorý bol predstavený vedúcim predstaviteľom štátov a vlád na európskom samite v decembri 2008, má za cieľ čeliť vplyvom finančnej a hospodárskej krízy a taktiež posilniť prebiehajúce reformy v rámci lisabonskej stratégie pre rast a zamestnanosť.
<P>
Komisia sa zaviazala pravidelne sledovať sociálne vplyvy finančnej a hospodárskej krízy v členských štátoch a opatrenia prijaté na vnútroštátnej úrovni. Tento nástroj sledovania sociálneho vplyvu krízy by mal byť zverejnený štvrťročne, pričom sa, samozrejme, zameria na najzraniteľnejšie skupiny.
<P>
Komisia bude takisto naďalej spolupracovať s členskými štátmi na zabezpečenie účinného presadenia svojich odporúčaní prijatých v októbri 2008 v súvislosti s aktívnym začleňovaním ľudí, ktorí sú najviac vzdialení od trhu práce. Cieľom tohto odporúčania je hlavne zvýšenie účinnosti systémov minimálnych miezd, ktoré zatiaľ v mnohých členských štátoch nie sú dostatočne vyvinuté. Inými slovami, je nevyhnutné umožniť každému občanovi dosiahnuť slušnú životnú úroveň, hlavne v období súčasnej krízy.
<P>
Ďalej by som rád pripomenul, že rok 2010 bude Európskym rokom boja proti chudobe a sociálnemu vylúčeniu. Zameria sa na podporu dodržiavania práv a možností sociálne vylúčených ľudí aktívne sa zapojiť do spoločnosti, zdôraznenie zodpovednosti každého člena spoločnosti v boji proti chudobe, šírenie osvedčených postupov v oblasti sociálneho začleňovania a posilnenie záväzkov hlavných politických činiteľov.
<P>
Myslím si, že opatrenia, ktoré som spomenul, svedčia o tom, že Európa sa neustále snaží konkrétnym spôsobom riešiť potreby najzraniteľnejších skupín, hlavne v súčasnej hospodárskej situácii. Dúfam, že členské štáty budú reagovať pozitívne na výzvu Komisie, aby riešili sociálne dôsledky krízy. Na tento účel môžu využiť nástroje Spoločenstva, ktoré majú k dispozícii, hlavne Európsky sociálny fond a Európsky fond pre prispôsobenie sa globalizácii.
<SPEAKER ID="424" NAME="Eoin Ryan">
autor. - Chcel by som sa poďakovať komisárovi za komplexnú odpoveď. Spomenuli sa zraniteľné skupiny. Ak vezmeme do úvahy súčasnú hospodársku situáciu a zvýšenie úrovne nezamestnanosti, jednou zo zraniteľných skupín sú zrejme mladí ľudia.
<P>
V hospodársky ťažkých obdobiach mladí ľudia nanešťastie veľmi často siahajú po drogách. Je možné, aby sa Európsky sociálny fond cielene použil na pomoc mladým ľuďom vzhľadom na problémy, ktoré drogy spôsobujú nielen im, ale aj ich rodinám a spoločnosti, a vzhľadom na potenciálny vážny vplyv, ktorý to popri chudobe a iných problémoch môže mať na komunity?
<P>
Zaujímalo by ma, či by bolo možné zamerať sa na túto zraniteľnú skupinu pomocou tohto fondu.
<SPEAKER ID="425" NAME="Vladimír Špidla" LANGUAGE="CS">
Stratégiou Komisie je i v tejto ťažkej hospodárskej situácii čeliť akejkoľvek diskriminácii, akémukoľvek porušovaniu princípu rovnakých príležitostí. Samozrejme viete, že európska legislatíva umožňuje pozitívne akcie, to znamená akcie, ktoré sa zameriavajú na skupiny vo veľmi ťažkej situácii. Komisia vo svojich návrhoch pre Parlament vo všeobecnosti uľahčuje - alebo ak budú schválené - chce uľahčiť použitie Európskeho sociálneho fondu a Fondu pre globalizáciu. V zásade môžem povedať, že z hľadiska predpisov, z hľadiska štruktúry neexistujú prekážky proti tomu, aby veľká časť týchto prostriedkov smerovala mladým ľuďom. Závisí to od rozhodnutia sponzorov jednotlivých projektov, miestnych komunít a rozhodnutia na národnej úrovni. Je to stále otvorená otázka, ale v princípe neexistujú prekážky, ktoré by bránili jeho účelnému použitiu v prospech mladých ľudí alebo iných skupín, ktoré sú vo veľmi ťažkej situácii.
<SPEAKER ID="426" NAME="Predsedajúca">
Týmto končím hodinu otázok.
<P>
Otázky, ktoré neboli zodpovedané pre nedostatok času, budú zodpovedané písomne (pozri prílohu).
<P>
(Rokovanie bolo prerušené o 19.30 hod. a pokračovalo o 21.00 hod.)
