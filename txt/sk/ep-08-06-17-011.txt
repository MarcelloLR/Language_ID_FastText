<CHAPTER ID="011">
Vnútorný trh s elektrickou energiou - Podmienky prístupu do siete pre cezhraničné výmeny elektrickej energie - Agentúra pre spoluprácu energetických regulátorov - Smerom k európskej charte práv spotrebiteľov energie (rozprava)
<SPEAKER ID="275" NAME="Predsedajúci">
Nasleduje spoločná rozprava o
<P>
správa pani Morgan v mene Výboru pre priemysel, výskum a energetiku, o návrhu smernice Európskeho parlamentu a Rady, ktorou sa mení a dopĺňa smernica 2003/54/ES o spoločných pravidlách pre vnútorný trh s elektrickou energiou - C6-0316/2007 -;
<P>
správa pána Vidal-Quadras v mene Výboru pre priemysel, výskum a energetiku, o návrhu uznesenia Európskeho parlamentu a Rady, ktorým sa mení a dopĺňa uznesenie (ES) č. 1228/2003 o podmienkach prístupu do siete pre cezhraničné výmeny elektrickej energie - C6-0320/2007 -;
<P>
správa pána Chichester v mene Výboru pre priemysel, výskum a energetiku, o návrhu uznesenia Európskeho parlamentu a Rady o založení Agentúry pre spoluprácu energetických regulátorov - C6-0318/2007 -; a
<P>
správa pani De Vits, v mene Výboru pre vnútorný trh a ochranu spotrebiteľa, na tému Smerom k európskej charte práv spotrebiteľov energie.
<SPEAKER ID="276" NAME="Janez Lenarčič">
úradujúci predseda Rady. - (SL) Počas slovinského predsedníctva Rady boli problémy súvisiace s energetikou na popredných miestach. Zodpovednosť za dodávky, fungovanie energetických trhov a udržateľné riadenie s ohľadom na životné prostredie sú problémy, ktoré majú strategický význam pre Európsku úniu a jej občanov.
<P>
Je stále jasnejšie, že energia je oblasťou, ktorá musí ponúknuť novú vedomosti a nové služby, ak chceme, aby európske hospodárstvo ostalo vo svete konkurencieschopné. Pred viac ako rokom sa zástupcovia vlád a členských štátov zaviazali splniť svoje ciele a posilniť účinné trhy s energiami. Európsky parlament tiež podporil stanovené ciele a formuloval návrhy, ktoré Rada preskúmala s veľkým záujmom.
<P>
Tretí balík o trhu so zemným plynom a elektrickou energiou bol pre slovinské predsedníctvo veľmi dôležitým materiálom. Jeho hlavným cieľom, hlavným cieľom tohto balíka, je pokračovať v procese liberalizácie trhov s energiami a zvýšiť ich účinnosť a transparentnosť. V súvislosti s návrhom Komisie preskúmať tento materiál, Rada hodnotila všetkých päť právnych návrhov ako jeden balík, a preto bolo logické, že boli uplatnené rovnaké riešenia pre materiály súvisiace s trhmi s elektrickou energiou a zemným plynom.
<P>
Na zasadnutí Rady pre energetiku zo 6. júna, slovinské predsedníctvo zabezpečilo podporu kľúčových častí balíka piatich právnych návrhov. Najdôležitejšou časťou tohto širšieho konsenzu je, samozrejme, tretia možnosť organizácie podnikov v oblasti energetiky. Zároveň boli prijaté aj dva pôvodné návrhy Komisie. Tieto návrhy definujú skutočné rozdelenie vlastníctva alebo vytvorenie nezávislého prevádzkovateľa sústavy, zatiaľ čo členské štáty tiež súhlasia s treťou možnosťou, ktorá umožňuje nezávislému prevádzkovateľovi založenie distribučnej siete.
<P>
Dovoľte mi v skratke zhrnúť najdôležitejšie a možno aj najcitlivejšie pripomienky, ktorými sa budete zaoberať v súvislosti s touto dohodou aj v tomto váženom Parlamente. Možnosť nezávislého prevádzkovateľa distribučnej siete môžu využiť krajiny, v ktorých budú distribučnú sieť prevádzkovať vertikálne integrované spoločnosti s ohľadom na zavedenie novej smernice. Tento model môže byť uplatnený v oboch, v odvetví zemného plynu aj v odvetví elektrickej energie. Táto možnosť umožňuje spoločnostiam zachovať si vlastníctvo distribučnej siete za podmienky, že ju bude prevádzkovať nezávislý prevádzkovateľ.
<P>
S ohľadom na organizáciu distribučného systému a prevádzkovateľa systému v kontexte vertikálne integrovaného podniku boli stanovené požiadavky, ktoré definujú nezávislosť prevádzkovateľa systému, vyváženého a čiastkového prevádzkovateľa, bezpečnosť nevyhnutných investícií a tiež ochrany záujmov samotných vertikálne integrovaných podnikov.
<P>
To zabezpečí nasledovné:
<P>
1. nezávislosť prevádzkovateľa, riadiacich a kontrolných orgánov,
<P>
2. vyvarovanie sa konfliktu záujmov,
<P>
3. spravodlivý a nediskriminačný prístup do siete,
<P>
4. podporu financovania vrátane medzinárodných prepojení,
<P>
5. nezávislý prístup k opatreniam a zdrojom, pokiaľ ide o prácu prevádzkovateľov distribučnej siete a nakoniec, zabezpečenie väčšej právomoci pre vnútroštátne regulačné orgány s ohľadom na nezávislosť prevádzkovateľov distribučných sietí.
<P>
Ďalšou časťou dosiahnutej dohody v Rade sú investície tretích krajín v rámci Európskej únie. Rada verí, že text by mal zabezpečiť prístup tretích krajín ku kontrole sietí, ktorý nebude protekcionistický. Zároveň musí byť zabezpečené, aby spoločnosti z tretích krajín dodržiavali tiet isté pravidlá ako podniky v Európskej únii. Preto musíme zohľadniť záujmy tretích krajín a ich podnikov, hľadať nové partnerstvá s podnikmi v oblasti energetiky v členských štátoch. Taktiež musíme zanalyzovať celkový rozsah investícií v oblasti energetiky, ktoré už boli uskutočnené z oboch strán.
<P>
Ďalšou veľmi dôležitou oblasťou sú investície a plánovanie rozvoja siete, najmä formulovanie plánu Európskej únie na obdobie desiatich rokov v oblasti rozvoja siete. Účinný prístup je zabezpečený na všetkých úrovniach, najmä s ohľadom na prevádzkovateľov distribučnej siete, v otvorenom konzultačnom procese s hlavnými aktérmi a agentúrou.
<P>
V nadväznosti na posledné, agentúru pre spoluprácu energetických regulátorov, predsedníctvo zastáva názor, že sme uspeli, pokiaľ ide o vytvorenie skutočne nezávislej agentúry s účinným riadením. Jej úlohy sú zamerané na oblasti medzinárodnej a regionálnej spolupráce a najmä na cezhraničné vzťahy.
<P>
Ďalšími dôležitými časťami dohody sú tie, ktoré súvisia s verejným vlastníctvom, zaobchádzaním, pokiaľ ide o cezhraničné prípady, posilnenie regionálnej spolupráce, riadenie trhu, ochranu spotrebiteľa a pokyny, ktoré by mali byť prijaté výbormi Komisie v súvislosti s postupmi výborov.
<P>
Verím, že v týchto bodoch som vám poskytol prehľad hlavných častí konsenzu, ktorý bol dosiahnutý zo strany Rady. Som presvedčený, že kompromisný text je dobrou základňou pre nasledujúce predsednícke trio a spoluprácu s týmto váženým Parlamentom.
<SPEAKER ID="277" NAME="Andris Piebalgs">
člen Komisie. - Vážený pán predsedajúci, najskôr by som rád poblahoželal spravodajcom, pani Morganovej, pánovi Chicester, pánovi Vidal-Quadrasovi a pani De Vits za ich výborné správy a rovnako by som sa chcel poďakovať aj tieňovým spravodajcom a všetkým členom výborov, ktorí boli zapojení do práce na príprave týchto správ. Termíny na odovzdanie správ boli veľmi krátke a balík je náročný a zložitý. Oceňujem všetku prácu, ktorá bola urobená za posledné mesiace a vysokú úroveň účasti členov Európskeho parlamentu.
<P>
Dovoľte mi opätovne upozorniť na kľúčové výzvy, ktorým čelíme. Viem, že sú na popredných miestach záujmu tohto Parlamentu.
<P>
Komisia v súvislosti s týmto dlhodobým balíkom sleduje najmä jeden cieľ: záujmy občanov Európskej únie.
<P>
Samozrejme, samotné otvorenie trhu nezastaví stúpajúce ceny ropy. Napriek tomu však v čase vysokých cien musíme zabezpečiť skutočnú konkurencieschopnosť našich trhov s energiami a zaistiť čo najnižší dopad týchto cien na našich občanov. Už teraz niektorí z občanov Európy ťažia z možnosti výberu a z možnosti konkurencie, čo zabezpečuje, čo najnižšie ceny a zároveň zvyšuje kvalitu služieb a bezpečnosti.
<P>
Pre niekoľkých občanov Európy je proces rozvoja skutočne konkurencieschopných trhov ďaleko od dokončenia a títo občania nie sú v pozícii, aby si mohli dovoliť vybrať dodávateľa.
<P>
Nie je to však len o lepších cenách a možnosti výberu. Zabezpečenie bezpečnosti dodávok bude potrebovať značné investície do nových sietí počas nasledujúcich niekoľkých desaťročí. Ak umožníme pokračovanie tohto status quo, tieto investície nebudú dosahovať potrebnú výšku.
<P>
Okrem toho, fungujúci vnútorný trh je jeden z kľúčových súčastí snáh EÚ v boji proti klimatickým zmenám. Bez konkurencieschopných trhov s elektrickou energiou a zemným plynom, model obchodovania s emisiami nebude nikdy správne pracovať a naše ciele v oblasti obnoviteľných zdrojov energie jednoducho zlyhajú.
<P>
Všetci súhlasíme s potrebou reformy právnych predpisov s cieľom odstrániť množstvo nedostatkov súčasných právnych predpisov a regulačného rámca. V správe pána Vidal-Quadrasa z 10. júla 2007 ukázal Európsky parlament svoje odhodlanie dosiahnuť takúto ambicióznu politiku v oblasti energie.
<P>
Dovoľte mi teraz priblížiť niekoľko problémov zo spomínaných správ. Samozrejme, správy sú dosť obsiažne a preto sa zameriam len na niektoré časti.
<P>
Mnoho pozmeňujúcich návrhov môže Komisia podporiť. Väčšina pozmeňujúcich návrhov, pokiaľ ide o posilnenie práv spotrebiteľa v správe pani Morgan je vítaných a idú ruka v ruke s cieľom správy pani De Vits. Dôraz sa však kladie na silnejšiu regionálnu spoluprácu prevádzkovateľov siete a to je tiež vítané. Niekoľko pozmeňujúcich návrhov tiež vysvetľuje alebo dopĺňa návrh Komisie, predovšetkým s ohľadom na úlohu prevádzkovateľa siete, právomoci národných regulačných orgánov a účinného fungovania a zabezpečenia vnútorného trhu s energiami.
<P>
V súvislosti s niekoľkými problémami Komisia tiež podporuje globálny cieľ výboru, aj keď môže mať niekoľko pripomienok k formulácii návrhov.
<P>
Opätovne by som rád zdôraznil, že ochrana zraniteľných spotrebiteľov a boj proti energetickej chudobe sú podstatné pre otvorenie trhu a preto by mali byť rozhodne posilnené. Komisia bude pozorne sledovať formulácie s cieľom zachovať zásady decentralizácie. Tiež riadenie cien by nemalo zabraňovať správnym investičným signálom a vstupu na trh.
<P>
Ďalej správu pani De Vits o Charte spotrebiteľa považujem spolu s väčšinou navrhovaných zmien za veľmi dôležitú. Mnoho myšlienok bolo prevzatých zo správy pani Morgan a Komisia s väčšinou z nich súhlasí, obzvlášť s potrebou lepšej a rýchlejšej informovanosti spotrebiteľov. Ako viete, Komisia navrhne členským štátom kontrolný list spotrebiteľov energie, ktorého cieľom je pomôcť pri zbieraní a poskytnutí dôležitých informácií určených pre spotrebiteľa, pokiaľ ide o trhy s energetikou.
<P>
Súhlasím so zahrnutím nových práv spotrebiteľa do súčasného právneho procesu a s cieľom charty lepšie prenášať informácie o právach spotrebiteľa v súvislosti s energetikou a následným poskytnutím týchto informácií spotrebiteľom.
<P>
Bude ťažké pokúsiť sa o zosúladenie všetkých povinností verejných služieb na úrovni EÚ. Napriek tomu bude Komisia sledovať správne zavedenie smerníc, najmä zabezpečenie toho, aby zraniteľní spotrebitelia boli definovaní na národnej úrovni a aby boli zavedené schémy národnej podpory, ktoré budú k dispozícii transparentným a účinným spôsobom.
<P>
Okrem toho, Občianske energetické fórum bude hybnou silou, pokiaľ ide o založenie konkurencieschopných maloobchodných trhov v celej EÚ, kým zároveň zabezpečí ochranu zraniteľných spotrebiteľov. V nadväznosti na konferenciu o právach spotrebiteľov energie zo 6. mája, Komisia začala proces konzultácií so všetkými zúčastnenými stranami.
<P>
Pokiaľ ide o energetickú účinnosť a podporu obnoviteľných zdrojov, Komisia plne zdieľa znepokojenia Výboru pre priemysel, výskum a energetiku, ale zároveň veríme, že smernica o vnútornom trhu nie je najlepším miestom na diskusiu týkajúcu sa tohto problému. Veríme, že ciele výboru môžu byť uskutočnené v kontexte novej smernice o obnoviteľných zdrojoch, ktorá je momentálne v procese konzultácií.
<P>
S ohľadom na boj proti koncentrácii ponuky trhu, zdieľame názor výboru, že ide o nevyhnutnosť, ale myslíme si, že návrh, ktorý predložila Komisia zároveň už dáva právo a právomoc regulačným orgánom, aby prijali opatrenia na zabezpečenie správneho fungovania trhu.
<P>
Pokiaľ ide o dve zásadné pripomienky, nezdieľame závery výboru: pokiaľ ide o využívanie komitologického postupu a niekoľko ďalších problémov, ktoré súvisia s úlohou agentúry.
<P>
Pokiaľ ide o využívanie komitologického postupu, celkové vypustenie tohto postupu by viedlo k neúčinnosti celého procesu rozvoja rýchlych a účinných, veľmi podrobných trhových kódov. Tie budú nevyhnutné pre posun ku skutočne integrovaným energetickým trhom v období niekoľkých rokov a nie desaťročí. Najdôležitejším problémom je možnosť zákazu, ktorý by sa týkal všetkých prevádzkovateľov siete prijať technické kódy bez vedomia agentúry, ale v súlade s právnymi predpismi. S ohľadom na tento cieľ Komisia musí byť schopná prijať tieto kódy rýchlym a účinným spôsobom prostredníctvom komitologického postupu. Inak by nebolo možné zákaz uplatniť v súlade s právnymi predpismi a v primeranom čase.
<P>
Vo všeobecnosti, sú nevyhnutné usmernenia s cieľom mať silnú agentúru v súlade s pozíciou, ktorá je prezentovaná v správach pána Chicestera a pána Vidal-Quadrasa. Bez usmernení, ktoré by definovali právomoci agentúry, by agentúra jednoducho nebola schopná zabrániť jednotlivým rozhodnutiam aktérom na trhu.
<P>
Zabezpečenie týchto krokov je nevyhnutné s ohľadom na znepokojenie výboru, že Komisia by mohla vyňať niektoré komitologické postupy, ktoré sú podľa nášho názoru menej podstatné.
<P>
Pokiaľ ide o agentúru, Komisia chce založiť agentúru so silnými právomocami. Komisia môže prijať pozmeňujúce návrhy, ktoré ukladajú agentúre všeobecné úlohy, a tiež zabezpečiť otvorenejšie a transparentnejšie konzultácie so zúčastnenými stranami. Nie je však možné presiahnuť Zmluvu o ES.
<P>
Množstvo pozmeňujúcich a doplňujúcich návrhov zo strany výboru, pokiaľ ide o rozhodovacie právomoci agentúry, sú nekompatibilné so zásadou určenou moronijským rozsudkom. Znepokojenia súvisia najmä so stupňom práva agentúry svojvoľne rozhodovať. Úplne súhlasím s potrebou silnejšej a účinnejšej agentúry a verím, že tento cieľ môžeme dosiahnuť prostredníctvom prístupu, ktorý navrhla Komisia a to tým, že agentúra vyvinie kódy, ktoré budú prijaté prostredníctvom komitologického postupu.
<P>
Neskončím bez toho, aby som sa dotkol problému účinného rozdelenia prevádzkovania siete z produkcie a zásob. Súčasné pravidlá znamenajú, že veľké množstvo prevádzkovateľov siete môže účinne diskriminovať nových účastníkov. To má za následok ťaživý dopad na investície do rozvodných sietí a zavedenie novej kapacity.
<P>
Cieľ, ktorému čelíme je nájsť prístup, ktorý úplne odstráni základný konflikt záujmov vertikálne integrovaných prevádzkovateľov siete a zároveň im poskytne správne podnety na investovanie a riadenie rozvodných sietí nediskriminačným spôsobom.
<P>
Rada na svojom zasadnutí zo 6. júna dospela k dohode o všetkých častiach balíka. Cieľom, s ohľadom na vaše hlasovanie, je byť v pozícii, aby bolo možné dosiahnuť prijatie balíka v druhom čítaní na konci tohto roka. Ak bude tento proces posunutý, balík by bol v ohrození, že nebude prijatý pred voľbami v roku 2009. Spolieham sa preto na Parlament a francúzske predsedníctvo, že za tých niekoľko mesiacov urobia všetko preto, aby bola dosiahnutá celková dohoda.
<P>
Dovoľte mi upozorniť, že na zasadnutí Rady pre energetiku, ktoré sa uskutočnilo 6. júna si Komisia oficiálne vyhradila právo pripomienky, pokiaľ ide o balík a najmä s ohľadom na vaše hlasovanie, ktoré sa uskutoční zajtra.
<P>
Vážení poslanci, vaše prispenie v tomto procese je od jeho začiatku značné. Teším sa na pokračovanie našej spolupráce na týchto návrhoch počas nasledujúcich mesiacov v záujme európskych spotrebiteľov energie.
<SPEAKER ID="278" NAME="Eluned Morgan">
spravodajkyňa. - Vážený pán predsedajúci, dúfam, že Parlament zajtra príjme správu o elektrickej energii, ktorá bude ukazovateľom pre energetické spoločnosti v celej Európe, že chceme spotrebiteľa posadiť späť do riadiacej pozície.
<P>
Predtým, ako budem hovoriť o kontroverznom aspekte tejto smernice, rada by som sa venovala niektorým oblastiam, v ktorých sa nám podarilo v rámci Parlamentu dosiahnuť konsenzus.
<P>
V Európskej únii nie je nikto, kto by si nevšimol prudké zvyšovanie cien energie za posledné mesiace. V celej Európskej únii ľudia zápasia s platbami za účty za energiu, takže veríme, že problém "energetickej chudoby" by mal byť umiestnený na popredné miesto agendy EÚ. Napokon, systém ETS a ciele, pokiaľ ide o obnoviteľné zdroje energie sú európske a úzko súvisia s cenami energie.
<P>
V našej požiadavke sme zohľadnili decentralizáciu, vážený pán komisár, aby členské štáty predložili návrhy ich definícií čo je to energetická chudoba a akčný plán, ktorý sa zaoberá týmto problémom. A preto, ak sa chce Rada zaoberať týmto balíkom, mala by porozumieť, že ide o hlavnú požiadavku Parlamentu.
<P>
Existuje už mnoho práv spotrebiteľov, pokiaľ ide o oblasť energie, ale tieto práva nie sú posilnené. Preto sme žiadali národné regulačné orgány, aby využili podnety a sankcie na zabezpečenie ochrany spotrebiteľa.
<P>
Taktiež sme doplnili do zoznamu ďalšie práva, ktoré by mal spotrebiteľ uvítať, akými sú napríklad prijateľné ceny pre rodiny s nízkymi prijímami, ľahší spôsob zmeny dodávateľov, zvýšený záujem o záujmy spotrebiteľa, najmä ak ide o sťažnosti a spravodlivý prístup k ľuďom vo vidieckych ako aj vzdialených oblastiach.
<P>
Veríme, že by malo existovať verejné predstavenie inteligentných meračov v priebehu nasledujúcich 10 rokov, ktoré by prispelo k zvýšeniu energetickej účinnosti a spoločnosti by mali byť tvorivejšie v spôsobe vyžadovania platieb za energiu a nie odmeňovať ľudí, ktorí spotrebujú viac, ako je to v súčasnosti. Prednostný vstup by mali mať obnoviteľné zdroje energie, pokiaľ ide o vstup do rozvodových sietí, aby sme mohli dosiahnuť cieľ 20 %.
<P>
Musíme porozumieť tomu, že keď hovoríme o distribučných systémoch, hovoríme o monopoloch, takže je tu zjavná potreba prísneho riadenia.
<P>
Radi by sme videli lepšiu spoluprácu medzi národnými regulačnými orgánmi a orgánmi pre konkurencieschopnosť. Týmto spôsobom môžeme dosiahnuť bod, keď nebudeme mať takmer polovicu krajín EÚ s dominanciou jednej spoločnosti s celkovým podielom na trhu vo výške 70 %.
<P>
Teraz k najkontroverznejšej časti správy - problém rozdelenia. Je viac ako jasné, že súčasný systém nefunguje. Existuje podozrenie, že niektorí nekonajú čestne. Prednostný prístup dávajú svojim vlastným spoločnostiam a zavádzajú prekážky, ktoré potláčajú konkurenciu. Preto ako spravodajkyňa verím, že celkové rozdelenie dodávok energie z distribučných spoločností alebo celkové rozdelenie vlastníctva - ako pôvodne navrhovala Komisia - by malo byť jedinou možnosťou pre spoločnosti obchodujúce s elektrickou energiou.
<P>
Je to jediný spôsob ako odstrániť konflikt záujmov. Môžete stavať toľko čínskych múrov, koľko chcete, ale pre spoločnosti tu nebude existovať žiaden podnet na to, aby posilnili konkurenciu na trhu ak vlastnia svoje vlastné distribučné spoločnosti.
<P>
Potrebujeme vytvoriť podmienky pre rovnováhu: ľahší prístup k obnoviteľným zdrojom a MSP, ale možno viac ako čokoľvek iné, potrebujeme stabilný regulačný rámec pre investície vo výške 3 miliardy, ktoré sú nevyhnutné pre trh EÚ. Ak teraz prekrútime tento problém, nebudeme schopní vyslať správny signál tým správnym investorom a pre Európu to môže znamenať premárnenú šancu. Tento problém nezmizne a ak premárnime šancu, vláda môže padnúť.
<P>
Takže kto tomu bráni? Nemecko, Francúzsko, Rakúsko, Luxembursko, Grécko a Bulharsko: myslia si, že posilnenie týchto čínskych múrov bude dostatočné. Niektorí majú podozrenie, že je tu snaha o ochranu národných majstrov, ktorí sú šťastní ak môžu investovať na iných trhoch, ale nie sú ochotní dovoliť iným, aby vstúpili na ich trhy. Nemali by sme preceniť tento model, ale taktiež by sme neradi videli zníženie cien pod akýkoľvek model.
<P>
Vieme, že Rada sa neoficiálne dohodla, pokiaľ ide o tento problém. Navrhla posilnenie týchto čínskych múrov. Mnohí z nás však cítia, že toto nebude postačovať ako riešenie situácie z pohľadu európskych spotrebiteľov a preto sme zahájili opačnú pozíciu.
<P>
Rada by som poďakovala najmä tieňovým spravodajcom a všetkým, ktorí prispeli k vytvoreniu tohto balíka a za spoluprácu na tomto veľmi zložitom materiáli.
<SPEAKER ID="279" NAME="Alejo Vidal-Quadras" LANGUAGE="ES">
Vážený pán predsedajúci, energia je stále z mnohých dôvodov jednou z Achillových piet Európskej únie, najmä vďaka neochote niektorých vlád alebo obchodných elít pripustiť, že s cieľom dosiahnutia spoločnej energetickej politiky musíme dospieť k integrovanému vnútornému trhu, ktorý je otvorený konkurencii, v ktorom si spotrebitelia môžu voľne vybrať svojich dodávateľov a v ktorom energia prúdi zo Štokholmu do Atén a z Lisabonu do Viedne bez veľkých ťažkostí. Na dosiahnutie tohto cieľa, ktorý je stále dosť vzdialený, musíme pripraviť pôdu a zároveň odstrániť mnoho prekážok.
<P>
V správe o regulácii, ktorej som spravodajcom, a ktorá bola vo výbore takmer jednomyseľne prijatá, zdôrazňujeme potrebu zvýšiť prepojenosť medzi členskými štátmi, potrebu zosúladenia technických pravidiel na európskej úrovni, vhodnosť udelenie väčšej právomoci agentúre ako regulačného orgánu, lepšieho rozdelenia zodpovednosti, pokiaľ ide o prevádzkovateľov systémov, aby boli schopní kontrolovať vytvorenie sieťových kódov a konzultovať ich so zúčastnenými stranami počas prípravy týchto kódov a taktiež poskytnutím možnosti navrhnúť kódy pre seba samých a zároveň zabezpečiť aby sa tieto kódy nevylučovali navzájom a neodporovali ani rámcovým usmerneniam.
<P>
Tieto návrhy sú výsledkom túžby, ktorú Parlament už vyjadril, mať európsky orgán pre koordináciu národných regulačných orgánov, so schopnosťou robiť rozhodnutia o problémoch, ktoré sa dotýkajú Európy, ktorý by zároveň zabránil duplicite, pokiaľ ide o rozhodnutia urobené na národnej úrovni a založil európsku sieť prevádzkovateľov systému s cieľom rozvoja nevyhnutných technických pravidiel na zabezpečenie plynulosti európskeho trhu. Z tohto hľadiska je moja správa v úplnej zhode so správami pánov Chichester a Paparizov.
<P>
S cieľom dosiahnuť založenie vnútorného trhu pre elektrickú energiu, musíme zosúladiť pravidlá a nariadenia s cieľom zabezpečiť, aby všetci aktéri dodržiavali tie isté pravidlá, podporovali vzájomné prepojenie a mali nezávislé regulačné orgány s dostatočnými právomocami na zaistenie investícií.
<P>
Správa mojej dobrej priateľky pani Morganovej zväčša obsahuje správne odpovede, pokiaľ ide o riešenie týchto problémov. Problém rozdelenia vlastníctva je dôvodom našich horlivých diskusií, ktoré boli častokrát dosť búrlivé. Napriek tomu sme stále priatelia, ktorí dokazujú, že Európa má budúcnosť.
<P>
Myslím, že hovoríme o probléme, v ktorom zohrávajú národné záujmy kľúčovú úlohu, v ktorom rôzne trhové modely sú v rozpore a v ktorom existujú situácie, ktoré musíme zohľadniť. Je zjavné, že tieto rozdiely nám bránia v pokroku a ja osobne si nemyslím, že zostavenie rôznorodého á la carte zoznamu modelov je riešením.
<P>
Rozdelenie vlastníctva nie je všeliekom, ale nevyhnutnou podmienkou, nie však samou o sebe, na dosiahnutie integrovaného jednotného trhu.
<P>
Niektoré z myšlienok pani Morgan sú diskutabilné, ako napríklad sociálne tarify, ktoré súvisia s problémom energetickej chudoby, pretože uskutočnením týchto taríf by sme riskovali zásahy do ostatných trhov.
<P>
Rada dospela k všeobecnej dohode, pokiaľ ide o balík, už pred viac ako týždňom. Naše prvé čítanie doplníme ešte pred letom. Na záver by som rád vyjadril zástupcovi Rady, nášmu blízkemu a uznávanému priateľovi pánovi Lenarčič, želanie Parlamentu dospieť k dohode v druhom čítaní, čo je postačujúce pre Európsku úniu ako celok.
<P>
Parlamentné zasadnutie sa blíži ku koncu a jednotlivé prístupy ako také by boli nesprávne, pretože vážený pán úradujúci predseda Rady, Parlament reaguje veľmi zle, keď nie je uznaný alebo cíti, že je naň vyvíjaný príliš veľký nátlak.
<P>
Toto nie je čas na rozdelenie na tých, ktorí nasledujú ťažšiu cestu a tých, ktorí nasledujú tú ľahšiu ale čas na to, aby sme konali v súlade s národnými záujmami. Je to čas pre citlivé, vyvážené a v najlepšom zmysle slova, európske prístupy.
<SPEAKER ID="280" NAME="Giles Chichester">
spravodajca. - Vážený pán predsedajúci, najskôr by som rád ocenil významné prispenie môjho bezprostredného predchodcu spoluspravodajcu pána Brunett, ktorý musel opustiť tento Parlament pre iný post v jeho vlastnom štáte. Rád by som sa poďakoval tieňovým spravodajcom za ich konštruktívny prístup k spolupráci, ktorý nám umožnil vytvoriť širší konsenzus.
<P>
Je to zaujímavá výzva nájsť správnu rovnováhu medzi ponechaním národných regulačných orgánov robiť si svoju prácu po svojom a vytvorením samostatného regulačného orgánu EÚ. Pre dobré fungovanie trhov je úloha samostatného regulačného orgánu naozaj kľúčová. Táto agentúra by dopĺňala úlohy vnútroštátnych regulačných orgánov na európskej úrovni a zároveň vymedzila rámec vzájomnej spolupráce medzi nimi a vykonávala dohľad nad spoluprácou medzi prevádzkovateľmi distribučných systémov a to vďaka svojím rozhodovacej a poradnej funkcii. S ohľadom na regulačné problémy trhu by mala agentúra v porovnaní s Komisiou poradnú funkciu, a to je dôležitá funkcia.
<P>
V súvislosti s diskusiou o tomto nariadení sme sa ešte viac presvedčili o potrebe ísť za hranice návrhov zo strany Komisie, pokiaľ ide o agentúru a vytvorenie agentúry s nezávislejšími a rozhodovacími právomocami. Ak má agentúra účinne prispieť k rozvoju integrovaného konkurencieschopného trhu s energiou EÚ, agentúra bude potrebovať rozsiahlejšie právomoci a bude musieť byť nezávislou od Komisie, aby sa mohla vyrovnať s cezhraničnými situáciami a zabezpečiť účinnú spoluprácu medzi prevádzkovateľmi prenosovej sústavy a vnútroštátnym regulačným orgánom - národnými regulačnými orgánmi.
<P>
Preto navrhujeme nové rozhodovacie právomoci pre agentúru, predovšetkým pokiaľ ide o rozvoj technických kódov, ktoré moji kolegovia už spomenuli, a investičné plány prevádzkovateľov prenosovej sústavy a väčšej regulačnej a finančnej nezávislosti. Táto väčšia právomoc a nezávislosť je spojená s väčšou zodpovednosťou Parlamentu, ale aj zodpovednosťou zúčastnených strán. Preto sme navrhli zvýšenú požiadavku na agentúru v súvislosti s konzultáciou, transparentnosťou a zodpovednosťou voči Parlamentu.
<P>
Mal by som zdôrazniť, že sme sa snažili zosúladiť obsah tejto správy s nariadením a ďalšími časťami balíka. Uvedomovali sme si problém, ktorý vyvstal v súvislosti s moronijským rozsudkom, ale napriek tomu sme presvedčení, že naše návrhy sú prijateľné.
<P>
Navrhované zmeny s ohľadom na štruktúru sú zamerané na zabezpečenie najúčinnejšej rovnováhy medzi potrebami regulačnej nezávislosti a vhodnosti politickej kontroly na druhej strane. Pre mňa a pre nás je kľúčovou zásadou to, že nezávislosť agentúry je rozhodujúca, nielen s ohľadom na jej účinnosť, ale tiež s ohľadom na jej dôveryhodnosť. Preto navrhujeme posilnenie úlohy rady regulačných orgánov, časové obmedzenie, pokiaľ ide o zabezpečenie rýchleho rozhodovania a zvýšenie finančnej nezávislosti agentúry.
<P>
Budúcnosť európskeho trhu s energiami a jeho rozvoj po zavedení tretieho balíka bude vyžadovať dôležitú úlohu agentúry a to je dôvod prečo právomoc a nezávislosť agentúry musia byť posilnené nad rámec, ktorý pôvodne navrhovala Komisia.
<SPEAKER ID="281" NAME="Mia De Vits" LANGUAGE="NL">
Vážený pán predsedajúci, dámy a páni, myslím, že správa pani Morgan a moja správa o Európskej charte práv spotrebiteľov energie musia byť hodnotené spoločne. Dnes je konštrukčné rozdelenie odvetvia energie oveľa viac nevyhnutné ako bolo kedykoľvek predtým, ale to neznamená, že je to samotný koniec tohto odvetvia. Otázkou je a ostáva: je to v prospech spotrebiteľa? Nie je to samozrejmé. V tejto súvislosti, v mojej krajine, Belgicku, účty spotrebiteľa za energiu budú priemerne cez 300 EUR, čo je viac v roku 2008 ako to bolo v roku 2007. Uvedomujem si, že rastúce ceny ropy sú z veľkej časti zodpovedné za túto skutočnosť - ale nie úplne zodpovedné.
<P>
Čísla, ktoré nám poskytla pani komisárka Kuneva odhaľujú, napríklad, že 20 - 32 % Britov, ktorí zmenili poskytovateľa od otvorenia trhu sú na tom horšie ako boli predtým. To je dôvod, prečo je nevyhnutné, aby spotrebitelia vedeli o svojich právach, pokiaľ ide o odvetvie energetiky. A to v súčasnosti nie je zabezpečené. Hovoríme tu o skutočnom nedostatku zrozumiteľných informácií o týchto právach, preto je potrebný silný, jasný a zrozumiteľný materiál, ktorý by vymenovával existujúce práva: charta.
<P>
Pani Morgan už hovorila o tom, čo musí obsahovať. Rada by som dodala niekoľko ďalších častí. Spotrebitelia musia byť schopní zmeniť poskytovateľa: samozrejme. Bez poplatkov a v rámci jedného mesiaca: určite. To znamená, že musia byť schopní porovnať ponuky, aj keď, to je dôvod prečo je dôležité, aby boli zmluvy a účty štandardizované. Aby boli spotrebitelia schopní urobiť porovnanie, potrebujú mať prehľad o súčasnej spotrebe energie a byť informovaní o tejto spotrebe aspoň štyrikrát do roka. Pani Morgan o tomto už tiež hovorila - a ja podporujem tieto myšlienky, ktoré sú tiež obsiahnuté v mojej správe - "inteligentný merač", a pojem energetickej chudoby a národné akčné plány v oblasti energetiky musia viesť k tomuto cieľu a zároveň sú základným krokom tým správnym smerom.
<P>
S ohľadom na sociálne tarify, by som rada povedala pánovi Vidal-Quadras, že podľa môjho názoru, zavedenie týchto taríf musí byť možné, musí byť účinným nástrojom pre členské štáty. To je jediná vec, ktorú by sme mohli povedať s ohľadom na sociálne tarify, pán Vidal-Quadras. Preto sa mi nezdá nemožné podporiť tento návrh.
<P>
Okrem toho, fyzický kontakt sa zdá byť dôležitý, pokiaľ ide o získavanie informácií. Predsa v dnešnej dobe ostáva digitálne rozdelenie neuveriteľne skutočné.
<P>
Rada by som uzavrela svoj príspevok s pravdepodobne najdôležitejšou pripomienkou. Podľa nášho názoru, ak si spotrebitelia želajú byť si vedomí svojich práv a v nadväznosti na to aj dostatočne informovaní, musia pri podpisovaní zmlúv dostať k dispozícii kópiu charty, ktorá jasne a zrozumiteľne vymenováva ich existujúce práva. To je to, čo žiada naša skupina, nič viac a nič menej: aby boli zhrnuté existujúce práva a aby spotrebitelia mali k dispozícii tieto práva vo forme zrozumiteľného materiálu. Preto nerozumiem pozícii Komisie, vážený pán komisár Piebalgs, alebo ostatných skupín. Pred niekoľkými mesiacmi, Komisia súhlasila s chartou, teraz, po niekoľkých mesiacoch, sme skončili s jednoduchým informatívnym zoznamom. Je nevyhnutné aby sme sa pohli ďalej. Z tohto dôvodu žiadam ostatné skupiny o podporu pozmeňujúceho návrhu, ktorý predložila skupina socialistov Európskeho parlamentu. Znovu neobjavujeme koleso, len žiadame, aby boli spotrebitelia informovaní o ich existujúcich právach prostredníctvom kópie charty, ktorá by im mala byť k dispozícii pri podpisovaní zmlúv. Ak najzávažnejším problémom dnešnej doby - ako to poznamenala Komisia - je zrozumiteľná informácia, alebo radšej nedostatok tohto typu informácií, verím, že náš návrh je riešením.
<SPEAKER ID="282" NAME="Ján Hudacký">
spravodajca Výboru pre hospodárske a menové veci požiadaného o stanovisko. - (SK) Energetická situácia v Európe, ako aj inde vo svete, nás núti hľadať nové účinné riešenia, ako zaistiť bezpečnosť dodávok v jednotlivých členských krajinách s primeranými cenami za predpokladu ďalšej liberalizácie energetického trhu prostredníctvom vyššej transparentnosti trhu a nediskriminačného pôsobenia všetkých dotknutých hospodárskych subjektov.
<P>
Oceňujem snahu Európskej komisie dosiahnuť pokrok, vytvoriť priestor pre jasné pravidlá a vzťahy medzi relevantnými subjektmi v rámci energetického trhu, čo by malo na jednej strane vytvoriť lepšie konkurenčné prostredie a na druhej strane získať účinný regulačný mechanizmus, ktorý by svojimi zásahmi predchádzal krízovým stavom.
<P>
Úsilie je však jedna vec a realita druhá. Predložený energetický balíček, aj napriek mnohým diskusiám a kompromisným návrhom, vytvára naďalej mnoho otáznikov a neistôt. Všetci dobre vieme, že tzv. kameňom úrazu je návrh Komisie ohľadom vlastníckeho oddelenia výroby od prenosu v rámci vertikálne integrovaných spoločností.
<P>
Predstavuje tento model skutočne najúčinnejší spôsob pre viac konkurencie, menej diskriminácie, nižšie ceny a viac investícií? Napriek mnohým analýzam, ktoré mali tieto výhody potvrdiť, je aj mnoho protiargumentov, ktoré tieto výhody objektívne spochybňujú.
<P>
Môj pohľad je vcelku jednoduchý, ale overený diskusiami so zástancami, ako aj odporcami vlastníckeho oddelenia. Členské štáty, kde existujú iné modely, musia mať predsa voľbu. Osem z nich prišlo s návrhom tzv. tretej cesty, ktorú som aj ako predkladateľ stanoviska pre trh s elektrinou vo výbore ECON ponúkol ako alternatívu pri akceptovaní modelu s vlastníckym oddelením.
<P>
Tento návrh bol mimochodom v spomínanom výbore aj odobrený. Skôr než urobíme definitívne závery, mali by sme sa uistiť, či každý uvažovaný model je funkčný, či zabezpečuje plynulú dodávku energií, či je transparentný a nediskriminačný a či sa jeho transparentnosť a nediskriminačný prístup dá dosiahnuť účinnejšou reguláciou alebo nie.
<P>
Rovnako nám musí byť jasné, či navrhované riešenie neporušuje právo na súkromné vlastníctvo. V tejto súvislosti si myslím, že kompromisný návrh č. 166 predložený štyridsiatimi poslancami, ktorý umožňuje uplatnenie modelu tzv. tretej cesty, je optimálnym riešením daného stavu a rešpektovaním požiadaviek významného počtu členských krajín.
<SPEAKER ID="283" NAME="Mariela Velichkova Baeva">
spravodajkyňa Výboru pre hospodárske a menové veci požiadaného o stanovisko. - (BG) Navrhované nariadenie Európskeho parlamentu a Rady o zmene a doplnení nariadenia č. 1228 o podmienkach prístupu do siete pre cezhraničné výmeny elektrickej energie je zameraná na dosiahnutie založenia energetického trhu Spoločenstva. Názor Výboru pre hospodárske a menové veci hovorí o zlepšení konkurenčného prostredia, prekonanie existujúcich prekážok, pokiaľ ide o nových účastníkov vstupujúcich do siete a podpore investícií, čo je kľúčové pre národné hospodárstva a jednotlivých spotrebiteľov. Regionálna spolupráca a vzájomné pôsobenie medzi prevádzkovateľmi siete pomáha prideliť zdroje prostredníctvom prepojenia a rozšírenia dodávok. Pre moju krajinu, Bulharsko, ktorá je hraničnou krajinou Európskej únie, je toto príležitosť pre aktívnu integráciu do európskej siete s elektrickou energiou. Hybnou silou energetickej oblasti je dopyt, dodávka a dopad na životné prostredie. Akékoľvek rozhodnutia by mali zohľadniť podnety získané z odvetvia energetiky a jeho strategickú dôležitosť pre rozvoj moderných hospodárstiev.
<SPEAKER ID="284" NAME="Alain Lipietz" LANGUAGE="FR">
Vážený pán predsedajúci, vážený pán komisár, dámy a páni, Výbor pre hospodárske a menové veci šiel až do Paríža, aby preskúmal všetky tieto smernice. Taktiež sme sa stretli s oboma odborovými zväzmi a prevádzkovateľmi distribučného systému elektrickej energie.
<P>
Každý viedol kampaň za posilnenie agentúry v porovnaní s pôvodným návrhom Komisie. Poznáme judikatúru Súdneho dvora a sme si plne vedomí skutočnosti, že Komisia navrhovala nezmeniť Zmluvu s cieľom vyhnúť sa ťažkostiam.
<P>
Preto Výbor pre hospodárske a menové veci odporúča posilnenie všetkého, čo súvisí so sledovaním, poradnou a dočasnou právomocou, ale zároveň odporúča neumožniť agentúre zasahovať do kontroly riadenia, ktoré siaha až do oblasti udeľovania sankcií.
<P>
Len Komisia má túto právomoc. Verím, že v tomto môžeme zohľadniť súčasný stav zmlúv a taktiež potreby regulácie trhu.
<SPEAKER ID="285" NAME="András Gyürk">
spravodajca Výboru pre priemysel, výskum a energetiku požiadaného o stanovisko. - (HU) Ďakujem vám za príležitosť predniesť svoj príspevok, vážený pán predsedajúci. Vážený pán komisár, dámy a páni, nespokojnosť medzi spotrebiteľmi energie sa za posledné roky viditeľne zvýšila a to najmä ako dôsledok zvyšovania cien a nedostatku transparentnosti riadenia. Presne z tohto dôvodu je dôležité, aby Európsky parlament veľmi rýchlo požehnal legislatívnemu balíku, ktorý pomôže zaistiť účinnejšie fungovanie trhu s elektrickou energiou. Som presvedčený, že prudké zvýšenie cien a rastúca bezmocnosť spotrebiteľov boli z veľkej časti spôsobené najmä nedostatočným fungovaním trhu. V mnohých členských štátoch môžeme hovoriť o prípade, keď spotrebitelia bojujú o konkrétneho dodávateľa a nie naopak.
<P>
V Maďarsku, napríklad, liberalizácia trhu v súčasnosti znamená vyššie ceny a pokles v normách služieb, čo je výsledkom miešanice spôsobov, akými sa deje liberalizácia trhu a zároveň výsledkom chýb vlády. Prijatie balíka správ, o ktorých dnes diskutujeme, by mohlo ukončiť túto situáciu. Nové právne predpisy môžu konečne prispieť k uskutočneniu skutočnej súťaže na trhu s energiami a dodávatelia sa možno konečne ocitnú v pozícii, keď budú musieť bojovať o spotrebiteľov.
<P>
Okrem toho, energetický balík tiež vytvára lepšie podmienky pre isté investície, ktoré sú podstatné pre budúcnosť európskych dodávok energie. Bude tiež stimulom pre energetickú účinnosť a verím, že aj pre uľahčenie rozšírenia obnoviteľných energií. Ďalšou vítanou črtou návrhov je tá, že posilňujú ochranu spotrebiteľa, ktorá v súčasnosti chýba. Jedným z dôvodov, prečo je to v súčasnosti také dôležité je, že nekontrolovateľné ceny energie sú hlavnou príčinou chudoby. Podľa môjho názoru, snahy v oblasti energetickej politiky by mali byť vždy hodnotené s ohľadom na spokojnosť spotrebiteľa. Robíme dôležitý krok smerom k účinnejšej regulácii. Balík návrhov podporí súťaživosť a zároveň zlepší bezpečnosť dodávok. Dúfame, že prijatie tohto balíka zabezpečí, aby sa v budúcnosti spotrebitelia európskej energie nemuseli vyrovnávať s prehnanými cenami, ktoré by boli výsledkom nedostatočnej regulácie. Ďakujem veľmi pekne, vážený pán predsedajúci.
<SPEAKER ID="286" NAME="Gabriela Creţu">
spravodajkyňa Výboru pre vnútorný trh a ochranu spotrebiteľa (IMCO). - (RO) Vážení kolegovia, pilotný projekt agentúry pre spoluprácu energetických regulátorov poskytol Parlamentu dve možnosti: odmietnuť zbytočnú inštitúciu alebo vytvoriť účinnejšiu inštitúciu.
<P>
Parlament sa rozhodol pre druhú možnosť, nie s ohľadom na moronijský rozsudok, ale v rámci obmedzení zmluvy. Pozmeňujúce a doplňujúce návrhy prijaté vo výboroch, ktoré sú celkovo konvergentné, podstatne zmenili počiatočné privilégiá. Následne teraz očakávame, že agentúra svojou činnosťou posilní úlohu národných regulačných orgánov a podporí ich činnosť, umožní technické zosúladenie európskych sietí ako podmienku pre skutočný vnútorný trh a zároveň umožní vzájomné dodávky energie medzi členskými štátmi s ohľadom na záujmy spotrebiteľov a pozorné sledovanie pokrokov na trhu s energiami.
<P>
Od agentúry očakávame, že bude užitočným nástrojom spoločnej energetickej politiky. Neočakávame zaistenie týchto privilégií, pokiaľ ide o zníženie možností Európskej komisie v porovnaní s Parlamentom a naplnenie energetickej politiky, alebo rozhodnutia technického charakteru, ktoré by nahradili tie politické. Naším posledným cieľom ostáva zaistenie dostatočnej energie za prístupnú cenu pre každého.
<SPEAKER ID="287" NAME="Leopold Józef Rutowicz" LANGUAGE="PL">
Vážený pán predsedajúci, odvodenie výhod z energetického balíka, ktorý bol prijatý, bude závisieť v značnej miere od politických rozhodnutí. Jedine francúzski vedúci predstavitelia zaistili do značnej miery nezávislosť energie a hospodárstva od dovozu zemného plynu a ropy. Vedúcim predstaviteľom ostatných krajín chýba predstavivosť.
<P>
Neočakávane vysoké ceny zemného plynu a ropy nás nútia rozhodnúť o rámci pôsobnosti, ktorý by sme mali poskytnúť rozvoju atómovej energie a ostatným zdrojom. Ako by sme mohli využiť sieť s cieľom odvrátiť krízu? Navrhované nariadenia o prístupe do siete pre cezhraničné výmeny elektrickej energie a o spoločných zásadách vnútorného trhu s energiami by mali podporiť úplnú synchronizáciu sietí krajín starej Európy a nových krajín. To zaistí lepšiu bezpečnosť dodávok energie a prinesie obmedzenie cien energie vďaka zvýšenej konkurencii.
<P>
Agentúra pre spoluprácu energetických regulátorov, ktorá bola založená, by mala v spolupráci s ďalšími subjektmi pôsobiacimi na trhu zaistiť správne fungovanie trhu. Právomoci agentúry by mali narastať s ohľadom na potreby trhu.
<P>
Podporujem nariadenie, ktoré podporuje konkurenciu a rozšírenie výroby energie.
<SPEAKER ID="288" NAME="Gunnar Hökmark">
PPE-DE. - Vážený pán predsedajúci, najskôr by som rád poblahoželal pani Morganovej k jej výbornej práci na správe.
<P>
Rád by som povedal jednu vec, pokiaľ ide o odpoveď na jej zasahovanie počas dnešného dňa: nedovoľte členským štátom, aby sa zbavili svojej zodpovednosti v boji proti energetickej chudobe a zaistiť blaho svojich občanov, nedovoľte vláde vzdať sa tejto zodpovednosti.
<P>
Zároveň by som rád vyzdvihol to, čo považujem za najdôležitejšiu otázku v tejto diskusii, a to: Sú európske trhy s energiami dostatočne dobré? Fungujú dostatočne dobre? Sú dostatočné právne predpisy týkajúce sa blaha spotrebiteľa, nízkych cien, priemyslu a konkurencieschopnosti, a príležitostí, pokiaľ ide o čo najlepšie využitie zdrojov energie, predovšetkým obnoviteľných zdrojov energie?
<P>
Myslím, že je správne ak poviem, že odpoveď je 'nie' ak odpovedáme na výzvy klimatických zmien, zníženie energetickej závislosti a vzájomného prepojenia európskych trhov s energiami.
<P>
Preto potrebujeme reformu a preto je dôležité sprístupniť pole pôsobnosti pre nových účastníkov trhu, zabezpečiť, aby sme mali otvorenú a spravodlivú konkurenciu. Práve z tohto pohľadu sa musíme pozrieť na diskusiu o rozdelení vlastníctva. Myslím, že zodpovednosťou Rady je dosiahnuť kompromis medzi svojimi členmi. Parlament má tiež zodpovednosť, pokiaľ ide o snahu prispieť k dosiahnutiu, čo najlepšieho riešenia a my máme spoločnú zodpovednosť.
<P>
Žiadam oboch, súčasné predsedníctvo a nadchádzajúce predsedníctvo, aby zobrali túto otázku vážne. Trhy s energiami súčasnosti nie sú dostatočné. Máme spoločnú zodpovednosť dosiahnuť najlepšie možné riešenie a preto dúfam, že počúvate Parlament a my budeme počúvať vás.
<SPEAKER ID="289" NAME="Reino Paasilinna">
v mene skupiny PSE. - (FI) Vážený pán predsedajúci, želám si poďakovať spravodajcom a vôbec každému, ale najmä pani Morgan, ktorá dotiahla do konca to, čo bolo ťažkou úlohou. Navrhujeme okrem iného, aby spotrebitelia mohli mať právo na kompenzáciu ak nebude poskytnutá dohodnutá služba a v požadovanej kvalite. Spotrebitelia by mali mať právo na rýchlu zmenu dodávateľa a mali by mať aj prístup k informáciám o pozadí energetických produktov: napríklad, ich vplyvov na životné prostredie.
<P>
Obe, moja skupina a väčšina výboru podporili Komisiu, pokiaľ ide o rozdelenie vlastníctva. Mal by existovať systém rozdelenia pre výrobcov energie, ktorý by zaručoval nezávislosť poskytovateľov od vlastníkov energetických sietí. Inými slovami nemáme dôveru vo "veľký" model. V hlasovaní prehral s malým rozdielom.
<P>
V niektorých krajinách konkurencia funguje a pre spotrebiteľov je ľahké urobiť rozhodnutie, pokiaľ ide o dodávateľa. V iných krajinách je to stále prakticky nemožné. Väčšina krajín otvorila svoje trhy, ale len niektoré pokračujú v svojej po dekády starej politike protekcionizmu, zatiaľ čo sú zároveň účastné na trhoch ostatných krajín.
<P>
V mnohých krajinách je v praxi nemožné, aby nové energetické spoločnosti čestne konkurovali na trhu. Preto chceme v tejto veci niečo robiť. Situácia vedie k narušeniu hospodárskej súťaže, slabým investíciám a prehnaným cenám pre spotrebiteľov.
<P>
Okolo 77 % energie v Európskej únii je vyrobenej z fosílnych palív. Súčasné nákladné spôsoby využívania energie ukončili svoju cestu, keďže zásoby fosílií sú skromné a stávajú sa vzácnymi a sú stále menej a menej kontrolovateľné. Len v životaschopnom a úspešnom trhu je možné rozvinúť účinný systém obchodovania s emisnými kvótami, priemysel založený na využívaní zdrojov energie, s ktorými nie je spojené uvoľňovanie emisií a Európsku úniu, ktorá je sebestačná, pokiaľ ide o energiu.
<P>
Dohoda, ktorá bola dosiahnutá minulý piatok v Luxemburgu by mohla byť niečím, čo chce Parlament vidieť aj keď s nejakými črtami navyše. Napríklad, ochrana spotrebiteľa musí byť posilnená. To je želanie Parlamentu. Ešte pred nami má Komisia stále príliš veľa právomocí, pokiaľ ide o návrh. Komitologický postup sa nesmie stať základnou zásadou v spôsobe tvorby práva. To nie je základná zásada.
<P>
Potrebujeme samostatné pravidlá o sankciách v súvislosti s uplatňovaním nových smerníc. Konanie vo veci porušenia je zo strany Únie neúčinné, príliš pomalé a príliš politické. Našim cieľom je dosiahnuť súlad počas francúzskeho predsedníctva a ja dúfam, že najbližšie predsedníctvo úspešne prevezme svoje povinnosti a súčasný problém bude môcť byť dovedený do úspešného konca ešte pred koncom tohto roka.
<SPEAKER ID="290" NAME="Šarūnas Birutis">
v mene skupiny ALDE. - (LT) Rád by som zablahoželal spravodajkyni pani Morgan a vyjadril moju vďačnosť mojím tieňovým spravodajcom za ich konštruktívnu prácu. Tento materiál je dôležitým krokom smerom k vytvoreniu jednotného a konkurencieschopného trhu s energiami EÚ. Musíme považovať tento krok za nevyhnutnú podmienku na zabezpečenie konkurencie v rámci trhu a s ohľadom na záujmy spotrebiteľov.
<P>
Podľa môjho názoru, pozmenená dohoda je z väčšej časti v súlade s strategickými cieľmi energetickej politiky väčšiny členských štátov, ktorá je zameraná na vytvorenie účinného, integrovaného vnútorného trhu EÚ.
<P>
Je tu len niekoľko vecí, na ktoré by som rád upozornil. Po prvé, v kontexte smernice je problém bezpečnosti energie aj naďalej dôležitý. Z hľadiska energetických projektov zameraných na odstránenie energetických ostrovov, akými sú Litva a ostatné baltské štáty, ako aj ostatné regióny, je politická vôľa životne dôležitá, spolu so spoločnou politikou EÚ, ktorá je založená na spoločnom financovaní.
<P>
Je nevyhnutné, aby bola zavedená myšlienka vzájomnej spolupráce medzi prevádzkovateľmi distribučného systému s ohľadom na rozvíjanie integrovaného európskeho trhu s energiami a neostala len predmetom našej diskusie. Preto by som rád požiadal mojich kolegov o podporu pozmeňujúceho a doplňujúceho návrhu č. 168. To nám pomôže dosiahnuť rozhodnutie, pokiaľ ide o problém prepojenia.
<P>
Po druhé, zásada reciprocity nepochybne ostáva nevyhnutnou vo vzťahu k aktérom z tretích krajín.
<P>
Po tretie, zavedenie Európskej agentúry by mohlo značne uľahčiť vzájomnú spoluprácu a posilniť vnútorný trh. Agentúre by mali byť udelené dostatočné rozhodovacie právomoci.
<P>
Po štvrté, problém nezávislosti národných regulačných orgánov nemôžeme preceniť. Ich fungovanie musí byť transparentné a otvorené a ich činnosti bez akéhokoľvek vplyvu politikov alebo riadenia výkonných orgánov. Právomoc regulačných inštitúcií všetkých členských štátov by mali byť koordinované.
<P>
Krok za krokom, oba, spoločný trh s energiami a spoločná energetická politika by potom mohli byť rozvíjané, čo by zároveň zabezpečilo bezpečnosť dodávok spolu s najvyššou cenou, ktorá by bola prijateľná pre všetkých spotrebiteľov. Čím skôr sa tak stane, tým lepšie.
<SPEAKER ID="291" NAME="Rebecca Harms" LANGUAGE="DE">
Vážený pán predsedajúci, rada by som sa pridala k mojim kolegom, pokiaľ ide o vyjadrenie vďaky za veľmi dobrú spoluprácu medzi spravodajcami v súvislosti s týmto balíkom a rada by som bola prvá, pokiaľ ide o odpoveď na obvinenie týkajúce sa hlavnej úlohy v nemeckej diskusii o energetickom balíku a predovšetkým o rozdelení výrobných a distribučných sietí.
<P>
My Európania sme nepretržite obviňovaní z toho, že chceme urobiť život veľkých, úspešných spoločností ťažším. Počas diskusií vo výboroch som nebola svedkom žiadneho záporného zameranie týchto diskusií - vôbec. Podľa môjho názoru ide o kladný zoznam, ktorý nemôže byť dostatočne zastúpený Bruselom. Chceme spravodlivé ceny za energiu, predovšetkým za elektrinu. Chceme transparentné stanovenie ceny, spravodlivé trhové podmienky - aj pre nové a malé výrobné spoločnosti. Taktiež chceme lepšie podmienky pre decentralizáciu - dôležitý predpoklad pre organizácie distribučných sietí s cieľom byť schopný účinne zohľadniť obnoviteľné energie a výkonnosť. Pre nás je tiež dôležité skončiť s plytvaním, ktoré je prítomné vo všetkých existujúcich štruktúrach siete. Ak toto nie je kladný zoznam cieľov pre účely tohto energetického balíka, potom neviem ako by mohol byť vylepšený.
<P>
Mnoho kolegov, ktorí nesúhlasia s väčšinovým rozhodnutím, ktoré urobil výbor pre priemysel, výskum a energiu tvrdia, že ak trh nie je funkčný a nie je vystavený vplyvu politikov, môže dosiahnuť všetky tieto ciele i sám. Aj keď zatiaľ tzv. trh s energiami v Európe zdvihol ceny na najvyššiu možnú úroveň a stále stúpajú. V niektorých krajinách neexistuje žiadaná transparentnosť, pokiaľ ide o tvorbu cien. Nepretržite sa sústredíme na trh s energiami a ciele týkajúce sa klimatických zmien, životného prostredia, ktoré sú zatiaľ neuspokojivé.
<P>
Rozdelenie výrobných a distribučných sietí je dôležitým krokom smerom k priblíženiu kladných cieľov tejto energetickej politiky. Vzhľadom na írskeho hlasovanie, ktoré sa uskutočnila minulý víkend, je aj pre nemecko-francúzsky kartel neprijateľné pracovať proti návrhom Parlamentu a proti pôvodným návrhom zo strany Komisie, keďže ide o typický problém dohody. Nemci a Francúzi, Angela Merkel a Nicolas Sarkozy, v súčasnosti podporujú domáce spoločnosti.
<P>
Chceme, aby boli zohľadnené záujmy spotrebiteľov a otázka, či skutočne existuje dôkaz o budúcnosti energetického odvetvia alebo nie. Väčšina občanov by si nevybrala Európu spoločností, ale v tomto smere, by si vybrala Európu ochrany spotrebiteľa. Ďakujem za vašu pozornosť.
<SPEAKER ID="292" NAME="Romano Maria La Russa" LANGUAGE="IT">
Vážený pán predsedajúci, dámy a páni, napriek dobrým návrhom, ktoré boli prijaté Výborom pre priemysel, výskum a energetiku, ktorý nadšene prijal pozíciu predloženú v správe pani Morganovou - a taktiež by som rád zablahoželal spravodajkyni za jej výbornú prácu, ktorú odviedla - je mi ľúto, že pozície, ktoré nedávno vyplynuli z diskusií, podľa môjho názoru, zmenili to dobré, k čomu sa dopracoval výbor.
<P>
Mám na mysli závery Rady, ktoré nechali veľmi málo priestoru na konkrétne zmeny v prístupe, pokiaľ ide o vytvorenie konkurencieschopného a konkurenčného trhu s energiami. Rada navrhuje model ITO, ktorý je v skutočnosti veľmi podobný tretiemu spôsobu. Táto pozícia sa mi vôbec nezdá byť v zhode s už urobenou prácou výboru, ktorý schválil prevažnou väčšinou úplné rozdelenie vlastníctva a nesúhlasil so zriadením alternatívnych systémov, nehovoriac o nepodstatnej úlohe agentúry. Preto ma zaujíma, čo je zmyslom vytvorenia agentúry, ak má mať výhradne poradnú úlohu?
<P>
Ak sa posnažíme prekonať súčasnú rôznorodosť právnych rámcov, podľa Rady by sme zhoršili situáciu a vytvorili ešte väčšie narušenie. Preto dúfam, že Parlament pozorne preskúma svoje hlasovanie a bude sa držať toho, čo predložila pani Morganová.
<SPEAKER ID="294" NAME="Miloslav Ransdorf">
v mene skupiny GUE/NGL. - (CS) Chcel by som povedať, že pán komisár Piebalgs je v ťažkej situácii a fakticky je obeťou sprisahania byrokratov, ktorí nás veľmi rýchlo pobádajú k nepremyslenej akcii. Je tiež pravda, že údaje, ktoré máme k dispozícii, nie sú spoľahlivé. Údaje, ktoré nám boli sprístupnené, sú z rokov 2003 a 2004, pričom trh s energiou bol úplne liberalizovaný v podstate až v júni 2007. Zároveň nie sú vyhodnotené skúsenosti, ktoré sa týkajú rozdielov medzi novými a starými členskými štátmi. Je tiež potrebné povedať, že neboli vyhodnotené skúsenosti z prvých dvoch energetických balíkov. Som presvedčený, že okrem tejto kritiky, ktorá zahrňuje aj nedocenené riziká v oblasti energetickej bezpečnosti členských štátov - pretože, keď sa na trh vrhne obrovské množstvo majetku, bez toho, aby sa zabezpečilo, že sa tento majetok nedostane do nepovolaných rúk, potom sú tieto riziká skutočne vysoké - je potrebné ponúknuť aj niektoré pozitívne riešenia.
<P>
Myslím si, že pokiaľ ide o agentúru, mala by disponovať takými právomocami, aby mohla predchádzať výpadkom elektrickej energie. Komisia by tiež mala disponovať možnosťou vyhlásiť cenové moratórium v prípade nárastu cien energií o viac ako 30 % v medziročnom priemere vo všetkých členských krajinách. Na základe súčasných skúseností niektorých občanov Európskej únie, konkrétne rybárov a prevádzkovateľov nákladnej cestnej dopravy, by mal pán komisár Piebalgs a jeho kolegovia, v prípade priemerného 30 % nárastu cien energií v členských štátoch, dostať príležitosť vyhlásiť cenové moratórium. Myslím si, že toto opatrenie by sa stretlo v krajinách Európskej únie s pozitívnou reakciou a zvýšilo by prestíž nášho Spoločenstva.
<SPEAKER ID="295" NAME="John Whittaker">
v mene skupiny IND/DEM. - Vážená pani predsedajúca, tieto správy obsahujú tradičný zoznam želaní a nezlučiteľných cieľov: bezpečnosť energetických dodávok, účinný trh s energiami, znižovanie emisií CO2, harmonizácia pravidiel vo všetkých krajinách a lacná energia pre dôchodcov. Lacná energia pre niektorých totiž znamená, že ostatní z nás ju budú musieť zaplatiť.
<P>
Možno si myslíme, že ak donútime vlády, aby poskytovali dotovanú energiu skupinám ľudí, ktorí trpia takzvanou "energetickou chudobou", získame si tým priateľov. To už skutočne neexistuje ani jedna oblasť činnosti, v ktorej by Európska únia dôverovala národným vládam, a nechala ich konať v súlade s tým, čo je podľa nich v najlepšom záujme ich vlastných občanov? Jedna z vecí, na ktoré tieto správy mali poukázať, no nerobia to, sú absolútne nerozumné ciele v oblasti uhlíka a obnoviteľných energií. Cena ropy je vysoká a veľmi pravdepodobne na tejto vysokej úrovni aj zostane, no cena energií pre spotrebiteľov bude ešte vyššia, aby bolo možné dotovať obnoviteľné energie.
<P>
Paradoxné je, že dlhodobo vysoká cena ropy je presne to, čo je potrebné pre zníženie emisií CO2. Prispeje totiž k zníženiu spotreby a stimulácii vývoja alternatívnych zdrojov oveľa účinnejšie, než akékoľvek množstvo cieľov a smerníc. Ktovie, možno časom zistíme, že sa finančne vyplatí aj veterná energia.
<P>
V konečnom dôsledku bude veľmi ťažké zaviesť harmonizované pravidlá v oblasti oddelenia vlastníctva v rámci všetkých 27 členských štátov, a to bez ohľadu na výhody, ktoré by tento krok mohol, ale aj nemusel priniesť. Krajiny by boli skutočne naivné, ak by sa v súvislosti s dodávkami energie až v príliš veľkej miere spoliehali na svojich susedov. Keď zhasnú svetlá a v nemocniciach sa preruší dodávka energie, potom národné záujmy vždy prevážia nad európskymi, bez ohľadu na nariadenia navrhovaného regulačného orgánu EÚ. Taká je jednoducho skutočnosť.
<SPEAKER ID="296" NAME="Jana Bobošíková" AFFILIATION="NI">
(CS) Som výslovným zástancom návrhu, aby členským štátom bola ponechaná právomoc určiť si slobodné vlastnícke vzťahy medzi výrobcami energie a prenosovými sústavami. Vítam aj posilnenie nezávislosti právomocí a povinností národných regulačných orgánov. Pokiaľ ide o prístup do siete pre cezhraničný obchod, v tomto prípade považujem za užitočné explicitné aukcie. To, že výnosy z týchto aukcií budú investované do taríf, považujem za samozrejmé. Za samozrejmý považujem tiež návrh, aby Agentúra pre spoluprácu energetických regulátorov fungovala na základe zásady "jedna krajina jeden hlas".
<P>
Dámy a páni, zároveň však musím upozorniť, že možnosť výberu vlastníctva, aukcie, ani ďalšia agentúra nepredstavujú zásadné riešenia smerujúce k lepšiemu fungovaniu trhu s elektrickou energiou. Vzhľadom na rastúcu cenu a spotrebu energie je podľa mňa potrebné budovať ďalšie elektrárne a predovšetkým výrazne posilňovať prenosové siete. Zároveň je potrebné podporovať a propagovať jadrovú energiu, ktorá predstavuje čistý a bezpečný zdroj energie. Musíme sa prestať obávať jadrovej energie.
<SPEAKER ID="297" NAME="Nickolay Mladenov" AFFILIATION="PPE-DE">
Vážená pani predsedajúca, myslím si, že tento Parlament je spolu s Radou a Komisiou veľmi pevne presvedčený, že práva spotrebiteľov musia byť v európskom energetickom odvetví veľmi jasne definované a dobre chránené. Všetci sme presvedčení, že nové mechanizmy musia riešiť nedostatky, ktoré v súčasnosti existujú v našich systémoch v celej Európskej únii.
<P>
Všetci zároveň súhlasíme, že potrebujeme nástroj, s ktorým budeme môcť objasniť a konsolidovať existujúce energetické práva v európskych a vnútroštátnych právnych predpisoch. Súhlasíme, že tento nástroj by mal byť súčasťou širšej komunikačnej stratégie, ktorej dôležitú časť bude tvoriť aj kontrolný zoznam Komisie.
<P>
Správa pani De Vitsovej, ktorej by som chcel zablahoželať ku kvalitnej práci, a zároveň blahoželám aj jej tieňovým spravodajcom, predstavuje dôležitý príspevok k tejto diskusii. Odpovedá na niektoré kľúčové otázky, ktoré nám kladú európski občania, pričom na niektoré z nich by som chcel veľmi stručne reagovať.
<P>
Európski občania sú ochotní platiť za svoju spotrebu, no zároveň chcú vedieť, za čo platia. Takže, po prvé, správa veľmi dôrazne presadzuje potrebu transparentných cien a trvá na tom, že tieto ceny by mali byť založené len na spotrebe, že fakturácia by sa mala vykonávať v súlade s existujúcimi osvedčenými postupmi v rámci Európskej únie, že tieto postupy by mali byť porovnateľné, a že by mal existovať simulačný program taríf, ktorý by pomohol spotrebiteľom určiť, ktorá spoločnosť im ponúka lepší výber.
<P>
Spotrebitelia chcú mať možnosť výberu a chcú byť chránení pred strachom, že budú odpojení zo siete. Práve z toho dôvodu sa v správe venuje osobitná pozornosť tejto oblasti. Uvádza sa v nej potreba vytvorenia záruk pred odpojením zo siete, a zdôrazňuje, že toto opatrenie by sa v členských štátoch malo použiť len ako posledná možnosť.
<P>
Nakoniec sa správa zaoberá aj otázkou zraniteľných skupín spotrebiteľov. Úplne súhlasím s pánom Gunnarom Hökmarkom, ktorý pred chvíľou povedal, že by sme členským štátom nemali dovoliť, aby sa vyhli svojim zodpovednostiam. Práve členské štáty majú zodpovednosť ochraňovať zraniteľné skupiny spotrebiteľov - na tento účel platíme aj naše dane.
<P>
Dámy a páni, vyzývam vás, aby ste zajtra svojím hlasovaním podporili túto správu v podobe, v akej bola predložená plenárnemu zasadnutiu.
<SPEAKER ID="298" NAME="Anne Laperrouze" AFFILIATION="ALDE">
(FR) Vážená pani predsedajúca, vážený pán komisár, vážené dámy, vážení páni, vo svojom prejave sa zameriam na otázku oddeleného vlastníctva, aj keď si myslím, že táto otázka nie je tou najdôležitejšou témou. Práve naopak, domnievam sa, že v súvislosti s touto otázkou sme premárnili až príliš mnoho času.
<P>
Otázkou nie je to, či je, alebo nie je potrebné oddeliť vlastníctvo. Riadenie siete si vyžaduje priemyselné odborné znalosti. Elektrickú energiu nie je možné skladovať. Frekvenciu a napätie elektrickej siete je potrebné udržiavať na úrovni zodpovedajúcej požiadavkám trhu. Aj pri oddelenom vlastníctve bude Komisia čeliť riziku špekulatívnej alebo politickej prevádzky systému. Otázka vlastníctva, priemyselného manažmentu a bezpečnosti siete nebola podľa môjho názoru dostatočne analyzovaná.
<P>
S výnimkou tejto otázky sa nám však podarilo podporiť úlohu jedného z kľúčových subjektov nevyhnutných pre fungovanie vnútorného trhu - regulačných orgánov. Týmto orgánom je potrebné poskytnúť skutočné právomoci, aby mohli vykonávať svoje práva a povinnosti. Prostredníctvom Agentúry pre spoluprácu energetických regulátorov budú regulačné orgány plniť kľúčovú úlohu pokiaľ ide o cezhraničné otázky a harmonizáciu technických predpisov s cieľom zabezpečiť lepšie a bezpečnejšie fungovanie našich sietí.
<P>
Skupina Aliancie liberálov a demokratov za Európu predložila tri pozmeňujúce a doplňujúce návrhy. Cieľom prvého z nich je zdôrazniť, že fungovanie vnútorného trhu musí sa musí riadiť záujmami súkromných a priemyselných spotrebiteľov. Aj napriek tomu, že ide o samozrejmé tvrdenie, má cenu ho opakovať. Druhý pozmeňujúci a doplňujúci návrh sa týka dlhodobých zmlúv, ktoré sa musia riadiť určitými zásadami. Tieto zásady by nemali byť vnímané ako bariéry hospodárskej súťaže, ale ako stabilizujúci prvok. Na tomto mieste je potrebné zdôrazniť, že požiadavka na tieto zásady vyšla zo strany priemyselných spotrebiteľov. Cieľom tretieho a posledného pozmeňujúceho a doplňujúceho návrhu je vyprovokovať diskusiu. Ide o návrh, aby sa Komisia, na základe konzultácií so všetkými trhovými subjektami, zamýšľala nad krokmi smerujúcimi k vytvoreniu európskeho prevádzkovateľa prenosovej sústavy. Aj keď je v tejto súvislosti možno reč o vzdialenej budúcnosti, ide nepochybne o zaujímavý návrh, ktorý je potrebné zvážiť. Európska prenosová sieť elektrickej energie by totiž mohla vytvoriť záruky do budúcnosti pre vnútorný trh s elektrickou energiou.
<SPEAKER ID="299" NAME="Claude Turmes" AFFILIATION="Verts/ALE">
Vážená pani predsedajúca, toto nie je skutočný trh. Je to obyčajná lúpež - lúpež, ktorá stojí spotrebiteľov v Európskej únii približne 70 miliárd EUR ročne v podobe nadmerných neočakávaných ziskov, ktoré si medzi sebou rozdeľuje 10 až 12 veľkých energetických oligopolov v Európe. Plne chápem, že tieto spoločnosti chcú v týchto praktikách pokračovať aj naďalej. Ako si teda tieto nadmerné neočakávané zisky ponechajú? Po prvé, zabránia oddeleniu vlastníctva. Je mi ľúto, ale Francúzsko a Nemecko nie sú len nejaké malé okrajové členské štáty EÚ. Ak sa tieto krajiny rozhodnú neoddeliť vlastníctvo, potom nikdy nebudeme mať skutočne integrovanú elektrickú sieť a nikdy sa nám nepodarí vyriešiť konflikt medzi výrobou elektrickej energie, obchodovaním s ňou a sprístupňovaním siete pre konkurenciu.
<P>
Po druhé - a toto sa deje práve teraz - pokúsia sa vyhnúť regulácii zo strany regulačných aj kartelových orgánov. Práve preto chcú vytvoriť regionálne trhy. Ak však nebudeme mať silnú agentúru na úrovni EÚ, potom tieto regionálne trhy ostanú bez akejkoľvek regulácie: spoločnosti ako E.ON, RWE a EDF sú príliš veľké pre regionálny trh - Francúzsko, Nemecko a krajiny Beneluxu. Bez silnej agentúry na úrovni Európskej únie a lepšieho prepojenia medzi jednotlivými regulačnými agentúrami a kartelovými orgánmi bude táto lúpež vo výške 70 miliárd EUR pokračovať aj naďalej.
<SPEAKER ID="300" NAME="Eugenijus Maldeikis" AFFILIATION="UEN">
(LT) Hneď na úvod by som sa chcel poďakovať spravodajcom za ich vyváženú prácu a vynikajúcu spoluprácu. Vzhľadom na to, že Komisia navrhla veľmi komplexný a originálny prístup k dokumentu a balíku dokumentov, museli čeliť skutočne zložitej výzve. Európsky trh s elektrickou energiou (model, ktorý sa vytváral celé desaťročia) bol založený na národných vertikálne integrovaných spoločnostiach, ktoré pôsobili v rámci svojich trhov a zároveň tieto trhy ochraňovali.
<P>
Podľa môjho názoru existujú v tejto súvislosti tri hlavné smery a tri hlavné zásady. Prvou z nich je rozvoj koncentračných procesov na európskej úrovni a rušenie národných obmedzení prostredníctvom vykonávania zásady oddeľovania aktivít. Druhou je posilnenie procesu centralizácie prostredníctvom založenia európskej agentúry s cieľom dosiahnuť lepšiu koordináciu medzi národnými regulátormi, čo je skutočne pozitívny krok, ktorý väčšina z nás podporuje.
<P>
Tretia zásada, ktorá nebola podľa môjho názoru doteraz dostatočne objasnená, zostáva aj naďalej značne nezrozumiteľná a vyvoláva množstvo otázok. Ide o zásadu izolácie investícií zo strany tretích strán v európskych prepravných sústavách, ktoré by potenciálne mohli... Komisia nám neposkytla žiadne jasné odpovede týkajúce sa jej vízie do budúcnosti. Nevyjadrila sa ani k tomu, aké politické, finančné a hospodárske riziká môžu vyplynúť z vykonávania tejto zásady, prípadne ako môžu dôsledky tohto vykonávania ovplyvniť energetickú politiku a všeobecnú politiku Európskej únie.
<P>
Chcel by som spomenúť ešte jednu vec: spomínané trhové impulzy ani zásada oddelenia aktivít nie sú dostatočne silné opatrenia na to, aby zmenili podstatu prirodzených monopolov na trhu s energiou, vzhľadom na to, že ešte stále budú existovať niektoré izolované ako aj regionálne trhy. Z toho dôvodu je potrebné uzavrieť rozsiahle politické dohody pri takých podmienkach...
<P>
(predsedajúca prerušila rečníka)
<SPEAKER ID="301" NAME="Esko Seppänen" AFFILIATION="GUE/NGL">
(FI) Vážená pani predsedajúca, vážený pán komisár, najistejším konečným dôsledkom liberalizácie a harmonizácie energetických trhov v Európskej únii bude zvýšenie cien elektrickej energie. Bude to dôsledok cenového mechanizmu pre elektrickú energiu, na ktorý poukázal pán Turmes.
<P>
Trhová cena elektrickej energie sa stanovuje na veľkoobchodných energetických burzách. Tam sa cena všetkej elektrickej energie stanoví podľa najdrahších výrobných nákladov najdrahšieho produktu. V prípade, že najdrahšia forma energie pochádza zo spaľovania uhlia, prináša táto burza zisky výrobcom elektrickej energie vo vodných a jadrových elektrárňach. Tie isté spoločnosti budú mať prospech aj zo systému obchodovania s emisnými kvótami v Európskej únii. Na burze sa totiž k cene elektrickej energie pripočítajú aj emisné kvóty, aj keď tieto nie sú potrebné na jej výrobu.
<P>
Potrebujeme si vziať ponaučenie zo skúseností Spojených štátov amerických. Podľa odhadov mimovládnej organizácie známej pod názvom Public Citizen je v 14 štátoch, v ktorých sa nevykonáva regulácia cien elektrickej energie, cena elektriny až o 52 % vyššia, než vo zvyšných 36 štátoch, v ktorých sa táto cena reguluje. Správa pani Morganovej si tento problém cenového mechanizmu pre elektrickú energiu vôbec nevšíma.
<SPEAKER ID="302" NAME="Nils Lundgren" AFFILIATION="IND/DEM">
(SV) Trh s elektrickou energiou je vo všetkých priemyselných krajinách viac alebo menej monopolizovaný. Ekonomický výskum preukázal, že národné hospodárstva môžu zo zavedenia hospodárskej súťaže na trhu s elektrickou energiou očakávať veľké zisky. V takom prípade je však dôležité rozdeliť vertikálne integračné štruktúry. Výrobcovia elektrickej energie by nemali zároveň kontrolovať aj distribúciu elektrickej energie k zákazníkom - existuje tu potreba oddelenia týchto aktivít. Malý počet členských štátov sa podujal vykonať tieto reformy. Konkrétne ide o severské krajiny, Spojené kráľovstvo, Holandsko a Španielsko. Inštitúcie Európskej únie k tomu neboli vôbec potrebné. Tieto krajiny vykonávajú spomínané opatrenia očividne vo svojom vlastnom záujme. V mnohých významných krajinách, napríklad vo Francúzsku alebo v Nemecku, existuje silná opozícia voči týmto krokom. Tieto krajiny majú väčší záujem na vytvorení európskeho štátu, než na prosperite, ktorú prináša voľný vnútorný trh.
<P>
Existujú silné argumenty, pre ktoré by mala Európska únia tvrdo presadzovať toto smerovanie. Ak sa nám podarí zaviesť hospodársku súťaž v odvetví elektrickej energie, ktoré by zahŕňalo celý obrovský trh Európskej únie, potom to prinesie vyššiu účinnosť a prosperitu všetkým európskym občanom. Voči členským štátom, ktoré sú proti hospodárskej súťaži, musí byť vyvíjaný silný politický tlak.
<SPEAKER ID="303" NAME="Hans-Peter Martin" AFFILIATION="NI">
(DE) Vážená pani predsedajúca, či sa vám to páči, alebo nie, Írsko hlasovalo. Teraz musíte rešpektovať jeho rozhodnutie. Európe sa ponúka príležitosť storočia. Mám tým na mysli, že sa musí už konečne stať demokratickou a účinnou. Z pohľadu trhu s energiou to znamená nedržať sa stranou. Znamená to pustiť sa do veľkých tigrov, akými sú RWE alebo EDF, pustiť sa priamo do jadra problému, oddeliť jednotlivé aktivity a začať uplatňovať zásadu subsidiarity. Dá sa to dosiahnuť a bolo by to fantastické, nemá to však nič spoločné s doterajšou podobou Európskej únie kontrolovanou lobistickými záujmami a ich mocenskými centrami. Na druhej strane, ak v tejto oblasti nič nezmeníte, a ak nezohľadníte výsledok hlasovania v Írsku a nevyhlásite reformnú zmluvu za mŕtvu, potom sa spomínaná príležitosť storočia pre demokratickú Európu a pre spravodlivý trh s energiou premení na svet, ktorý sa bude riadiť rozhodnutiami extrémistov - z pravého aj ľavého politického spektra.
<SPEAKER ID="304" NAME="Herbert Reul" AFFILIATION="PPE-DE">
(DE) Vážená pani predsedajúca, vážené dámy, vážení páni, všetci sme sa zhodli v tom, že zámerom týchto opatrení je dosiahnutie výhodnejších cien, zvýšených investícií do prenosových sietí a lepších cezhraničných prepojení s cieľom zvýšiť hospodársku súťaž a vytvoriť trh, ktorý by nebol do takej veľkej miery kontrolovaný jednou alebo len malou skupinou spoločností.
<P>
Keď sme však potom posudzovali fakty, zistili sme, že fakty, ktoré nám predložila Komisia, jednoducho nedávajú zmysel. Neexistujú žiadne dôkazy ani fakty, ktoré by preukazovali, že oddelenie vlastníctva prinesie výhodnejšie ceny a vyššie investície. Nie je to vôbec pravda - a ak áno, môže mi potom niekto vysvetliť, prečo sú ceny v Spojenom kráľovstve vyššie. Došlo snáď v Španielsku k nárastu investícií? Je v tejto krajine viac alebo menej hospodárskej súťaže než v iných krajinách? Fakty nám jasne ukazujú, že neexistuje žiadne všeobecné riešenie.
<P>
Z toho dôvodu sa zdá byť rozumné prijať kompromis, na základe ktorého by členské štáty, ktoré chcú tento cieľ dosiahnuť odlišným spôsobom - pričom je potrebné povedať, že tento cieľ musí byť dosiahnutý - k tomu dostali príležitosť. Presne z týchto dôvodov sa musíme pokúsiť o tretiu možnosť, tretiu cestu. Mimochodom, je zaujímavé, že Výbor pre priemysel, výskum a energetiku v posledných mesiacoch trochu pozmenil svoje pôvodné stanovisko k tejto otázke. Sú aj ďalšie výbory, ktoré hlasovali proti oddeleniu vlastníctva. V našom výbore sme dosiahli nový kompromis v otázke plynu, ktorý vypracovala pani Laperrouzeová spolu s pánom Vidal-Quadrasom. Nový kompromis bol dosiahnutý aj v rámci Rady. Myslíme to úplne vážne, keď tvrdíme, že zajtra budeme v otázke elektrickej energie hlasovať za vrátenie vecí do pôvodného stavu - do stavu, v ktorom boli pred mnohými mesiacmi. Teraz je to však už bezpredmetné, vzhľadom na fakt, že táto časť bola zrušená a výsledok bude teda odlišný.
<P>
Parlament, ktorý chce, aby ho ostatní brali vážne, musí byť otvorený voči takýmto novým podmienkam a zmenám. Počas celého tohto procesu sme boli poháňaní dopredu a neustále nám bolo prízvukované, že musíme pracovať rýchlo, že sa musíme ponáhľať, a že sa ešte stále môžeme pokúšať o experimenty a hľadať inteligentné riešenia, ktoré by boli v súlade s rozhodnutím Parlamentu. Z toho dôvodu vás vyzývam, aby ste prekročili svoje stranícke hranice a hlasovali za nami predložené návrhy pre nájdenie kompromisov, ktoré by boli podobné tým, za ktoré sme hlasovali v otázke plynu, a za ktoré hlasovala aj Rada.
<SPEAKER ID="305" NAME="Edit Herczog" AFFILIATION="PSE">
(HU) Vážená pani predsedajúca, vážený pán komisár, počas posledného roka sme dosiahli obrovský pokrok, pretože vytvorenie spoločnej energetickej politiky znamená pre celú Európsku úniu obrovský krok vpred. Ide totiž o energetickú politiku, ktorá súčasne podporuje strategické záujmy členských štátov Európskej únie, ochraňuje práva a záujmy európskych občanov, podporuje konkurencieschopnosť a rast európskeho hospodárstva a ochraňuje naše životné prostredie. Týchto päť návrhov vytvára sľubnú perspektívu pre dosiahnutie takého typu trhovej integrácie, ktorá nielen transformuje spôsob, akým fungujú spoločnosti v energetickom sektore, a oddelí a zvýši transparentnosť výroby energie, jej prenosu a dodávateľských činností, ale zároveň prisúdi základným právam a ochrane spotrebiteľov energie vyššiu prioritu než kedykoľvek predtým. V kontexte európskej koordinácie musia byť úlohy monitorovania spravodlivej trhovej súťaže, stimulácie cezhraničného obchodovania s energiou a zabezpečenia dodržiavania vysokých štandardov v súlade s požiadavkami spotrebiteľov zverené takému orgánu, ktorý bude disponovať širšími právomocami než doteraz, a ktorý bude nezávislý od vlád aj energetického sektora. Presne z týchto dôvodov sa európska zákonodarná moc rozhodujúcou mierou priklonila na stranu vytvorenia Agentúry pre spoluprácu energetických regulátorov. Presne toto je cieľom návrhu správy, ktorý vypracoval môj kolega, pán poslanec Brunetta, a ktorý neskôr prevzal pán poslanec Chichester. Ako tieňovej spravodajkyni zastupujúcej socialistickú skupinu v Európskom parlamente (PSE) mi bolo potešením spolupracovať s týmito dvoma spravodajcami. Považujem za obrovský úspech, že vytvorením zodpovednej, nezávislej a silnej európskej agentúry prispeje tento spoločne vypracovaný návrh nariadenia nielen k podpore spolupráce medzi regulátormi v členských štátoch, ale zároveň pomôže dosiahnuť základný cieľ, ktorým je posilnenie regionálnych trhov a rozvoj sietí. Ako socialisti sme trvali na vytvorení silného a nezávislého orgánu, pretože sme si vedomí, že na liberalizovanom európskom trhu chce každý nakupovať tam, kde je to najlacnejšie, a predávať zase tam, kde je to najdrahšie. Z toho dôvodu potrebujeme vytvoriť taký orgán, ktorý zasiahne proti akýmkoľvek narušeniam trhu, ktoré by sa mohli v budúcnosti objaviť. Vytvorenie silného orgánu je v záujme Maďarska a všetkých ďalších menších členských štátov, pretože to pomôže zabezpečiť jeho nezávislosť, prispeje k rozvoju spolupráce, rozšíri transparentnosť na trhu a zabezpečí prísun investícií pre ďalší rozvoj.
<P>
Pán predseda, chcela by som všetkým pripomenúť, že európske dodávky energie nepredstavujú ideologický problém. Svet sa navždy zmenil. V energetickom sektore medzi sebou začínajú súťažiť celé kontinenty. Buďme úprimní, nikto nemôže ostať izolovaný od elektrickej energie a motorizácie. Cieľom energetickej politiky je zabezpečiť bezpečnosť dodávok a konkurencieschopnosť Európy. V každom prípade by som chcela na záver svojho prejavu povedať, že skupina PSE považuje za kľúčový prvok európskej energetickej politiky práve spotrebiteľov. V tejto súvislosti považujeme za poľutovaniahodné, že naši konzervatívni kolegovia nepodporujú uzákonenie povinného dodržiavania charty spotrebiteľa. Ďakujem vám za pozornosť.
<SPEAKER ID="306" NAME="Wolf Klinz" AFFILIATION="ALDE">
(DE) Vážená pani predsedajúca, počas posledných niekoľkých minút sme veľa hovorili o priemysle. Som veľmi rád, že sa v správe pani De Vitsovej veľmi priamo spomínajú práva spotrebiteľov energie. Je skutočne nesmierne dôležité, aby sme zabezpečili dostatočnú informovanosť spotrebiteľov o ich právach a vytvorili v nich istotu, že tieto práva budú dodržané.
<P>
Na rozdiel od pani De Vitsovej si však nemyslím, že potrebujeme úplne nové zákony - určite nie na európskej úrovni. Je to skôr otázka správneho a vhodného vykonávania existujúcich právnych predpisov v rámci vnútroštátneho práva. Z toho dôvodu potrebujeme silné kontrolné orgány, ktoré by boli za túto oblasť zodpovedné. Zároveň musíme zabezpečiť dostatočnú transparentnosť, aby spotrebitelia skutočne poznali svoje práva. Charta môže v tejto súvislosti poslúžiť ako vhodný doplnok. Nie v tom zmysle, že by sa z nej stal právne záväzný dokument, ale jednoducho tak, že by plnila úlohu referenčného bodu pre politiky a hospodárstvo, vzhľadom na to, že obsahuje súhrnné informácie o právnych predpisoch na ochranu spotrebiteľa v oblasti energetiky.
<P>
Všetci vieme, že naši občania môžu zohrávať zmysluplnú úlohu v spoločnosti a hospodárstve jedine vtedy, ak budú mať prístup k dostatočnému prísunu energie. Vzhľadom na to je nesmierne dôležité, aby sme zabezpečili, že všetci naši občania, dokonca aj chudobní, aj tí najchudobnejší z chudobných, dostanú to, čo im právom patrí. Nemyslím si však, že predpisovanie sociálnych kvót je úlohou Bruselu. Túto úlohu by sme mali prenechať členským štátom a priemyslu v členských štátoch. V opačnom prípade totiž nezavádzame nič iné, než mechanizmus prerozdeľovania. Najlepším riešením je prepojiť ochranu chudobných s účinnými opatreniami potrebnými na dosiahnutie našich cieľov v oblasti ochrany podnebia. Inteligentné riešenia, akými sú napríklad digitálne pokladne, môžu byť v tomto prípade veľmi užitočné. V súvislosti s týmito pokladňami chcem povedať, že podporujem návrh, aby sme vyzývali priemysel na ich zavedenie v priebehu 10 rokov. Vďaka tomu by spotrebitelia presne poznali svoju spotrebu, čo by im umožnilo lepšie plánovať a dosiahnuť vyššiu hospodárnosť.
<SPEAKER ID="307" NAME="Alyn Smith" AFFILIATION="Verts/ALE">
Vážená pani predsedajúca, aj ja sa chcem pripojiť k mojim predrečníkom a zablahoželať našim spravodajcom. Myslím si, že Parlament dnes z pohľadu európskych spotrebiteľov vykonal prospešnú prácu. Chcel by som sa však v tejto súvislosti zamerať predovšetkým na jednu otázku a jeden pozmeňujúci a doplňujúci návrh. Ide o pozmeňujúci a doplňujúci návrh č. 161 k správe pani Morganovej, ktorý presadzuje lepší prístup k sieti pre prevádzkovateľov obnoviteľných energií. Dúfam, že tento pozmeňujúci a doplňujúci návrh zajtra prejde hlasovaním. Chcel by som zároveň vyzvať na razantnejšie kroky zo strany Komisie v prípadoch, v ktorých sú vnútroštátne orgány skôr súčasťou problému, než súčasťou riešenia.
<P>
Uvediem príklad: v Spojenom kráľovstve máme Ofgem - vnútroštátny orgán pre miestny cenový mechanizmus pre prístup k sieti Spojeného kráľovstva, ktorý v skutočnosti diskriminuje prevádzkovateľov obnoviteľných energií v mojej vlasti - Škótsku. Potešil by ma vyšší stupeň európskej koordinácie a razantnejšie kroky voči jednotlivým prevádzkovateľom v členských štátoch, ktorí tvoria súčasť problému. Myslím si, že dnes sme si v tomto smere vytvorili dobrú štartovaciu pozíciu a dúfam, že budúcnosť prinesie ďalšie podobné opatrenia.
<SPEAKER ID="308" NAME="Konrad Szymański" AFFILIATION="UEN">
- (PL) Chcel by som zablahoželať spravodajcom k správam, ktoré sa zaoberajú najdôležitejšími spotrebiteľskými a politickými problémami, ktorým je vystavený náš kontinent. Oddelenie distribúcie od výroby a obchodu v energetickom odvetví má kľúčový význam pre súkromných aj priemyselných zákazníkov. Všade tam, kde sa uplatňuje oddelenie týchto aktivít, dochádza k poklesu cien, prípadne k ich pomalšiemu nárastu. V krajinách, ktoré zaviedli oddelenie spomínaných činností, bol priemerný nárast cien energií pre domácich spotrebiteľov v období rokov 1998 až 2006 len 3 %. V krajinách, kde k tomuto oddeleniu nedošlo, bol tento nárast až na úrovni 28 %. Podobné trendy môžeme pozorovať aj na trhu priemyselných zákazníkov.
<P>
Oblasť energetiky je však v súčasnosti aj o bezpečnosti dodávok, t.j. o politike. Ruský štátny monopol zvyšuje svoje investície až v 16 členských krajinách EÚ. V Nemecku, Francúzsku a Taliansku má Gazprom dokonca prístup aj k samostatným spotrebiteľom. To je dostatočný dôvod na vykonávanie zásady vzájomnosti v obchodných vzťahoch s tretími krajinami. V opačnom prípade budeme bezbranní a za túto bezbrannosť zaplatíme svojou bezpečnosťou.
<SPEAKER ID="309" NAME="Kyriacos Triantaphyllides" AFFILIATION="GUE/NGL">
(EL) Vážená pani predsedajúca, spoločnou témou návrhov pre energetický trh je jeho reštrukturalizácia v prospech súkromných podnikov, ktorá zároveň oslabuje postavenie verejných dodávateľov energie - a to aj napriek tomu, že musia aj naďalej znášať základné náklady.
<P>
V mojej krajine, v ktorej je v záujme verejného blaha energetický trh pod kontrolou verejných dodávateľov, budú mať akékoľvek opatrenia tohto druhu veľmi nepriaznivé následky. Európska únia žiada, aby sme zverili základňu celej pyramídy do rúk súkromného kapitálu. Práve z tejto základne sa však odvodzujú ceny ďalších tovarov, pretože ceny energií do veľkej miery ovplyvňujú výšku nákladov výrobného procesu, ktoré následne významným spôsobom ovplyvňujú konečné ceny pre zákazníkov.
<P>
V dnešnej dobe, ktorá sa vyznačuje neustálym nárastom dopytu po energiách a sústavne sa zvyšujúcimi cenami ropy, by malo odovzdanie energetického trhu do rúk súkromných energetických obrov katastrofálne následky, ktoré by s veľkou pravdepodobnosťou viedli k vytvoreniu kartelov. Teória regulácie cien prostredníctvom hospodárskej súťaže je obyčajný mýtus: v praxi to v mnohých hospodárskych odvetviach viedlo k vytvoreniu vplyvných monopolov so zničujúcimi následkami pre trh a jeho zákazníkov.
<SPEAKER ID="310" NAME="Andreas Mölzer" AFFILIATION="NI">
(DE) Vážená pani predsedajúca, vzhľadom na rekordné ceny ropy sa musí z energetickej nezávislosti Európy už konečne stať otázka najvyššej priority. Európska únia potrebuje znížiť svoju súčasnú závislosť od krajín Perzského zálivu. Potrebujeme zlepšiť naše vzťahy aj s ďalšími krajinami okrem Ruska, a to bez toho, aby sme sa stali až prehnane nezávislí. Budeme tiež musieť zvážiť, aká bude naša dlhodobá stratégia voči Iránu. Ak štúdia dospeje k záverom, že vkladáme príliš veľkú dôveru do hmlistých prísľubov zo strany stredoázijských diktátorov a nepotvrdených správ o ropných zásobách v súvislosti s projektom ropovodu Nabucco, potom budeme nútení vytvoriť konštruktívny vzťah s Iránom, ktorý je, koniec koncov, vlastníkom druhých najväčších svetových zásob ropy.
<P>
Nesmieme zabúdať, že čoraz väčšie zisky krajín Perzského zálivu, ktoré sú výsledkom rýchlo rastúcich cien ropy, sa využívajú na podporu islamského fundamentalizmu na celom svete. To je len ďalší dôvod, pre ktorý by Európska únia mala podľa môjho názoru zvýšiť investície pre dodávateľov alternatívnej energie.
<SPEAKER ID="311" NAME="Jerzy Buzek" AFFILIATION="PPE-DE">
Vážená pani predsedajúca, chcel by som zablahoželať pánovi komisárovi a spravodajcom k vynikajúcim správam a skvelej práci pri vypracovávaní smerníc, ktoré by mohli zjednotiť európsky energetický trh. Dlhodobé investície, zásada solidarity, prístup na trh, regulácia cezhraničných tokov - práve týchto oblastí sa týkajú dôležité ciele všetkých týchto nariadení. Nezabúdajme, že v konečnom dôsledku je na prvom mieste práve spotrebiteľ - a práve spotrebiteľ tvorí ústrednú tému všetkých týchto nariadení zameraných na ochranu spotrebiteľa, záujmov používateľov a energetiky v Európskej únii. Nezabúdajme však, že naše nariadenia nevyriešia všetky problémy, napríklad rastúce ceny ropy, a nezabránia ani nárastu cien energií, ktoré súvisia so zavedením nákladov na emisie CO2. Významným spôsobom však zjednodušia a podporia naše činnosti, čo prinesie prospech spotrebiteľom energie.
<P>
Vieme, že riešenie navrhované v správe pani Morganovej nie je pravdepodobne konečné. Predstavuje však veľmi dobrý základ pre diskusie s Radou o otázke konečného riešenia. Toto konečné riešenie, pokiaľ ide o elektrický prúd, sa musí mierne odlišovať od riešení v druhom balíku. V opačnom prípade by totiž nemalo zavedenie tretieho balíka žiadny zmysel. Zároveň musia byť riešenia pre oblasť elektrickej energie podobné ako riešenia pre plyn, nesmú však byť totožné. Dnes už môžeme jasne vidieť, že oddelenie vlastníctva bude mať v prípade trhu s energiou oveľa väčší a ďalekosiahlejší vplyv, než v prípade trhu s plynom. Tento fakt musíme akceptovať a rešpektovať.
<P>
Veľmi dôležitý je tiež prístup tretích strán na trh, prístup pre strany z tretích krajín. Aj v tomto prípade ide o kľúčovú otázku, pretože je dôležité, aby sme neposkytovali privilégiá investorom z krajín mimo Európskej únie.
<P>
Na záver by som chcel povedať, že toto je jedna z najzložitejších diskusií, aké sme tu doteraz mali, a že bola vedená veľmi kvalitne a s ohľadom na všetky zúčastnené strany.
<SPEAKER ID="312" NAME="Evelyne Gebhardt" AFFILIATION="PSE">
(DE) Vážená pani predsedajúca, veľmi ma potešila kvalitná správa pani De Vitsovej a som tiež veľmi rada, že všetci prítomní poslanci a poslankyne majú rovnaký názor na solidaritu, transparentnosť a ochranu spotrebiteľa. Musím si, že je to skvelé.
<P>
Musím však povedať jednu vec: považujem poslancov sediacich v pravej časti rokovacej sály za cynických a nedôveryhodných. Za nedôveryhodných ich považujem preto, že nepodporujú záväznú chartu práv spotrebiteľov, ktorá je nesmierne dôležitá, pretože umožňuje, aby občania poznali svoje práva. Za cynických ich zase pokladám preto, že každý v tejto rokovacej sále jednomyseľne podporil myšlienku, aby boli o týchto právach informovaní cestujúci v leteckej doprave. Táto skupina cestujúcich však nepatrí práve medzi najchudobnejšiu skupinu v našej spoločnosti. Tie najchudobnejšie skupiny, ktoré tieto práva skutočne potrebujú poznať, však s nimi oboznámené nebudú.
<P>
Z toho dôvodu vás naliehavo žiadam, aby ste toto svoje rozhodnutie znovu zvážili. Pomôžte nám zabezpečiť, aby sa táto charta stala záväznou.
<SPEAKER ID="313" NAME="Patrizia Toia" AFFILIATION="ALDE">
(IT) Vážená pani predsedajúca, vážené dámy, vážení páni, tento balík sa tomuto Parlamentu predkladá presne uprostred veľkej výzvy, ktorú predstavuje energia pre budúcnosť našej spoločnosti.
<P>
Neudržateľný a nezastaviteľný nárast cien ropy, nepriaznivé účinky používania biopalív na dostupnosť potravín a vysoké energetické požiadavky rozvojových krajín nám jasne ukazujú, že kroky zo strany Európskej únie sú nielen potrebné, ale tiež absolútne nevyhnutné. Predovšetkým však potrebujeme legislatívny rámec, ktorý konečne vytvorí európsky trh s elektrickou energiou a plynom - trh, ktorý sa dokáže regulovať vyváženým spôsobom, na ktorom budú pôsobiť národné a európske regulačné orgány, ktorý zabezpečí konkurencieschopnosť, otvorenosť, transparentnosť a tiež účinnosť pre spotrebiteľov, ktorý umožní veľkým podnikom udržať si svoju silnú pozíciu a zároveň umožní vstup a rozvoj novým subjektom, a ktorý bude smerovať dopredu, namiesto toho, aby sa vracal späť. V tejto súvislosti dúfame, že oddelenie vlastníctva nebude v prípade elektrickej energie znamenať krok späť, t.j. že neprídeme o osvedčené postupy v oblasti oddelenia siete, ktoré sú už v súčasnosti zavedené v mnohých krajinách. Potrebujeme trh, ktorý sa samozrejme postará o investorov a prevádzkovateľov, no zároveň poskytne skutočné príležitosti spotrebiteľom, bez ohľadu na to, či ide o podniky alebo jednotlivcov. Pani predsedajúca, na záver by som chcela povedať, že musíme skutočne posilniť postavenie spotrebiteľov, konkrétne tým spôsobom, že im ponúkneme istotu, záruky a spravodlivé ceny.
<SPEAKER ID="314" NAME="Roberts Zīle" AFFILIATION="UEN">
(LV) V prvom rade by som sa chcel poďakovať pánovi komisárovi a väčšine svojich kolegov za zabezpečenie skutočne liberálneho prístupu na trh s elektrickou energiou, ktorý nám spoločne s opatreniami v oblasti energetickej účinnosti umožní v budúcnosti znížiť ceny. Dve tézy - oddelenie vlastníctva a prenos - tvoria a budú aj naďalej tvoriť základný model pre skutočne decentralizovanú výrobu a bezpečnosť sietí, ktoré poskytujú prístup k elektrickej energii vyrobenej z obnoviteľných zdrojov. Mám ešte jeden sen, a bol by som veľmi rád, kedy ho tento balík dokázal naplniť: že sa konečne podarí vytvoriť zjednotenú európsku sieť elektrickej energie, a že medzi členov tohto partnerstva v oblasti systému dodávok elektrickej energie, v prípade ktorého sme boli svedkami nekonečného množstva prekážok vnútri aj mimo Európskej únie, budú patriť aj pobaltské krajiny. Ďakujem za pozornosť.
<SPEAKER ID="315" NAME="Luca Romagnoli" AFFILIATION="NI">
(IT) Vážená pani predsedajúca, vážené dámy, vážení páni, domnievam sa, že v Európe, ktorá sa každodenne vyznačuje čoraz vyššou infláciou a prudkým nárastom cien spôsobeným do veľkej miery cenou energií, je našou absolútnou povinnosťou hovoriť o európskej charte práv spotrebiteľov. Z toho dôvodu podporujem túto správu a ďakujem obom spravodajcom aj Komisii za jej prípravu.
<P>
Je správne zdôrazňovať, že dodávky energie predstavujú nevyhnutnú podmienku pre účasť na hospodárskom a spoločenskom živote. V každom prípade je však potrebné spomenúť, že už aj v súčasnosti existujú pre túto oblasť právne predpisy. Často však dochádza k porušovaniu práv občanov v súvislosti s cenami, tarifami, prípadne transparentnosťou taríf, a diskriminačnými pravidlami, ktoré často bránia porovnávaniu taríf.
<P>
Z toho dôvodu môžem len dúfať, že spoločné kroky zo strany Európskej únie a členských štátov sa budú vždy riadiť kľúčovou zásadou subsidiarity, presne ako to zdôrazňuje aj vynikajúca správa pani De Vitsovej. Prijatím tretieho balíka sa podľa môjho názoru zabezpečí aj lepšia ochrana spotrebiteľov a malých a stredných profesionálnych užívateľov.
<SPEAKER ID="316" NAME="Nikolaos Vakalis" AFFILIATION="PPE-DE">
(EL) Vážená pani predsedajúca, vážené dámy, vážení páni, faktom je, že tretí energetický balík spôsobil rozdelenie politických skupín, predovšetkým v otázke oddelenia vlastníctva.
<P>
Je zrejmé, že príčinou tohto rozdelenia nie je ideológia, ale rozdielne vnútroštátne situácie a štartovacie body v jednotlivých členských štátoch. Toto rozdelenie je dôsledkom korešpondujúcich rozdielov medzi členskými štátmi v Rade. Ak sa chceme vyhnúť vnútorným sociálnym otrasom, potom musíme tieto vnútroštátne situácie rešpektovať.
<P>
Ja osobne plne podporujem myšlienku oddelenia vlastníctva, zároveň si však plne uvedomujem, že oddelenie vlastníctva v mojej krajine neprichádza za súčasného stavu vôbec do úvahy. Potrebujeme zaviesť prechodné obdobie s cieľom umožniť všetkým zúčastneným stranám prispôsobiť sa novým podmienkam.
<P>
Po zdĺhavých a náročných rokovaniach sa podarilo v Rade dosiahnuť zmierenie v otázke "tretej cesty". Preto sa domnievam, že v súvislosti s touto zložitou otázkou je našou povinnosťou toto zmierenie podporovať a využiť naše poznatky a skúsenosti na zlepšenie niektorých jeho bodov.
<P>
Dámy a páni, je dôležité, aby sme z tohto zmierovacieho procesu vyšli všetci so vztýčenými hlavami. To sa dá dosiahnuť jedine vtedy, ak nebudeme hazardovať s kľúčovými záujmami určitých členských štátov. V otázke základných zásad nezávislosti a účinnosti, ktoré by mali zastrešovať činnosti prevádzkovateľov energetických prenosových sústav a energetických regulátorov, nesmieme pripustiť žiadne kompromisy.
<SPEAKER ID="317" NAME="Teresa Riera Madurell" AFFILIATION="PSE">
(ES) Vážená pani predsedajúca, chcela by som zablahoželať všetkým spravodajcom ku kvalitnej práci a vyjadriť svoju podporu predovšetkým stanovisku pani Morganovej, ktoré sa týka úplného oddelenia vlastníctva vo výrobných a dodávateľských činnostiach na jednej strane, a oddelenia vlastníctva a prevádzky systému na strane druhej.
<P>
Veľké vertikálne integrované spoločnosti komplikujú novej konkurencii prístup na trh a sú prekážkou predovšetkým pri rozvoji a inštalácii obnoviteľných zdrojov energie. Všetky tieto skutočnosti nás vzďaľujú od cieľov v oblasti konkurencieschopnosti a boja proti klimatickým zmenám, ktoré sme si ako Európania vytýčili.
<P>
Z toho dôvodu by som chcela osloviť menšinu v tomto Parlamente, ktorá je proti oddeleniu vlastníctva, aby odložila bokom svoje národné záujmy, ktoré sa v krátkej dobe aj tak vytratia, a namiesto toho sa začala angažovať v budovaní silnej a bezpečnej Európy z hľadiska jej energetických dodávok.
<P>
Na záver by som chcela zdôrazniť, že, aj keď je zabezpečenie prístupu k systému pre obnoviteľné zdroje energie nesmierne dôležité pre dosiahnutie našich cieľov, rovnako kľúčový je ako rozvoj prepojovacej elektrickej kapacity, predovšetkým v najviac izolovaných krajinách v rámci nášho trhu s energiou.
<P>
Chcela by som sa tiež poďakovať pani spravodajkyni, ktorá túto skutočnosť vzala do úvahy.
<SPEAKER ID="318" NAME="Adina-Ioana Vălean" AFFILIATION="ALDE">
Vážená pani predsedajúca, súčasný európsky trh s energiou podľa môjho názoru naďalej pripomína staré trhové štruktúry, ktorým dominovali národné alebo regionálne monopoly. Deje sa tak aj napriek očividným výhodám, ktoré prináša liberalizácia európskym zákazníkom z pohľadu ceny, zníženia nákladov a účinnosti. Chcem tým povedať, že liberalizácia na trhoch s plynom a elektrickou energiou je ešte stále nedokončená. Ešte stále musíme napríklad dosiahnuť pokrok v krajinách východnej Európy, kde musíme ukončiť štátom kontrolovanú výrobu elektrickej energie a liberalizovať tamojšie trhy podobne, ako sme to urobili v sektore distribúcie. Vítam aj kroky, ktoré podnikáme s cieľom zabezpečiť oddelenie vlastníctva, ktoré je nevyhnutnou podmienkou pre úplné dokončenie liberalizácie trhu s energiou.
<P>
Okrem liberalizácie musí Európa tiež podporovať rozvoj LPG a LNG terminálov a technológií. Musíme podporovať vytvorenie svetového trhu pre obchodovanie s LPG a LNG s cieľom znížiť závislosť Európy od jediného zdroja zemného plynu. Diverzifikácia a bezpečnosť energetických dodávok musia mať v našom programe rovnako vysokú prioritu ako liberalizácia.
<SPEAKER ID="319" NAME="Romana Jordan Cizelj" AFFILIATION="PPE-DE">
(SL) V prvom rade by som chcela zablahoželať spravodajcom a tieňovým spravodajcom ku kvalitne vykonanej práci. Európa začala liberalizovať trh s elektrickou energiu a plynom už pred desaťročím. Práve teraz sme však najbližšie k skutočným a dlho očakávaným výsledkom. Navrhované opatrenia kladú do popredia spotrebiteľa, ktorý si bude môcť na dobre fungujúcom vnútornom trhu s energiou vybrať spomedzi viacerých dodávateľov a zvoliť si toho najlepšieho na základe svojho vlastného uváženia. Očakávam, že otvorený a transparentný vnútorný trh zabezpečí prístup na trh aj pre malé podniky, čím prispeje k zvýšeniu konkurencieschopnosti, zlepšeniu podmienok pre investovanie do elektrární a prepravných sietí, zvýšeniu bezpečnosti dodávok a podpore trvalo udržateľného rastu.
<P>
Základným predpokladom pre dobre fungujúci vnútorný trh sú štandardné a jasné pravidlá, ktoré sa uplatňujú rovnako voči všetkým účastníkom na trhu. Rozdielne modely v jednotlivých členských štátoch určite neprispejú k dosiahnutiu vytýčeného cieľa.
<P>
Dovoľte mi využiť túto príležitosť, aby som sa poďakovala slovinskému predsedníctvu. Slovinské predsedníctvo sa skutočne v plnej miere koncentrovalo na koordináciu a nájdenie kompromisu v tejto otázke, a napriek silným národným záujmom jednotlivých členských štátov sa mu podarilo dosiahnuť v Rade dohodu.
<P>
Ani v Európskom parlamente nie je cesta vedúca ku kompromisu jednoduchá. Tlak vrátane tlaku zo strany členských štátov je silný. Verím, že Európsky parlament potvrdí kompromis, ktorý sme vypracovali vo výbore ITRE. Napriek rozdielnym stanoviskám Rady a Parlamentu si myslím, že Parlamentom navrhovaný kompromis predstavuje dobrý základ pre ďalšie rokovania a koordináciu medzi európskymi inštitúciami.
<P>
Nakoniec mi dovoľte vyjadriť nádej, že francúzske predsedníctvo, s cieľom naplniť zámery tretieho liberalizačného balíka, vyvinie maximálne úsilie pri koordinácii prác, hľadaní kompromisu a zatlačení súkromných záujmov úplne na jednu stranu. Zároveň dúfam, že rovnaký záväzok preukáže aj Komisia pri hľadaní včasných a spoločných riešení. V tejto súvislosti som povďačná pánovi komisárovi Piebalgsovi, ktorý hneď v úvode vyhlásil, že spoločnú dohodu musíme dosiahnuť ešte pred koncom tohto roka.
<P>
(potlesk)
<SPEAKER ID="320" NAME="Hannes Swoboda" AFFILIATION="PSE">
(DE) Vážená pani predsedajúca, na tejto diskusii ma obzvlášť prekvapuje, že aj keď chcú niektorí prítomní poslanci a poslankyne podrobne určovať, akým spôsobom by mala prebiehať hospodárska súťaž - pričom v tomto smere existuje niekoľko možných variantov - nie sú ochotní diskutovať o vyššej transparentnosti, väčších stimuloch pre šetrenie s energiou, možnostiach podávať sťažnosti pre spotrebiteľov energie alebo boji proti energetickej chudobe. Presne toto sú totiž podľa mňa kľúčové body správy pani Morganovej a prirodzene aj správy pani De Vitsovej. Európskym občanom musíme zajtra vyslať jasný signál. Musíme vyhlásiť, že ľudia nesmú byť zasiahnutí nárastom cien v plnom rozsahu, ale musia dostať príležitosť vyhnúť sa tejto situácii prostredníctvom zvýšenia svojich energetických úspor a predovšetkým prostredníctvom vyššej transparentnosti, vďaka ktorej si budú môcť zvoliť iných dodávateľov energie. Domnievam sa, že je nesmierne dôležité poskytnúť našim občanom túto možnosť slobodného výberu a zároveň im umožniť podávať sťažnosti v prípade nesprávnych postupov. Som veľmi povďačná pani Morganovej za túto časť správy.
<SPEAKER ID="321" NAME="Françoise Grossetête" AFFILIATION="PPE-DE">
(FR) Vážená pani predsedajúca, po vypočutí všetkých prejavov, ktoré tu dnes popoludní zazneli z úst mojich kolegov, ma dosť prekvapuje, že sa všetci zhodujeme na potrebe jednotného európskeho trhu s energiou, aj keď si myslím, že potrebujeme pracovať v smere energetickej účinnosti, aby naši spotrebitelia platili čo najmenej. Všetci sa teda zhodujeme v otázke cieľa, ktorý je potrebné dosiahnuť, nie sme však zjednotení v otázke spôsobu jeho dosiahnutia.
<P>
Všimla som si, že tu dnes nezaznelo veľa narážok alebo zmienok o dohode, ktorá sa 6. júna dosiahla v Rade, na základe ktorej nie je oddelenie vlastníctva, výroby a distribúcie nevyhnutne potrebné. Ak by oddelenie vlastníctva a jednotný trh viedli k poklesu cien energie, potom by ich potreba bola nespochybniteľná. Reálna situácia v Španielsku a v Spojenom kráľovstve je však odlišná, a Komisii sa toto tvrdenie nikdy nepodarilo dokázať.
<P>
Prestaňme preto démonizovať niektoré spoločnosti, ktoré v skutočnosti disponujú priemyselnými odbornými znalosťami a preukázali, že dokážu účinne fungovať. Ak si želáme prepojenosť a solidaritu, potom by pre členské štáty bolo bezpochyby lepším riešením, keby si mohli vybrať spomedzi niekoľkých modelov.
<P>
Skoncujme s týmto jednostranným spôsobom myslenia, ktorý odmieta tretiu cestu a obviňuje "francúzsko-nemecký kartel". Vieme, že trh sám osebe nedokáže vyriešiť otázku monopolov, ktoré sú aj tak prítomné všade. Členské štáty podnikli kroky smerom k prijatiu prijateľného balíka, ktorý môže byť neskôr ešte doladený. Ak ho neprijmeme, potom hrozí, že nebudeme mať vôbec žiadny text, a naši občania budú musieť ďalej vyčkávať. Čo je ešte dôležitejšie, nerada by som videla kladných hrdinov na jednej strane tejto rokovacej sály a záporných hrdinov - t.j. tých, ktorí sa ešte stále usilujú o dosiahnutie dohody s Radou - na opačnej strane.
<SPEAKER ID="322" NAME="Angelika Niebler" AFFILIATION="PPE-DE">
(DE) Vážená pani predsedajúca, vážený pán komisár, vážené dámy, vážení páni, myslím si, že všetci z nás zdieľajú v súvislosti s európskym vnútorným trhom rovnaké pocity. K dnešnému dňu však ešte žiadny európsky vnútorný trh neexistuje. Namiesto neho tu máme vnútroštátne trhy a monopoly, prípadne malé skupiny firiem, ktoré tieto vnútroštátne trhy kontrolujú. Zažívame situáciu, v ktorej ceny energií každodenne stúpajú, pričom Európa je závislá od dovozu energií. Všetci vidíme túto situáciu v rovnakom svetle a všetci sa zároveň zhodujeme na rovnakom cieli.
<P>
Týmto cieľom sa tu zaoberalo mnoho poslancov a poslankýň. Želáme si hospodársku súťaž, klesajúce ceny a viac investícií do prepravných sietí. Želáme si rozsiahlejšie prepojenia s cieľom umožniť cezhraničnú výmenu. Nechceme, aby sa trh sústreďoval len okolo niekoľkých veľkých dodávateľov. Veľkou otázkou však je, ako chceme tento cieľ dosiahnuť. A presne v tejto otázke sa naše názory rozchádzajú. Mnoho poslancov a poslankýň vrátane tých, ktorí vystúpili dnes, sa domnieva, že oddelenie vlastníctva predstavuje univerzálny liek. Ja však tvrdím, že ak sa vyberieme iba touto cestou, potom nevidíme celkový stav vecí. Toto nie je tá správna cesta!
<P>
Dovoľte mi spomenúť príklad niektorých krajín, ktoré vo svojom prejave spomenula aj pani Grossetęteová. V Španielsku vyrába spoločnosť Endesa 48,3 % a spoločnosť Iberdrola 28 % celkovej elektrickej energie. Vo Švédsku je vedúcou spoločnosťou Vattenfall, ktorá vyrába takmer 48 % celkovej elektrickej energie. V Taliansku je zasa hlavným subjektom na trhu spoločnosť ENEL s trhovým podielom 43,9 %. Nikto mi teda nemôže tvrdiť, že oddelením vlastníctva dosiahneme želaný výsledok, t.j. rozdrobenie trhu a vyššiu hospodársku súťaž.
<P>
Z toho dôvodu by som chcela požiadať všetkých svojich kolegov, aby zajtra, namiesto toho, aby naďalej vnímali len polovicu z celkového obrazu, podporili pozmeňujúce a doplňujúce návrhy č. 165 a 168. Pokiaľ ide o všetky ostatné body uvedené v správe pani Morganovej, považujem ich za veľmi uspokojivé. Chcela by som pani Morganovej vyjadriť svoju pochvalu, pretože príprave tejto správy venovala veľké množstvo energie a zároveň preukázala veľký záväzok. V súvislosti s témou môjho prejavu, by som však chcela povedať, že by sme mohli pre krajiny, ktoré vykonali oddelenie vlastníctva odlišným spôsobom, otvoriť aj druhú cestu. Krajiny, ako napríklad Švédsko, v ktorých je štát ešte stále stopercentným vlastníkom výrobných a prenosových sústav, by nemali byť povinné tento stav meniť. Nikto však nemôže tvrdiť, že zajtra budeme prijímať balík, ktorý zaručuje rovnaké podmienky hospodárskej súťaže. Nie je to totiž pravda.
<SPEAKER ID="323" NAME="Norbert Glante" AFFILIATION="PSE">
(DE) Vážená pani predsedajúca, ospravedlňujem sa za svoj neskorý príchod. V tejto budove musíme prejsť pešo veľmi dlhé vzdialenosti a výťahy niekedy fungujú veľmi pomaly. Otázka, o ktorej tu dnes diskutujeme, a o ktorej budeme zajtra hlasovať, nie je nevyhnutne ľavicovou alebo pravicovou otázkou, aj keď je pravda, že v tejto rokovacej sále vedieme aj tento typ diskusií, je to skôr otázka sporu týkajúcich sa nástrojov, pomocou ktorých chceme dosiahnuť náš cieľ. Presne, ako pred chvíľou zdôraznila aj pani Nieblerová, všetci sa zhodujeme v otázke cieľa: chceme na európskom trhu vytvoriť väčšiu hospodársku súťaž, chceme transparentnejšie ceny a chceme ľahko zrozumiteľnú cenovú politiku. Zásadne sa však rozchádzame v otázke nástrojov, ktorými tento cieľ chceme dosiahnuť.
<P>
Osobne sa zaraďujem medzi tých, podľa ktorých predstavuje možnosť hľadania tretej cesty tiež jeden z nástrojov. V tomto duchu sme tu predniesli aj svoje odporúčania a zároveň sme opakovane zdôraznili, že ich cieľom nie je len iniciovať tretiu cestu, teda pôvodný návrh Rady, ale že sme zároveň s nimi predložili aj ďalšie regulačné prvky, pretože návrh tretej cesty, ktorý predstavila Rada, je podľa nášho názoru nepostačujúci.
<P>
Z tohto hľadiska by sme sa mali touto otázkou zaoberať ešte raz, prehodnotiť svoj doterajší postoj a umožniť, aby sa táto druhá a tretia cesta stali tiež jednou z možností. Ešte dôležitejší je však fakt, aby sa nám v rámci Európy podarilo dosiahnuť jednotné predpisy, a aby boli regulačným orgánom v členských štátoch udelené zhodné právomoci a nezávislosť na vykonávanie opatrení, na ktorých sa v tejto rokovacej sále dohodneme, pretože v konečnom dôsledku sú to práve ony, kto sa touto otázkou bude musieť zaoberať priamo na mieste.
<P>
Počas nedávnych týždňov sme mohli byť svedkami hneď dvoch jasných príkladov úlohy Komisie pri dohľade nad kartelmi a hospodárskou súťažou, aj keď ich načasovanie nás núti k zamysleniu. Spoločnosť, ktorá porušuje antitrustové právne predpisy, si však v každom prípade zaslúži byť potrestaná. Nič viac k tomu netreba dodávať. Nesnažím sa tu robiť žiadne ústupky, myslím si však, že by sme sa jednoznačne mali zaoberať otázkou, či je oddelenie vlastníctva skutočne tým nástrojom, ktorý chceme spoločne s regulačnými orgánmi presadzovať, alebo či by sme namiesto toho mali radšej zvoliť cestu väčšej flexibility.
<P>
Dúfam, že v zajtrajšom hlasovaní sa nám podarí dosiahnuť kompromis. V opačnom prípade budeme totiž nútení pracovať spoločne s Radou na hľadaní a nájdení tohto kompromisu. Ďakujem vám za pozornosť a ešte raz sa ospravedlňujem za svoje meškanie.
<SPEAKER ID="324" NAME="Ieke van den Burg" AFFILIATION="PSE">
(NL) Vážená pani predsedajúca, vzhľadom na to, že hovorím v mene holandskej delegácie socialistickej skupiny v Európskom parlamente, chcela by som skutočne veľmi úprimne zablahoželať pani spravodajkyni Morganovej k spôsobu, akým pripravila toto stanovisko. Sme za oddelenie vlastníctva. V Holandsku sa tieto opatrenia už veľmi jasne a s pozitívnymi výsledkami zaviedli do praxe. Pozitívne výsledky je možné pozorovať v súvislosti s investíciami aj v súvislosti s dobrým fungovaním oboch trhov - trhu s plynom aj trhu s elektrickou energiou. Myslím si, že je veľmi dôležité, aby sme tieto opatrenia zaviedli aj na európskej úrovni. V tejto súvislosti by som chcela spomenúť, že k tomuto vývoju prispela aj pani Kroesová, komisárka pre hospodársku súťaž, aj prostredníctvom opatrení, ktoré v súčasnosti podniká v súvislosti s RWE a E.ON. Z toho dôvodu si myslím, že ide o dôležitý vývoj.
<P>
Ďalší aspekt tvorí energetická chudoba. Práve preto považujeme túto parlamentnú správu za skutočne vynikajúcu a dúfame, že bude schválená.
<SPEAKER ID="325" NAME="Arlene McCarthy" AFFILIATION="PSE">
Vážená pani predsedajúca, chcela by som uviesť príklad, v ktorom by mohla byť charta práv spotrebiteľov energie skutočne dôležitá. Jedna malá komunitná organizácia v Manchestri ma požiadala o pomoc pri riešení sťažnosti voči jej dodávateľovi energie. Päť rokov kontroloval tento dodávateľ merač spotreby elektriny, no neposielal žiadne účty. V marci 2008 dostala spomínaná organizácia faktúru za spotrebu elektrickej energie za obdobie celých piatich rokov vo výške 7 540,37 GBP, kvôli ktorej sa musela zadlžiť.
<P>
Ak chceme zabezpečiť, aby mali spotrebitelia kontrolu nad svojou spotrebou energie, musíme postarať sa o to, aby boli informovaní o svojich právach - v tomto prípade ide o právo dostávať pravidelné účty. V súčasnej dobe, v ktorej musia všetci spotrebitelia v každej krajine Európy čeliť rastúcim účtom za energie, musíme týmto spotrebiteľov poskytnúť informácie a nástroje, pomocou ktorých budú môcť tieto účty spravovať, znížiť svoju spotrebu a náklady a zároveň tak prispieť k zníženiu emisií CO2.
<P>
Vyzývam preto Komisiu, aby pri presadzovaní charty práv postupovala odvážne, spolupracovala s regulátormi, členskými štátmi a podnikmi na aktívnej podpore a propagácii týchto práv a opustila predstavu umierneného kontrolného zoznamu, ktorý spotrebiteľom v súčasných podmienkach komplexných energetických výziev a cien nedokáže zabezpečiť spravodlivé ceny. Ak môžeme mať chartu práv pre cestujúcich v leteckej doprave, prečo by sme nemohli mať aj chartu práv pre spotrebiteľov energie? Pán komisár, rada by som na túto otázku dostala odpoveď.
<SPEAKER ID="326" NAME="Paul Rübig" AFFILIATION="PPE-DE">
(DE) Vážená pani predsedajúca, európska energetická agentúra v Paríži vypočítala, že v roku 2012 začneme pociťovať nedostatok energie. Je preto nesmierne dôležité, aby sme venovali naliehavú pozornosť vytváraniu stimulov a zvýšeniu investícií do prenosových systémov a výroby elektrickej energie. Súčasná smernica o elektrine obsahuje dobré stimuly pre skrátenie schvaľovacích lehôt, aby sme zabránili výpadku elektrickej energie v roku 2012.
<P>
Zároveň je potrebné posilniť úlohu národných regulátorov, aby sme tiež mohli presadzovať záujmy nášho vlastného priemyslu v susedných krajinách. Bolo by dobré, keby sme mali regulačnú agentúru pre jadrové otázky, ktorá by vydávala vyhlásenia o bezpečnosti a zárukách podľa francúzskeho vzoru. Rada by sa mala tento týždeň zaoberať aj touto otázkou.
<SPEAKER ID="327" NAME="Silvia-Adriana Ţicău" AFFILIATION="PSE">
(RO) Chcela by som zablahoželať pani spravodajkyni Morganovej. Bezpečnosť energetických dodávok pre Európsku úniu si vyžaduje obrovské investície. Investori zase potrebujú mať predvídateľné prostredie, ktoré by bolo priaznivo naklonené strednodobým a dlhodobým investíciám.
<P>
Vzhľadom na prebiehajúce klimatické zmeny si Európska únia stanovila cieľ, aby do roku 2020 pochádzalo minimálne 20 % jej energie z obnoviteľných zdrojov. Kľúčovým predpokladom pre splnenie tohto cieľa je zabezpečenie prístupu k prenosovým energetickým sieťam. V posledných rokoch zažívame prudký nárast cien energií. Európski občania očakávajú od európskych inštitúcií odpovede na svoje problémy. Dostupnosť a prístup k energiám je kľúčovým predpokladom hospodárskeho a spoločenského života.
<P>
Zriadením Agentúry pre spoluprácu energetických regulátorov zabezpečíme lepšiu ochranu záujmov spotrebiteľov energie. Myslím si, že pozmeňujúci a doplňujúci návrh č. 18 v správe pána Chichestera patrí do právomocí Rady.
<SPEAKER ID="328" NAME="DanutBudreikait" AFFILIATION="ALDE">
(LT) Chcela by som zablahoželať Komisii k navrhovanému balíku dokumentov pre vytvorenie realistického vnútorného trhu s energiou v Európskej únii. Zároveň by som chcela pogratulovať aj pani Morganovej, ktorá nám vo svojej správe poskytla odborné ohodnotenie situácie na trhu a zároveň ponúkla možné riešenia.
<P>
Potešilo ma, že sa začala venovať pozornosť existencii "energetických ostrovov". Litva je - pokiaľ ide o dodávky elektrickej energie a plynu - tiež súčasťou takého "ostrova". Energetická budúcnosť tejto krajiny sa po uzavretí jadrovej elektrárne Ignalina v roku 2009 stane úplne nepredvídateľná, vzhľadom na jej absolútnu závislosť na Rusku. Z toho dôvodu je pre Litvu nesmierne dôležitá integrácia do spoločnej prenosovej sústavy Európskej únie.
<P>
Navrhované oddelenie vlastníctva, ako jediný prostriedok zaručujúci nezávislosť prevádzkovateľov prenosových sústav, vylúčenie tretích krajín z kontroly prenosových sústav a ich prevádzkovateľov a stanovenie ochrany záujmov spotrebiteľov za jeden z prioritných cieľov - presne toto sú prostriedky, ktoré zabezpečia energetickú bezpečnosť Európskej únie a blahobyt jej občanov.
<SPEAKER ID="329" NAME="Vladimír Remek" AFFILIATION="GUE/NGL">
(CS) Vážené dámy, vážení páni, ako tieňový spravodajca k správe pána poslanca Chichestera som patril k zástancom návrhu, aby v prípade hlasovania v Agentúre pre spoluprácu energetických regulátorov zostal zachovaný pôvodný zámer Komisie, t.j. jeden štát jeden hlas. Presadenie takzvaného váženého pomeru hlasov by zvýhodnilo veľké členské štáty na úkor menších členských štátov. Výbor ITRE svojou významnou väčšinou podporil spravodlivejší princíp a ja verím, že rovnaký výsledok dosiahneme aj pri hlasovaní na plenárnej schôdzi. Vznik agentúry, ktorá nebude len ďalším byrokratickým diskusným klubom bez právomocí, si želala aj väčšina národných regulátorov energetických trhov, pretože nerovné podmienky pre jednotlivé krajiny by prakticky znehodnotili snahu vytvoriť rešpektovanú a fungujúcu agentúru. Národné energetické trhy vznikali za rozdielnych podmienok a doteraz nie sú navzájom účinne prepojené. Táto agentúra má šancu prispieť k ich skutočnému prepojeniu.
<SPEAKER ID="330" NAME="Jim Allister" AFFILIATION="NI">
Vážená pani predsedajúca, som silným zástancom oddelenia výroby a distribúcie. Toto oddelenie však musí byť dôkladné, a preto si kladiem otázku, či je vôbec možné dosiahnuť želaný výsledok pri akomkoľvek štátnom vlastníctve v ktoromkoľvek z týchto dvoch sektorov. Hovorím to čiastočne aj na základe svojich vlastných skúseností vo svojom volebnom obvode, t.j. v Severnom Írsku, ktoré sa nedávno zapojilo do jednotného trhu s elektrickou energiou v rámci celého írskeho ostrova, s cieľom naplniť priaznivé vyhliadky, ktoré mal tento krok priniesť pre stabilitu cien.
<P>
Naše skúsenosti však boli značne odlišné. Pred niekoľkými týždňami som navštívil jedného z najväčších energetických spotrebiteľov v mojom volebnom obvode. Pred troma rokmi platil tento podnik za energie len o trochu viac, než bola priemerná cena v Spojenom kráľovstve. Dnes musí na jednotnom írskom trhu s elektrickou energiou platiť až o 76 % viac, než je priemer v Spojenom kráľovstve. V konečnom dôsledku teda toto oddelenie neprinieslo žiadne výhody. Základnou príčinou tohto vývoja je podľa mňa skutočnosť, že jednotný trh bol vytvorený bez toho, aby bola adekvátne zohľadnená otázka štátnych monopolov a ESB.
<SPEAKER ID="331" NAME="Lambert van Nistelrooij" AFFILIATION="PPE-DE">
(NL) Vážená pani predsedajúca, budem stručný. Na trhu s elektrickou energiou dochádza v posledných rokoch k reálnemu poklesu investícií do cezhraničných sietí. Z toho dôvodu potrebujeme prijať nový legislatívny balík. Pán komisár Piebalgs a všetci prítomní poslanci a poslankyne veľmi dobre vedia, aké dôležité je pre mňa vytvorenie rovnakých podmienok. Oddelenie vlastníctva je z tohto pohľadu najlepším riešením. Energetická rada si našťastie uvedomila, že v súčasnosti tieto rovnaké podmienky neexistujú.
<P>
Zákaz prevzatia podnikov horizontálnymi nerozdelenými organizáciami v najbližších rokoch je preto opodstatnený. Nebude sa konať žiadne privlastňovanie si najlepších životaschopných malých spoločností veľkými nerozdelenými organizáciami. Toto opatrenie umožní organizáciám v Holandsku - napríklad výrobcom, ako sú Nuon alebo Essent - rozvinúť európsku perspektívu. Vytvára pre nadchádzajúce obdobie priestor, v ktorom sa dá voľnejšie dýchať. Vzhľadom na tieto skutočnosti bezvýhradne podporujem oddelenie vlastníctva, ktoré sa navrhuje v správe pani Morganovej.
<SPEAKER ID="332" NAME="Neena Gill" AFFILIATION="PSE">
Vážená pani predsedajúca, chcela by som zablahoželať pani spravodajkyni k vynikajúcej práci a podporiť jej pozíciu ohľadne zabezpečenia lepších cien pre našich spotrebiteľov.
<P>
Pani Morganová správne naznačila, že tento cieľ sa dá najlepšie dosiahnuť prostredníctvom oddelenia vlastníctva, čo znamená, že potrebujeme zmierniť koncentráciu moci vo veľkých spoločnostiach a umožniť lepší prístup na trh malým a stredným podnikom.
<P>
Lepšia regulácia trhov s elektrickou energiou a plynom je nesmierne dôležitá pre zabezpečenie spravodlivej hospodárskej súťaže a priaznivejších cien pre spotrebiteľov. V tejto súvislosti som veľmi znepokojená vývojom, v ktorom rýchlo rastúce ceny energií vystavujú Európanov čoraz väčšiemu riziku energetickej chudoby, predovšetkým starších ľudí, ktorí tvoria najzraniteľnejšiu skupinu.
<P>
Vzhľadom na súčasnú situáciu v oblasti energetickej bezpečnosti neexistujú žiadne pochybnosti, že Európa potrebuje dobre fungujúci trh s elektrickou energiou a plynom. V poslednom období zažívame problémy s dodávkou energií. Táto správa sa veľmi správne pokúša vyriešiť niektoré z týchto problémov.
<P>
Dostala som množstvo listov od voličov zo svojho volebného obvodu, v ktorých vyjadrujú svoju podporu pozmeňujúcemu a doplňujúcemu návrhu č. 159, ktorý by zakazoval členským štátom schváliť výstavbu nových elektrární s vyššou úrovňou emisií oxidu uhličitého, než je 350 g na jeden vyrobený kilowatt.
<SPEAKER ID="333" NAME="Joel Hasse Ferreira" AFFILIATION="PSE">
(PT) Vážená pani predsedajúca, vážené dámy, vážení páni, regionálna integrácia cezhraničných trhov s elektrickou energiou musí byť vnímaná nielen z hľadiska skutočností, o ktorých dnes diskutujeme, ale aj z hľadiska vytvorenia jednotného európskeho trhu s elektrickou energiou.
<P>
Okrem toho si široké spektrum energetických otázok v európskom rámci zaslúži komplexnejší a výhľadovejší prístup. Práve z toho dôvodu vznikla v paneli STOA Európskeho parlamentu iniciatíva na vypracovanie energetických scenárov pre najbližšie desaťročia, v ktorých sa ako základný referenčný rok použil rok 2030. Európsky parlament a niektoré jeho parlamentné skupiny sa rozchádzajú v názore na otázku oddelenia prenosových energetických systémov a energetických spoločností. Niekedy je to skôr z dôvodu vnútroštátnych situácií, než dôvodu politického presvedčenia alebo strategických volieb.
<P>
Dámy a páni, k jednej otázke sa by som sa chcel vyjadriť úplne jednoznačne. Osobne som zástancom jasného oddelenia sietí/spoločností, ktoré tieto siete využívajú, a spoločnosti, prípadne orgánu, ktorá tieto siete spravuje. Podľa môjho názoru prináša toto riešenie najviac výhod pre spotrebiteľov a vytvára sa ním príležitosť pre vytvorenie skutočného vnútorného trhu s elektrickou energiou, ktorý by mal byť jedným z našich cieľov - či už z pohľadu poslancov Európskeho parlamentu alebo z pohľadu európskych občanov.
<SPEAKER ID="334" NAME="Zita Pleštinská" AFFILIATION="PPE-DE">
(SK) Európski spotrebitelia elektrickej energie a plynu majú právo využívať univerzálnu službu, čiže právo na dodávky presne stanovenej kvality za primerané, ľahko a jasne porovnateľné a transparentné ceny.
<P>
Vítam, že v rozprave o treťom energetickom balíčku nechýba ani správa kolegyne De Vitsovej, zaoberajúca sa návrhom Charty ochrany spotrebiteľa. Práva spotrebiteľov energie sú v súčasnosti zakomponované v rozličných dokumentoch EÚ a často nie sú transponované do vnútroštátnych právnych predpisov. Oceňujem snahu pani spravodajkyne sprehľadniť práva spotrebiteľov. Spotrebitelia musia mať možnosť slobodnej výmeny dodávateľa bez akýchkoľvek prekážok. Musia rozumieť, za čo platia. Ďakujem pani spravodajkyni, že do svojej správy zakomponovala aj moje pozmeňujúce návrhy, v ktorých som vyzvala členské štáty, aby poskytli finančnú podporu spotrebiteľským organizáciám v oblasti poradenstva. Spotrebiteľské organizácie sa veľmi aktívne venujú spotrebiteľom energie, hlavne zraniteľným skupinám spotrebiteľov.
<SPEAKER ID="335" NAME="Anni Podimata" AFFILIATION="PSE">
(EL) Vážená pani predsedajúca, dovoľte mi hneď na úvod podporiť vyjadrenia pani Morganovej o tom, že potrebujeme ochraňovať väčšmi zraniteľné skupiny spotrebiteľov, predovšetkým voči rastúcim cenám pohonných hmôt. Súhlasím aj s potrebou bojovať proti energetickej chudobe a rázne podporovať investície do obnoviteľných zdrojov energie.
<P>
Pokiaľ však ide o základnú otázku vytvorenia jednotného vnútorného trhu s energiou, dosiahnutie tohto cieľa nezávisí len na plánovaní a uplatňovaní jednotnej stratégie, ale aj na uvedomení si špecifických situácií u každého účastníka.
<P>
Úplné oddelenie vlastníctva nie je bezpodmienečnou a nevyhnutnou podmienkou pre investície do zlepšenia siete. Zaostávanie v súvislosti s modernizáciou môže byť spôsobené aj nesprávnou energetickou politikou, ktorá vníma energiu z pohľadu produktu, ktorý sa distribuuje predovšetkým s cieľom zvýšenia ziskov, nie s cieľom zlepšenia systému.
<SPEAKER ID="336" NAME="Janez Lenarčič">
úradujúci predseda Rady. - (SL) Dovoľte mi začať jednou všeobecnou myšlienkou. Faktom je, že v rámci Rady jednoznačne súhlasíme so zisteniami, že situácia na vnútornom trh s energiu nie je dobrá ani uspokojivá. Z toho dôvodu sme sa dlhé roky pokúšali o dosiahnutie dohody o vytvorení skutočného vnútorného trhu s plynom a elektrickou energiou s cieľom zabezpečiť pravú hospodársku súťaž a rovnaké podmienky pre všetky subjekty na trhu.
<P>
Ako som už spomínal, dňa 6. júna sa nám v Rade podarilo dosiahnuť významný pokrok v tejto otázke. Dnes tu mnohí rečníci vrátane pani Morganovej a mnohých ďalších, zdôrazňovali, že úplné oddelenie vlastníctva predstavuje ten najúčinnejší spôsob vytvorenia skutočného vnútorného trhu s plynom a elektrickou energiou. Rovnaký názor zdieľa aj Komisia a väčšina členských štátov. Pre dosiahnutie dohody však bolo potrebné prijať kompromisné riešenie. Jeho dosiahnutie nebolo jednoduché, no nakoniec sa nám to podarilo.
<P>
Kompromisným riešením je, že sú k dispozícii tri možnosti. Na základe posúdenia predsedníctvom by uplatňovanie týchto možností v súlade s predpokladanými pravidlami malo viesť k vytvoreniu rovnakých podmienok pre všetky subjekty na vnútornom trhu s plynom a elektrickou energiou, samozrejme za predpokladu, že bude vytvorená pravá hospodárska súťaž.
<P>
Dovoľte mi poukázať aj na ďalšie skutočnosti. Niekoľkokrát tu bola spomenutá chudoba, alebo lepšie povedané energetická chudoba. Ide o veľmi dôležitú otázku, obzvlášť v podmienkach rýchlo rastúcich cien energií. Faktom však je, že táto oblasť patrí do sféry zodpovedností a povinností členských štátov, v súlade so zásadou subsidiarity. Ako tu už zdôrazňoval pán Hökmark a tiež niektorí ďalší rečníci, členské štáty sú povinné zabezpečiť prístup k energiám pre chudobných.
<P>
Niekoľkokrát sa tu tiež spomínala otázka ochrany spotrebiteľa. V skutočnosti táto otázka zaznela vo veľkom počte prejavov. Dovoľte mi zdôrazniť, že text predsedníctva, alebo, ak chcete, kompromis predsedníctva, obsahuje najdôležitejšie ustanovenie pre oblasť ochrany spotrebiteľa. Toto ustanovenie vyžaduje, aby boli spotrebitelia primerane informovaní o svojej energetickej spotrebe a o nákladoch, ktoré sa na túto spotrebu viažu, a zároveň požaduje, aby boli o týchto skutočnostiach informovaní v dostatočne pravidelných intervaloch, ktoré by im umožnili vyrovnať záväzky vyplývajúce z tejto spotreby. Okrem toho sa tiež predpokladá možnosť kedykoľvek zmeniť svojho dodávateľa a zároveň byť včasne a pravidelne informovaný o cenách jednotlivých dodávateľov.
<P>
V niektorých prejavoch vrátane prejavu pani Turmesovej, sa tiež spomínali právomoci agentúry. Táto agentúra nebude žiadnou agentúrou "len na papieri". Bude mať skutočné právomoci na vydávanie záväzných rozhodnutí, predovšetkým v záležitostiach, ktoré sa budú týkať dvoch alebo viacerých členských štátov. Ide teda o významnú inováciu.
<P>
V niektorých prejavoch, predovšetkým v prejavoch pána Birutiho a pána Zileho, ale aj ďalších rečníkov, sa spomínal problém malých a izolovaných systémov. V tejto súvislosti by som chcel upozorniť, že text dohody, ktorá sa dosiahla v rámci Rady, predpokladá úľavy alebo výnimky pre tieto izolované krajiny a trhy, až dovtedy, kým nebude ich izolácia odstránená.
<P>
Chcel by som uviesť pár slov aj v súvislosti s obnoviteľnými zdrojmi. V našom balíku, t.j. v balíku Rady, sa predpokladá zabezpečenie prioritného prístupu k sieťam pre energiu vyrábanú z obnoviteľných zdrojov.
<P>
Na záver mi dovoľte vzdať hold rozhodnosti, ktorú preukázal pán Vidal-Quadras, s cieľom zabezpečiť dosiahnutie dohody v druhom čítaní medzi Parlamentom a Radou. Dosiahnutie tejto dohody je tiež želaním Rady. Predsedníctvo súhlasí s názorom, že dohoda zo 6. júna vytvára príležitosť na dosiahnutie tejto dohody ešte pred koncom tohto roka. Táto skutočnosť je mimoriadne dôležitá z hľadiska našich ambícií dosiahnuť dohodu o klimatickom a energetickom balíku v čo najskoršom termíne v roku 2009.
<P>
Táto diskusia ma presvedčila, že pozícia Rady a pozícia Parlamentu od seba nie sú až také vzdialené. Chcel by som sa poďakovať spravodajcom a všetkým účastníkom tejto rozpravy. Myslím si, že táto rozprava bude veľmi užitočná pre ďalšiu prácu Rady aj pre dosiahnutie spoločnej dohody v želanom termíne.
<SPEAKER ID="337" NAME="Andris Piebalgs">
člen Komisie. - Vážená pani predsedajúca, dnešná rozprava sa vo veľkej miere zameriavala na domácnosti. Návrh Komisie však presahuje hranice domácností, týka sa totiž celého priemyselného odvetvia. Pri všetkej úcte k zraniteľným skupinám spotrebiteľov by som chcel zdôrazniť, že nám ide predovšetkým o dosiahnutie dobre fungujúceho trhu. Nemôžeme donekonečna všetko dotovať, pretože to znamená, že niekomu musíme niečo vziať a potom to poskytnúť niekomu inému. Som si vedomý faktu, že budú existovať zraniteľní spotrebitelia, ktorým by sme mali venovať našu pozornosť, naším prvoradým cieľom je však dosiahnutie dobre fungujúceho prepojeného európskeho trhu založeného na hodnotách a poznatkoch, ktoré sme získali z iných oblastí.
<P>
Energetický trh sa začal vyvíjať len nedávno, potrvá preto určitý čas, kým bude náležite zavedený. Myslím si však, že dnešná diskusia jasne ukázala, že návrh Komisie sa ku všetkým základným otázkam stavia správnym spôsobom.
<P>
Nikdy neexistovali ani najmenšie pochybnosti o tom, že zmena je potrebná. Aj ja si to myslím. Preukázali to nielen výročné správy Komisie, ale aj závery vyšetrovania hospodárskej súťaže v odvetví. V parlamentnej správe pána Vidal-Quadrasa sa uvádza, že potrebujeme zmenu a nové návrhy.
<P>
V poslednom čase sme tiež mohli zaznamenať určitý vývoj v oblasti právnych predpisov o hospodárskej súťaži. Problém je v tom, že ak sa aj podarí objaviť správanie, ktoré je v rozpore s pravidlami hospodárskej súťaže, vždy je to až ex-post: to znamená, že v čase, keď dôjde k uloženiu pokuty, už zákazník požadovanú sumu zaplatil. Z toho dôvodu potrebujeme štrukturálne zmeny a nami vypracované návrhy sú podľa mňa odpoveďou presne na túto potrebu.
<P>
Je tu tiež niekoľko otázok, v ktorých podľa mňa zachádzame za hranice obyčajného návrhu pre energetický trh. Začnime s agentúrou. Absolútne súhlasím, že nezávislá agentúra má kľúčový význam. Problém, ktorý v tejto súvislosti vidím, je ten, že okrem potenciálnej agentúry máme aj judikatúru, ktorá vymedzuje jasné hranice, a v rámci týchto právnych hraníc je do najvyššej možnej miery posilnená práve pozícia Komisie.
<P>
Pokiaľ ide o komitológiu, plne chápem otázky tohto Parlamentu týkajúce sa tohto postupu. Je to však postup, ktorý máme k dispozícii, a ktorý by sme mali využívať na dosahovanie výsledkov.
<P>
Pokiaľ ide o otázku porušovania práva, pán Paasilinna povedal, že toto je postup, ktorý máme k dispozícii, a ktorý by sme mali uplatňovať, vzhľadom na to, že iný postup nemáme.
<P>
Zaznela tu aj otázka o právach spotrebiteľov. Aj keď ide o otázku, na ktorú sa vzťahuje zásada subsidiarity, letecká doprava je predsa len viac cezhraničným odvetvím, než odvetvie energetiky. Podľa môjho názoru sa na chartu práv v oblasti energetiky vzťahuje zásada subsidiarity predsa len do väčšej miery. Ukázali sme dobrý príklad, je však skutočne vhodné v tejto oblasti zaviesť európsku legislatívu? Mám o tom isté pochybnosti. Nie som zásadne proti, domnievam sa však, že v tejto súvislosti existuje určitá hranica medzi oblasťou, kde existuje potreba európskeho práva, a oblasťou, kde začínajú platiť vnútroštátne právne predpisy. V každom prípade, toto sú podľa mňa hlavné problémové oblasti a som si istý, že Parlament k nim nájde správny prístup.
<P>
Na záver by som sa chcel ešte raz poďakovať pani Morganovej, pani De Vitsovej, pánovi Chichesterovi a pánovi Vidal-Quadrasovi za ich vynikajúce správy. Myslím si, že táto rozprava jasne ukázala, že v tejto otázke prebehlo množstvo vnútorných diskusií. Teším sa na zajtrajšie hlasovanie, pretože správa pána Vidal-Quadrasa nám vydláždila cestu k tomuto návrhu. Viem, že Parlament a Rada budú musieť pracovať na nájdení vyváženého riešenia. Obe strany sú pripravené. Zajtrajšie hlasovanie nám ukáže, aká je pozícia Parlamentu. Veľmi jasne si však uvedomujem, že existuje politická vôľa pre nájdenie dohody, a že tento návrh bude prijatý počas tohto legislatívneho obdobia, čo prinesie prospech naším spotrebiteľom. Myslím si, že je to skvelé.
<P>
člen Komisie. -
<P>
Stanovisko Komisie k pozmeňujúcim a doplňujúcim návrhom Európskeho parlamentu
<P>
správa pani Morganovej
<P>
Komisia súhlasí s pozmeňujúcimi a doplňujúcimi návrhmi č. 1, 2, 4, 5, 6, 8, 12, 14, 15, 17, 18, 19, 20, 21, 22, 23, 25, 26, 29, 30, 33, 34, 35, 36, 40, 44, 46, 48, 50, 54, 56, 57, 58, 61, 65, 70, 71, 73, 74, 77, 83, 84, 88, 89, 92, 93, 94, 97, 99, 101, 102, 105, 106, 107, 108, 111,112, 113, 114, 118, 119, 120, 122, 123, 124, 126, 128, 129, 130, 131, 132, 133, 134, 135, 136, 137, 146, 147, 148, 149, 150, 151 a 152.
<P>
Komisia čiastočne súhlasí s pozmeňujúcimi a doplňujúcimi návrhmi č. 10, 11, 16, 24, 38, 39, 41, 42, 43, 45, 47, 55, 59, 60, 66, 68, 72, 79, 80, 82, 85, 86, 87, 95, 98, 100, 109, 110, 115, 117, 121, 125, 127, 138, 153, 155, 165, 166 a 167.
<P>
Komisia nesúhlasí s pozmeňujúcimi a doplňujúcimi návrhmi č. 3, 7, 9, 13, 27, 28, 31, 32, 37, 49, 51, 52, 53, 62, 63, 64, 67, 69, 75, 76, 78, 81, 90, 91, 96, 103, 104, 116, 139, 140, 141, 142, 143, 144, 145, 154, 156, 157, 158, 159, 160, 161, 162, 163, 164, 168, 169, 170, 171 a 176.
<P>
správa pána Vidal-Quadrasa
<P>
Komisia súhlasí s pozmeňujúcimi a doplňujúcimi návrhmi č. 1, 2, 3, 4, 5, 7, 8, 9, 10, 11, 12, 21, 22 a 29.
<P>
Komisia čiastočne súhlasí s pozmeňujúcimi a doplňujúcimi návrhmi č. 6, 14, 15, 16, 17, 18, 20, 24, 25, 28, 31 a 32.
<P>
Komisia nesúhlasí s pozmeňujúcimi a doplňujúcimi návrhmi č. 13, 19, 23, 26, 27, 30 a 33.
<P>
správa pána Chichestera
<P>
Komisia súhlasí s pozmeňujúcimi a doplňujúcimi návrhmi č. 1, 6, 9, 10, 12, 16, 45, 48, 49, 53, 54, 64 (pokiaľ ide o odsek 3), 64 (odsek 4), 66, 72 a 75.
<P>
Komisia čiastočne súhlasí s pozmeňujúcimi a doplňujúcimi návrhmi č. 3, 4, 5, 7, 11, 13, 14, 15, 19 (odsek 1 a), 19 (odsek 1 da), 19 (odsek 1 db), 19 (odsek 1 de), 19 (odsek 1 df), 19 (odsek 1 dh), 23, 24, 26, 27, 28, 31, 32, 33, 35, 39, 40, 41, 42, 43, 44, 47, 51, 57, 58, 59, 61, 64 (odsek 1), 68, 70, 74 a 76.
<P>
Komisia nesúhlasí s pozmeňujúcimi a doplňujúcimi návrhmi č. 8, 17, 18, 19 (odsek 1 c), 19 (odsek 1 d), 19 (odsek 1 dc), 19 (odsek 1 dd), 19(odsek 1 dg), 20, 21, 22, 25, 29, 30, 34, 36, 37, 38, 46, 50, 52, 55, 56, 60, 62, 63, 64 (odsek 2), 64 (odsek 5), 64 (odsek 7), 64 (odsek 8), 65, 67, 69, 71 a 73.
<SPEAKER ID="339" NAME="Eluned Morgan">
spravodajkyňa. - Vážená pani predsedajúca, chcela by som sa poďakovať všetkým, ktorí prispeli k tejto veľmi zaujímavej diskusii.
<P>
Chcela by som v krátkosti reagovať na vyjadrenia pána Hökmarka o vývoji najlepšieho možného systému s cieľom zabezpečiť bezpečnosť dodávok, trvalú udržateľnosť a konkurencieschopnosť. Musím povedať, že Rada vo svojom stanovisku podľa mňa zachádza až príliš ďaleko. Som sklamaná z neformálnej dohody, ktorá sa dosiahla v Rade, pretože sa až príliš prikláňa k vôli menšiny. Samozrejme rozumiem, že existuje čas, miesto a potreba na dosiahnutie kompromisu, podľa mňa však tento kompromis zašiel priďaleko.
<P>
Som sklamaná z toho, že Komisia nebola zásadovejšia pri obrane svojej vlastnej pozície - nezabúdajte, že teraz obraňujeme vašu vlastnú pozíciu. Chcela by som vám pripomenúť, že vy ste ustúpili a my nie - my bránime vašu pozíciu.
<P>
Súčasná situácia je neuspokojivá. Prichádzajú za nami veľkí priemyselní spotrebitelia energie a v súkromí nás žiadajú, aby sme vykonali oddelenie vlastníctva. Keď im však povieme, že sa o to pokúsime, a požiadame ich, aby nám túto žiadosť adresovali aj verejne, odpovedajú nám, že tak nemôžu urobiť, pretože sú zraniteľní! To znamená, že spotrebiteľ nemá kontrolu, spotrebiteľ nemá kontrolu nad trhom - a to znamená, že tu máme problém.
<P>
Domnievam sa, že došlo k nedorozumeniu v otázke osobitných taríf pre zraniteľných zákazníkov. Som zástankyňou týchto taríf. Chcem, aby sa pre zraniteľných zákazníkov uplatňovali osobitné tarify. Nepožadujeme však, aby sa touto otázkou zaoberala Európska únia. Žiadame, aby sa ňou zaoberali členské štáty, a aby ju brali vážne. Predovšetkým my socialisti sme pozorne počúvali hlasy našich voličov, v ktorých nám oznamovali, že vysoké ceny im ubližujú, a že v súčasnej situácii naozaj trpia. Z toho dôvodu chceme, aby sa otázka energetickej chudoby dostala do programov v jednotlivých členských štátoch. V súčasnosti sa v nich totiž vôbec nevyskytuje. Iba jedna európska krajina má zavedenú definíciu energetickej chudoby. Žiadam jednotlivé členské štáty, aby túto otázku zahrnuli do svojich programov, pretože v súčasnosti v nich vôbec nie je uvedená.
<SPEAKER ID="340" NAME="Alejo Vidal-Quadras" LANGUAGE="ES">
Hneď v úvode by som sa chcel poďakovať predovšetkým pani Morganovej, pánovi Chichesterovi a všetkým tieňovým spravodajcom za vynikajúcu spoluprácu a výbornú atmosféru, ktorá sa vytvorila počas prác na príprave týchto správ.
<P>
Dámy a páni, celá táto otázka je o tom, či vieme čo chceme, a či všetci chceme to isté, pretože z logického hľadiska nie je možné tvrdiť, že oddelenie vlastníctva je akýmsi magickým univerzálnym kľúčom, ktorý otvorí všetky brány a poskytne nám riešenia na všetky naše problémy. Nikto to ani netvrdí.
<P>
Oddelenie vlastníctva prenosových systémov a výroby je nevyhnutnou požiadavkou, ktorá pomáha, podporuje a umožňuje správne fungovanie trhu, prístup na trh pre tretie strany a zaručuje prísun investícií. Nerieši samozrejme všetky problémy. Kto povedal že ich vyrieši? Nikto.
<P>
Napríklad aj v mojej vlasti, v ktorej už máme zavedené oddelenie vlastníctva, existuje ešte veľa problémov. Agentúra pre spoluprácu regulátorov nie je dostatočne nezávislá. Máme nedostatok taríf a tiež regulované tarify, ktoré narúšajú trh. Sme energetickým ostrovom, ktorý potrebuje vyšší stupeň prepojenia. Znamená to snáď, že zavedením oddelenia vlastníctva vyriešime všetky tieto problémy? Nie, pretože ich spôsobujú aj iné príčiny, ktoré nemajú s oddelením vlastníctva nič spoločné. Uvidíme, či sa nám podarí použiť logiku a odsunúť politiku a národné záujmy stranou.
<P>
Pán úradujúci predseda Rady, nemôžem hovoriť v mene celého Európskeho parlamentu, pretože som len jedným zo 785 poslancov, môžem vám však po deviatich rokoch skúseností v tomto Parlamente prezradiť svoje dojmy a potvrdiť, že tu existuje vôľa pre dosiahnutie dohody, existuje tu vôľa rokovať, existuje tu dobrá vôľa, pán úradujúci predseda Rady, musíte však Rade oznámiť, že táto dobrá vôľa musí byť vzájomná. Ak bude vzájomná, podobne, ako v prípade trhu s plynom, potom sa nám určite podarí nájsť recept na naplnenie nášho cieľa.
<SPEAKER ID="341" NAME="Giles Chichester">
spravodajca. - Vážená pani predsedajúca, bola to skutočne fascinujúca rozprava, v ktorej bol tento Parlament rozdelený na inom než zvyčajnom základe založenom na pravo-ľavom alebo severno-južnom antagonizme. Pre mňa, ako britského konzervatívca, bolo skutočne zaujímavé sledovať, ako sa niektorí moji kolegovia z niektorých členských štátov vykrúcali a ošívali vo svojom zúfalom úsilí zabrániť zmene. Nikdy som si nemyslel, že moji nemeckí kolegovia budú niekedy viac konzervatívni (tým chcem povedať viac odolní voči zmene) než ja.
<P>
Keď som prvýkrát nastúpil ako poslanec do tohto Parlamentu, bol som silným zástancom a prívržencom privatizácie - pred nejakým časom to spomínal aj pán Allister - inými slovami, bol som za to, aby sme zbavili štát vlastníctva týchto podnikov a vložili ho do rúk súkromných investorov, ktorí by ich dokázali riadiť oveľa účinnejším spôsobom, než to dokáže štátny monopol. Z toho dôvodu ma teší, že sa z tejto myšlienky v súčasnosti v Európe stáva naliehavý koncept. Konečný smer, ktorým by sme sa mali uberať, by však možno mal zachádzať až za hranice oddelenia vlastníctva v prospech privatizácie.
<P>
Dovoľte mi tiež povedať, že som presvedčeným zástancom hľadania riešenia pre oblasť palivovej chudoby. Domnievam sa, že bloková tarifná reforma by mohla byť tým správnym riešením. Podľa mňa je skutočne nezvyčajné, aby sme stanovovali marginálnu cenu energie ešte nižšie, než je jej pôvodná cena, čím v podstate podporíme spotrebu. Žijeme totiž v dobe, v ktorej by sme mali vyzývať na šetrenie s energiou a energetickú účinnosť, to znamená, že by sme na zvýšenú spotrebu energie mali uplatňovať skôr vyššie sadzby.
<P>
Možno za nás tieto problémy vyriešia trhové sily: cena ropy spôsobuje, že občania v mojej vlasti menia svoje návyky a všimol som si - pričom túto skutočnosť veľmi rád pripomínam svojim nemeckým kolegom - že E.ON sám uznal pozitívny prínos trhových síl svojím rozhodnutím otvoriť svoj distribučný systém.
<P>
Možno budeme v budúcnosti potrebovať aj štvrtý balík, chcel by som však zablahoželať pani Morganovej k výsledkom, ktoré sa jej doteraz podarilo dosiahnuť. Udržme si túto líniu. Dúfam, že túto správu zajtra podporí výrazná väčšina, pretože postupom času sa spotrebitelia na trhu, v ktorých nebude existovať oddelenie vlastníctva, budú pozerať na iné trhy, v ktorých bolo oddelenie zavedené, a budú hovoriť: "Aj my to chceme".
<SPEAKER ID="342" NAME="Mia De Vits">
spravodajkyňa. - (NL) Vážená pani predsedajúca, veľmi ma potešilo, že sa rečníci v dnešnej diskusii zaoberali nielen oddelením vlastníctva, ale aj právami spotrebiteľov. V súvislosti s nadchádzajúcim štvrtkovým hlasovaním by som vás chcela požiadať o podporu trhoch pozmeňujúcich a doplňujúcich návrhov, ktorých cieľom je ďalšie zlepšenie týchto spotrebiteľských práv a pravidelné informovanie spotrebiteľov o výške ich spotreby. Myslím si, že nežiadame veľa, ak chceme, aby sa tieto informácie zverejňovali štyrikrát ročne. Ďalej ide o koncept malých meračov a stanovenie lehoty na ich nasadenie, konkrétne 10 rokov po vstupe smernice do platnosti.
<P>
Nakoniec, pokiaľ ide o otázku národných akčných plánov na boj proti energetickej chudobe, chcela by som pánovi Vidal-Quadrasovi objasniť, že sociálne tarify uvádzame členským štátom len ako príklad možného nástroja, ktorý môžu uplatňovať. Toto sú teda tri pozmeňujúce a doplňujúce návrhy, pri ktorých vás žiadame o vašu podporu s cieľom podporiť práva spotrebiteľov.
<P>
Pani predsedajúca, na záver by som chcela povedať, že ma sklamala reakcia zo strany pána komisára, v ktorej zaradil oblasť práv spotrebiteľov do rámca právomocí členských štátov odvolávajúc sa na zásadu subsidiarity. Chcela by som mu povedať, že sa uberáme cestou európskeho trhu s energiou, v ktorom môžu byť zajtra britkí občania konfrontovaní nemeckým dodávateľom. Podľa môjho názoru musíme spotrebiteľom na tomto európskom energetickom trhu poskytnúť európsku odpoveď.
<SPEAKER ID="343" NAME="Predsedajúca">
Rozprava sa skončila.
<P>
Hlasovanie o správach pani Morganovej, pána Vidal-Quadrasa a pána Chichestera sa bude konať zajtra.
<P>
Hlasovanie o správe pani De Vitsovej sa bude konať vo štvrtok, 19. júna 2008.
<P>
Písomné vyhlásenia (článok 142)
<SPEAKER ID="344" NAME="Cristian Silviu Buşoi  " AFFILIATION="ALDE">
písomne. - (RO) Pokiaľ ide o správu pána Chichestera o Agentúre pre spoluprácu energetických regulátorov, podporujem zriadenie tejto agentúry aj jej rozšírené právomoci.
<P>
Pokiaľ však ide o pozmeňujúci a doplňujúci návrh na zriadenie sídla tejto agentúry v Bruseli, chcel by som v prvom rade požiadať o stanovisko právnej služby, či má Európsky parlament vôbec právomoc prijať rozhodnutie o tejto otázke, pretože ja osobne mám pocit, že táto otázka patrí skôr do rámca právomocí Rady.
<P>
Priznávam, že voči samotnému Bruselu nemám vôbec nič. Práve naopak, toto mesto sa mi páči.
<P>
V každom prípade si však myslím, že výsledok minulotýždňového referenda v Írsku je veľmi dôležitým novým politickým signálom, aj pokiaľ ide o názor, ktorý naši občania majú na bruselských byrokratov a na spôsob, akým sa v Bruseli prijímajú rozhodnutia v "uzavretom" kruhu.
<P>
Všetci európski občania musia mať pocit, že európsky rozhodovací proces je k nim blízko, a že sú jeho súčasťou. Je veľmi dôležité, aby mal každý z nich pocit, že je v týchto inštitúciách zastúpený, a preto by mali byť sídla európskych inštitúcií rozmiestnené na území celej Európskej únie.
<P>
Priblížme tieto inštitúcie bližšie k našim občanom, aby sa aj oni mohli podieľať na európskej diskusii! Ak budeme všetko centralizovať do Bruselu, ohrozíme tým výstavbu Európy.
<P>
Z toho dôvodu som rozhodne proti návrhu zriadiť sídlo tejto novej inštitúcie v Bruseli.
<SPEAKER ID="345" NAME="Desislav Chukolov  " AFFILIATION="NI">
písomne. - (BG) Vážený pán predseda, vážení kolegovia a kolegyne, pojem "energetická mafia" existuje vo veľkom počte krajín sveta. Ide o všeobecný výraz, ktorý používame, keď chceme v energetickom odvetví pomenovať veci, ktoré sú nečisté. Na rozdiel od iných krajín však energetická mafia v Bulharsku vysiela jasné signály, že sa chystá vstúpiť do politiky. Nechystá sa to však urobiť formou spravodlivých a transparentných volieb, ale spôsobom jej vlastným, t.j. kúpením si tohto vstupu.
<P>
Novozaložená strana LIDER (Liberálna iniciatíva za demokratický európsky rozvoj) vstupuje do politickej arény v mojej vlasti nesmierne agresívnym spôsobom, ktorý sa svojou hrubosťou a bezohľadnosťou podobá štýlu politiky Hnutia za práva a slobody. Obe tieto strany si kupujú hlasy, no kým Hnutie za práva a slobody koná výlučne v záujme Turkov, strana LIDER a jej vedúci predstaviteľ Christo Kovački konajú výlučne len vo svoj prospech.
<P>
Počas posledných volieb, ktoré sa konali v mojej krajine, boli občania poštou informovaní, že ak budú hlasovať za túto stranu, znížia sa im účty za inkaso.
<P>
Pán predseda, žiadam vás, aby sme využili svoj vplyv u bulharských politikov a zabránili situácii, ktorá by mohla po voľbách v roku 2009 viesť k tomu, že sa do tohto Parlamentu dostanú poslanci, ktorí boli zvolení takýmto nespravodlivým a nechutným spôsobom.
<SPEAKER ID="346" NAME="Glyn Ford  " AFFILIATION="PSE">
písomne. - Plne podporujem túto správu, a ak by to bolo možné, vyslovil by som túto podporu aj osobne. Podľa môjho názoru to však neznamená, že nemôžeme budovať ďalšie uhlím poháňané elektrárne.
<P>
S veľmi rýchlo sa blížiacim 25. výročím štrajku baníkov sa uhoľné odvetvie znova raz dostáva na pokraj revolúcie. Táto revolúcia je založená na čistom uhlí a technológiách na zachytávanie a skladovanie uhlíka, ktoré sa vyvíjajú v uhoľnej bani v Hatfielde neďaleko Doncasteru. Technológie na zachytávanie a skladovanie uhlíka znamenajú, že 90 % emisií CO2, ktoré elektráreň vypúšťa, sa zachytáva a prenáša do geologického skladu. Tieto technológie by mohli spôsobiť prevratné zmeny v spôsobe, akým Spojené kráľovstvo uspokojuje svoje energetické potreby.
<P>
Okrem výhod, ktoré so sebou prináša používanie prírodných zdrojov, ktorých máme nadbytok, by mohli nové pracovné miesta vytvorené v rámci vznikajúcej agentúry pre čisté uhlie plniť funkciu záchranného lana pre banícke komunity, ktoré zažívajú štvrťstoročie hospodárskeho a spoločenského úpadku.
<SPEAKER ID="347" NAME="Urszula Gacek  " LANGUAGE="PL">
S radosťou vítam stanovisko Parlamentu k európskej charte práv spotrebiteľov energie, predovšetkým návrh, aby sa spotrebiteľom vystavovali účty na základe ich skutočnej energetickej spotreby.
<P>
Dúfam, že to povedie k tomu, že účty pre jednotlivých spotrebiteľov plynu budú účtované v jednotkách kWh, a nie napríklad v kubických metroch, ako sa to v súčasnosti deje v Poľsku.
<P>
Účtovanie na základe energetickej hodnoty, a nie na základe objemu spotrebovaného plynu, by sa určite stretlo s pozitívnou reakciou zo strany spotrebiteľov, ktorí majú podozrenie - či už oprávnené alebo nie - že platia za "vzduch".
<SPEAKER ID="348" NAME="Tunne Kelam  " AFFILIATION="PPE-DE">
písomne. - Súhlasím s pánom komisárom, že ak budeme aj naďalej pokračovať so súčasným stavom vecí a budeme dávať prednosť ochrane národných záujmov pred obhajovaním spoločných európskych záujmov a hodnôt, potom sa Európskej únii nikdy nepodarí vyriešiť dramatické výzvy, ktorým musí čeliť.
<P>
Práve preto potrebuje EÚ skutočnú reformu.
<P>
Som silným zástancom vytvorenia inštitúcie národného regulátora - účinnej agentúry s dostatočnými právomocami pre dohľad nad spravodlivým fungovaním spoločného trhu s elektrickou energiou.
<P>
Mojím kľúčovým argumentom je však tento: vzhľadom na fakt, že Európska únia je založená na zásade slobodnej hospodárskej súťaže, máme záväzok zabezpečiť, aby mal spotrebiteľ v každom členskom štáte možnosť slobodnej voľby - nielen teoretickej, ale aj skutočnej - a aby si mohol bez ťažkostí zvoliť medzi rôznymi poskytovateľmi a výrobcami elektrickej energie a rozhodnúť sa pre najlepšiu ponuku. Skutočnou výzvou pre členské štáty je teda zvoliť medzi záujmami spotrebiteľov a záujmami veľkých spoločností. Logickým následkom váhania postaviť záujmy jednotlivcov, spotrebiteľov, do centra našich aktivít sú udalosti, akými sú napríklad nedávne výsledky referenda v Írsku a rastúca ľahostajnosť našich občanov voči Európskej únii.
<P>
Úplné oddelenie vlastníctva je kľúčovým predpokladom pre túto reformu. "Tretia cesta" nie je dôveryhodným riešením.
<SPEAKER ID="349" NAME="Janusz Lewandowski" AFFILIATION="PPE-DE">
písomne. - (PL) Vážená pani predsedajúca, vzhľadom na súčasný vývoj udalostí sa zdá, že energetické priority Európskej únie - ochrana životného prostredia, bezpečnosť a liberalizácia trhu - budú aj naďalej dôležité, bude však potrebné prehodnotiť ich hierarchiu. Rastúce ceny pre energetických prepravcov, sociálne napätia a obavy, a ofenzíva zo strany Gazpromu - všetky tieto udalosti si vyžadujú rýchle reakcie a vytvárajú potrebu bezpečnosti a lacnosti dodávok. Ambiciózne ciele, ktoré sme si stanovili v oblasti ochrany životného prostredia a boja proti globálnemu otepľovaniu, majú dlhodobú povahu a prinášajú so sebou výzvy, ktoré by mohli znížiť konkurencieschopnosť európskeho hospodárstva a znásobiť sociálne napätie.
<P>
Je skutočne poľutovaniahodné, že v rámci nášho kruhu 27 krajín neexistuje žiadna rozhodnosť na vytvorenie spoločného a konkurencieschopného energetického trhu. Zrušenie monopolov sa v niektorých krajinách, ktoré sa inak považujú za vedúce krajiny európskej integrácie, stretáva s odporom. Existuje tiež nedostatočná solidarita voči externým dodávateľom ropy a plynu. Bilaterálne rokovania, ako napríklad tie, ktoré sa začali na západe a východe Európskej únie s Gazpromom, oslabujú našu vyjednávaciu pozíciu. Vytvárajú podmienky pre ľahšie uplatňovanie energetického vydierania voči tým členským štátom, ktoré sa v minulosti vyznačovali monopolným dodávateľom.
<P>
Rozdiely v jednotlivých národných záujmoch sú pri budovaní jednotného energetického trhu citeľné. Európska únia potrebuje dôkaz, že aj napriek týmto rozdielom dokáže dospieť k uspokojivému kompromisu. Neexistuje žiadna ďalšia oblasť, ktorá by bola taká dôležitá, ako oblasť energetiky, v ktorej musíme preukázať schopnosť budovať jednotu aj napriek rozdielom.
<SPEAKER ID="350" NAME="Bogusław Rogalski  " LANGUAGE="PL">
Vážená pani predsedajúca, prístup k energii pri kontrolovateľných cenách je jedným z predpokladov pre rýchle spoločenské začlenenie a prístup k vedomostiam a vzdelaniu. Dodávatelia energie majú významný vplyv na spoločenský a hospodársky život našich občanov. Veľmi často sa však bohužiaľ stáva, že spotrebitelia, predovšetkým súkromné osoby a malé a stredné podniky, majú v súvislosti s prístupom k energiám len veľmi obmedzené možnosti na účinné prejavenie svojich záujmov.
<P>
Na základe dostupných údajov si členské štáty dostatočne nesplnili svoju povinnosť poskytovať cielené verejné služby pre najmenej privilegované sociálne skupiny. Niektoré problémy, ktoré v tejto oblasti existujú, by mala vyriešiť Európska charta práv spotrebiteľov energie. Táto charta by mala byť založená na myšlienke spolupráce medzi členskými štátmi pri plnom uplatňovaní zásady subsidiarity a s vedomím, že určité praktiky v oblasti ochrany spotrebiteľa môžu mať v jednotlivých členských štátoch rozdielne výsledky.
<P>
Dodávatelia energie a správcovia siete by mali na seba prevziať záväzok, že budú pri svojich činnostiach brať ohľad na životné prostredie a do najvyššej možnej miery obmedzovať rádioaktívny odpad. Medzi naše priority by sme mali zaradiť aj využívanie obnoviteľných zdrojov energie a garantovanie práva na slobodu výberu energetického zdroja pre našich spotrebiteľov.
<P>
Mali by sme tiež zabezpečiť, aby sa so zmenou dodávateľa spájalo čo najmenšie množstvo formalít. Spotrebitelia by mali byť chránení voči nekalým predajným praktikám a zároveň by mali byť zriadené spotrebiteľské organizácie. V prvom rade je však potrebné nájsť riešenie pre energetickú chudobu, aby sa mohli všetci občania zúčastňovať na mnohých dôležitých oblastiach života.
