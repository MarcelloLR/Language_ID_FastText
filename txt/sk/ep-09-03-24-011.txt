<CHAPTER ID="011">
Budúcnosť automobilového priemyslu (rozprava) 
<SPEAKER ID="408" NAME="Predsedajúci">
- Ďalším bodom programu je vyhlásenie Komisie o budúcnosti automobilového priemyslu.
<SPEAKER ID="409" NAME="Günter Verheugen">
podpredseda Komisie. - (DE) Vážený pán predsedajúci, dámy a páni, toto je už druhá príležitosť, ktorá sa nám v priebehu pár mesiacov naskytla, aby sme sa v Parlamente zišli a prediskutovali situáciu automobilového priemyslu v Európe. Bohužiaľ, musím skonštatovať, že od našej poslednej rozpravy sa situácia ešte zhoršila.
<P>
V poslednom štvrťroku 2008 poklesol predaj nových automobilov o 20 % a výroba automobilov o 29 %. Tento negatívny trend pokračuje aj v roku 2009. V januári tohto roka poklesol predaj o 29 % a vo februári o 18 %. Pokles by bol ešte rozsiahlejší, keby niektoré členské štáty neodštartovali úspešné iniciatívy na stimulovanie dopytu. Kríza sa neobmedzuje len na európsky trh. Vývoz do tretích krajín sa rapídne znížil, čo znamená, že môžeme očakávať negatívny vplyv na európsku obchodnú bilanciu. Automobilový priemysel na celom svete je pod tlakom.
<P>
Nie je žiadna nádej, že by sa počas zvyšných mesiacov tohto roka situácia zlepšila. Celková výroba automobilov a úžitkových vozidiel v Európe pravdepodobne poklesne o 20 - 30 %. To znamená, že oproti roku 2007 bude v roku 2009 v Európe vyrobených o 5 miliónov vozidiel menej. Negatívna prognóza sa týka najmä úžitkových vozidiel, kde sa očakáva pokles výroby až o 35 %.
<P>
Ako viete, Komisia na túto situáciu rýchlo zareagovala. V októbri 2008 sme v skupine CARS 21 (Konkurenčný regulačný rámec pre automobilový priemysel) urobili prvé odporúčania na prekonanie krízy, vrátane zapojenia Európskej investičnej banky a šrotovného. Začiatkom januára som sa stretol s ministrami financií EÚ, aby sme sa dohodli na spoločnom prístupe ku kríze. Komisia 25. februára predstavila koncepciu, ktorú o pár dní neskôr schválila Európska rada a Rada pre konkurencieschopnosť.
<P>
Naše reakcie sa zameriavajú priamo na najdôležitejšie príčiny tejto veľmi vážnej krízy. Medzi tieto príčiny patria rapídne klesajúci dopyt, ťažkosti s prístupom ku kapitálu, problémy s likviditou a nadmerná štrukturálna kapacita. V prípade nadmernej štrukturálnej kapacity ide o celosvetový jav. Naším cieľom je teraz zachovať integritu európskeho vnútorného trhu, vyhnúť sa protekcionizmu a uchovať solidaritu členských štátov s cieľom zachrániť pracovné miesta v automobilovom priemysle.
<P>
V tejto súvislosti by som rád vyhlásil, že prvé kroky musí urobiť samotný priemysel. V rámci CARS 21 sme vytvorili základné podmienky pre automobilový priemysel, ktorý hľadí do budúcna, a neustále ich zdokonaľujeme. Aby v tom bolo jasno, európsky automobilový priemysel teraz musí vyvinúť veľké úsilie, aby vyvinul také typy automobilov, ktoré na začiatku 21. storočia potrebujeme, inými slovami, automobily s vysokou energetickou účinnosťou a nízkou spotrebou paliva, ktoré šetrne využívajú prírodné zdroje.
<P>
Z politického hľadiska zaujala Komisia jasné stanovisko. Podľa nášho názoru je najdôležitejšou úlohou umožniť finančnému systému, aby opäť fungoval efektívne. Pomohlo by to zabezpečiť vysokú úroveň investícií, ktoré európsky automobilový priemysel potrebuje. Takáto vysoká úroveň investícií je nevyhnutná, pretože priemysel sa musí rozvíjať a priniesť na trh európsky automobil budúcnosti.
<P>
Prijali sme dočasný rámec Spoločenstva pre štátnu pomoc, ktorý poskytuje členským štátom viac priestoru na manévrovanie pri riešení problémov s likviditou. Bol to nevyhnutný krok na to, aby sme zabezpečili, že inak prosperujúce spoločnosti nepadnú za obeť akútnym účinkom krízy.
<P>
Okrem toho sme chceli zaistiť, aby spoločnosti aj naďalej investovali do výskumu a modernizácie, najmä počas krízy. S opatreniami, ktoré sme prijali, sme dosiahli primeraný pokrok. Tento rok už Európska investičná banka schválila projekty pre automobilový priemysel v hodnote viac ako 3 miliardy EUR. Na rok 2009 sa už plánujú ďalšie projekty v celkovej hodnote niekoľkých miliárd eur. Tieto projekty zahŕňajú nielen výrobcov automobilov, ale aj dodávateľov pre automobilový priemysel.
<P>
Európska investičná banka, ktorej by som chcel veľmi poďakovať za spoluprácu, tiež pracuje na špeciálnom programe pre stredné podniky, ktoré pôsobia v odvetví dodávok automobilov a ktoré kríza zasiahla výnimočne tvrdo. Na partnerstvo pre výskum s týmto priemyselným odvetvím dáme k dispozícii 1 miliardu EUR, aby sme tak urýchlili prechod na energeticky účinné nízkouhlíkové hospodárstvo. Je to nevyhnutné preto, aby sme európskemu priemyslu zabezpečili dobré postavenie v období po kríze, aby tak skutočne profitoval z pozitívneho vývoja, ktorý neskôr očakávame.
<P>
Niečo môžeme podniknúť aj na strane dopytu. V záujme stimulácie dopytu mnohé členské štáty zaviedli šrotovné. Komisia stanovila usmernenia, ktoré musia členské štáty pri zavádzaní podporných programov tohto druhu dodržiavať. Cieľom je zabezpečiť, aby vnútroštátne opatrenia nemali diskriminačný účinok alebo nenarušovali vnútorný trh. S potešením vám môžem oznámiť, že sa to podarilo.
<P>
Samozrejme, musíme tiež chrániť samých seba pred následkami štrukturálnych zmien, udržať celospoločenské náklady na minime a podržať kvalifikované pracovné sily v automobilovom priemysle. Ak chce európsky automobilový priemysel ostať dlhodobo konkurencieschopný, niektoré štrukturálne zmeny budú nevyhnutné. Tento proces bude bolestivý, ale je to nutné. Potrebujeme silný konkurencieschopný priemysel s významným zamestnaneckým potenciálom, a nie spoločnosti, ktoré sú neustále závislé od dotácií. Európska komisia vyčlenila peniaze z Európskeho sociálneho fondu a Európskeho fondu na prispôsobenie sa globalizácii na podporu pracovníkov, ktorých najviac zasiahli dočasné účinky nevyhnutnej reštrukturalizácie tohto odvetvia.
<P>
V apríli usporiadame prvé rokovanie za okrúhlym stolom so zástupcami priemyslu, zamestnancov a členských štátov, aby sme diskutovali o spoločenskom rozmere krízy a spôsobe, ako na ňu máme reagovať. Spoločnostiam by som však odporučil, aby teraz svojim zamestnancom poskytli odbornú prípravu a zvýšili tak ich šancu nájsť si prácu či už v automobilovom priemysle alebo v inom odvetví hospodárstva.
<P>
Rád by som povedal niečo o situácii konkrétneho výrobcu, o spoločnosti General Motors v Európe, ktorá zastrešuje značky Opel, Vauxhall a Saab. Tu by som chcel zopakovať, že nie je v záujme Európy, aby táto spoločnosť skrachovala. Od tejto spoločnosti závisí 200 000 pracovných miest v celej Európe. Nemyslím si, že zánik výrobných závodov spoločnosti General Motors v Európe by pomohol vyriešiť problém s kapacitou v európskom automobilovom priemysle a mal by byť preto vítaný. Zamestnanci, ktorých to postihlo, nie sú zodpovední za krízu v ich spoločnosti. Kríza prichádza len z Ameriky.
<P>
Tento problém nemá žiadne vnútroštátne riešenie. Nemá dokonca ani európske riešenie. Možné je len transatlantické riešenie, ktoré zapája materskú spoločnosť. Preto je pre nás veľmi dôležité vedieť, čo sa stane v Spojených štátoch. V tejto chvíli to nevieme. Dokonca ani americká vláda to ešte nevie. Som rád, že všetky európske vlády, v ktorých krajinách sa nachádzajú výrobné závody spoločnosti General Motors, sa dohodli, že do toho nepôjdu samé, ale budú spolupracovať na európskej časti riešenia. Výsledkom tohto riešenia môže byť len následnícka spoločnosť, ktorá bude konkurencieschopná a prežije na trhu. Okrem toho sa musí dať poskytnúť hospodárske ako aj politické odôvodnenie takéhoto riešenia. Pracovné miesta v spoločnosti General Motors v Európe sú príliš dôležité na to, aby sme ich nechali zatiahnuť do volieb alebo politiky celoštátneho záujmu. Preto sa Komisia bude naďalej snažiť urobiť všetko pre to, aby našla európske riešenie takéhoto druhu.
<P>
Na záver, Komisia sa tiež postará o to, aby v týchto ťažkých časoch nezaťažovala automobilový priemysel ďalšími finančnými bremenami, ktorým sa dá vyhnúť. Je to súčasťou jej legislatívneho programu.
<P>
Čas na rozprávanie o závažnosti krízy pominul. Máme tu európsky plán, ktorý obsahuje koordinované opatrenia na úrovni EÚ, aj na úrovni členských štátov. Nastal čas konať a naplno tieto plány zrealizovať. Veľmi pekne vám ďakujem.
<SPEAKER ID="410" NAME="Werner Langen" LANGUAGE="DE">
Vážený pán predsedajúci, rád by som veľmi pekne poďakoval komisárovi Verheugenovi za to, že nastolil túto tému a zablahoželal mu k úspechu, ktorý dosiahol počas stretnutia ministrov 13. marca pri koordinovaní európskych opatrení, pričom sa zabránilo tomu, aby jednotlivé členské štáty postupovali v tejto veci samostatne.
<P>
Vyžiadali sme si túto rozpravu na základe vašej písomnej správy, pretože sme presvedčení, že kríza je natoľko vážna, že Európsky parlament o nej musí diskutovať. Vypracovali sme spoločné uznesenie, ktoré pokrýva najdôležitejšie body.
<P>
Rád by som zopakoval niečo z toho, čo ste už povedali. Samozrejme, záchrana konkrétnej spoločnosti môže byť úspešná len vtedy, keď vezmeme do úvahy vlastnú zodpovednosť spoločnosti, ako aj mimoriadne okolnosti v prípade General Motors, spolu s právami duševného vlastníctva a mnohými ďalšími faktormi. Celkovo ide o veľmi rozsiahle odvetvie. S celkovo 12 miliónmi pracovných miest, ktoré sú závislé od automobilového priemyslu, každoročnými investíciami vo výške 20 miliárd EUR, ročným obratom vo výške 780 miliárd EUR a pridanou hodnotou predstavujúcou 140 miliárd EUR, je to veľmi dôležitý priemysel. Do ťažkostí sa dostal čiastočne svojou vlastnou vinou - tým mám na mysli nadmernú kapacitu a modelové stratégie niektorých výrobcov - ale vo všeobecnosti najmä v dôsledku vplyvov medzinárodnej krízy na finančné trhy.
<P>
Preto vítame skutočnosť, že sa prijímajú všetky tieto kolektívne opatrenia. Mali by pomôcť zabezpečiť, aby bol automobilový priemysel trvalo udržateľnejší, podporovať dopyt, aby sa toto odvetvie mohlo dostať z krízy, a uľahčiť poskytovanie investícií a financií pre kupujúcich a priemysel. Okrem toho, ako ste sami povedali v závere svojho vystúpenia, tieto opatrenia by nemali spôsobiť nové legislatívne problémy, ktoré by súviseli s ďalším tlakom na konkurencieschopnosť európskeho automobilového priemyslu.
<P>
Na takomto základe môžeme prijať spoločné uznesenie. Moja skupina bude hlasovať v prospech pozmeňujúceho a doplňujúceho návrhu Skupiny socialistov v Európskom parlamente o odseku 5, kde konkrétne ide o mimoriadny prípad spoločnosti General Motors. S veľkou väčšinou teda môžeme povzbudiť Komisiu, aby zamestnancom ponúkla záruku pracovných miest a otvorila nové vyhliadky pre automobilový priemysel.
<SPEAKER ID="411" NAME="Robert Goebbels" LANGUAGE="FR">
Vážený pán predsedajúci, pán komisár, dámy a páni, v blízkej budúcnosti ľudstvo nebude schopné zaobísť sa bez automobilov a nákladných áut. Tieto dopravné prostriedky musia menej znečisťovať životné prostredie a stať sa energeticky efektívnejšími. Ani tá najlepšia možná a najžiaducejšia organizácia verejnej dopravy však nikdy nebude schopná nahradiť pružnosť individuálnych dopravných prostriedkov.
<P>
Európsky automobilový priemysel je z technologického hľadiska svetovým lídrom v tomto odvetví. Tento špičkový priemysel treba ochrániť. Je strategický pre celú priemyselnú výrobu v Európe. Priamo aj nepriamo od neho závisia milióny pracovných miest. Skupina socialistov v Európskom parlamente chce chrániť pracovné miesta. Volá po akejkoľvek potenciálnej reštrukturalizácii, ktorá by zahŕňala predchádzajúcu diskusiu so zamestnancami a ich odbormi.
<P>
Po prijatí opatrení pre banky začala Čína financovať modernizáciu a technologickú adaptáciu v tomto odvetví. V tomto smere celkom súhlasím s pripomienkami pána Verheugena. Európa musí čeliť svojim záväzkom. Tam, kde je to potrebné, sa musí Európska investičná banka rekapitalizovať, aby bola schopná pomôcť pri reštrukturalizácii odvetvia a tisícok jeho subdodávateľov, ktorými sú hlavne malé a stredné podniky.
<P>
Očakávame, že Komisia bude naďalej viesť konštruktívny dialóg medzi všetkými európskymi krajinami, v ktorých sa nachádzajú výrobné závody patriace americkým výrobcom, a týmito podnikmi. Tiež blahoželáme pánovi Verheugenovi k iniciatíve, ktorú v tomto smere vyvinul.
<P>
Musíme však aj naďalej zabezpečovať ochranu európskeho duševného vlastníctva a prinavrátiť do Európy patenty na vynálezy, ktoré boli vyvinuté v Európe, ale v súčasnosti sa držia v Spojených štátoch. Podobá sa to na krádež s priťažujúcimi okolnosťami alebo prinajmenšom na vyvlastnenie bez náhrady škody. Je nemysliteľné, aby mali európske výrobné závody v budúcnosti platiť licenčné poplatky za svoje know-how, ktoré vyvinuli inžinieri a zamestnanci v Európe.
<P>
Vážený pán predsedajúci, pokiaľ ide o situáciu spoločnosti General Motors, Skupina socialistov súhlasí s tým, čo v Parlamente povedal pán Verheugen.
<SPEAKER ID="412" NAME="Jorgo Chatzimarkakis" LANGUAGE="DE">
Vážený pán predsedajúci, pán komisár Verheugen, opäť sa stretávame, aby sme diskutovali o téme automobilov a robíme to oprávnene. Táto kríza veľmi vážne zasiahla jedno z našich kľúčových odvetví. Ide tu celkovo o 12 miliónov pracovných miest, 6 % pracovnej sily a najväčšieho investora do výskumu a vývoja. To skutočne stojí za to, aby sme o tomto probléme diskutovali a našli riešenia. V tejto chvíli je však jasné, že EÚ nemá k dispozícii trvalo udržateľný nástroj, ktorý by jej pomohol poradiť si s touto krízou. Členské štáty pokračujú vo svojom úsilí individuálne, rámec pre hospodársku súťaž je ohrozený a Európska investičná banka, teda univerzálny všeliek, je preťažená z hľadiska svojich financií aj svojich zamestnancov. Preto musíme nájsť nové prístupy.
<P>
Som pánovi komisárovi Verheugenovi vďačný za veľmi rýchle prijatie tejto rámcovej smernice, ktorej cieľom je preskúmať, ako by sme mali postupovať v rámci zákona o hospodárskej súťaži. Európska investičná banka však musí byť lepšie vybavená. Európska centrálna banka musí Európskej investičnej banke ponúknuť špeciálne podmienky, ktoré by jej umožnili prístup k čerstvému kapitálu, čo zákon v súčasnosti nepovoľuje. Dôležité je aj to, aby bola štátna pomoc užšie prepojená so zmenou paradigmy smerom k novým technológiám a vzdialila sa od motora s vnútorným spaľovaním. Okrem toho, fondy ako napríklad štrukturálne alebo poľnohospodárske fondy by sa mali zamerať na rozvíjanie odolnejšej infraštruktúry pre tieto nové technológie.
<P>
Rád by som sa bližšie zameral na spoločnosť General Motors. Súhlasím s pánom komisárom a predchádzajúcimi rečníkmi, že táto otázka má európsky rozmer, pretože spomínaná spoločnosť má výrobné závody v mnohých členských štátoch EÚ. Rozhodujúce však je, že štát, vrátane EÚ, by nemal zasahovať do hospodárstva. Kríza túto zásadu nemení. Hoci je automobilový priemysel strategickým odvetvím, nie je systémový, rovnakým spôsobom ako bankové odvetvie. Preto by sme sa mali vyhnúť nadobúdaniu akciových podielov v automobilovom priemysle. Som však presvedčený, že záruky sú tým pravým prístupom, v prípade, že existuje súkromný investor, ktorý by prevzal záruku prostredníctvom Európskej investičnej banky. To predpokladá, že budeme nasledovať zmenu paradigmy a prechod k novým technológiám. Daimler a investičná spoločnosť Abu Dhabi nedávno podnikli takýto krok, takže by to malo byť možné aj pre nás.
<P>
Chcel by som sa poďakovať pánovi komisárovi, že prijal takéto aktívne opatrenia. Poďakovať by som chcel aj svojim kolegom poslancom za to, že podporili iniciatívu, ktorá sa nachádza v tomto uznesení.
<SPEAKER ID="413" NAME="Antonio Mussa">
v mene skupiny UEN. - (IT) Vážený pán predsedajúci, dámy a páni, automobilová kríza je jednou z najzávažnejších v rámci celosvetového výrobného priemyslu, pretože okrem toho, že má vážne hospodárske následky a následky súvisiace so zamestnanosťou na európske továrne a s nimi spojené spoločnosti, postihuje aj tretie krajiny, do ktorých sa v ostatných pár desaťročiach výroba čoraz viac presúvala.
<P>
Okrem toho, ak má Únia vrátiť zisky tohto odvetvia aspoň na takú úroveň, akú predstavovali v roku 2007, nemôže uniesť sociálne náklady predstavujúce stratu okolo 350 000 pracovných miest. Preto by sme mali privítať aspoň harmonizovanú pomoc tomuto odvetviu, za predpokladu, že pôjde o určitý dodatok k ochrane pracovných miest. Kľúčovými slovami pre európske spoločnosti musia byť špičkový výskum a vývoj. Keďže sa trh vyvíja, je jasné, že uzatváranie fúzií a strategických dohôd predstavuje ďalšiu možnú cestu. Nesmie to však ísť na úkor európskej tradície výroby automobilov, ktorá predstavuje klenot v korune výrobného priemyslu Spoločenstva.
<SPEAKER ID="414" NAME="Rebecca Harms" LANGUAGE="DE">
Vážený pán predsedajúci, pán komisár, v tejto rozprave nás najviac znepokojuje situácia zamestnancov v automobilovom priemysle. Čísla sú také obrovské, že je ťažké predstaviť si rozsah celého problému. Pán komisár, vo svojom vystúpení ste jasne vysvetlili jeden z alarmujúcich problémov, ktorým je, že tu máme aj čísla, ktoré sa týkajú desivej úrovne nadmernej produkcie a do očí bijúcej neschopnosti zavádzať inovácie v oblastiach efektívnosti a ochrany klímy. Ak sme v tejto chvíli pripravení poskytnúť automobilovému priemyslu štátnu pomoc, tá musí závisieť od financovania, ktoré sa používa na zabezpečenie pracovných miest a vytvorenie trvalo udržateľnej zamestnanosti. Okrem toho musí byť podmienkou, aby sa tieto spoločnosti skutočne zameriavali na inovácie.
<P>
Čo vo mne vyvoláva menšie podozrenie, pán komisár, je značný vplyv skupiny CARS 21 a vplyv tohto odvetvia v procese, ktorý sa tu iniciuje. Dobre poznám niektoré nemecké automobilové spoločnosti a viem, že brzdia vývoj, pokiaľ ide o ochranu klímy a efektívnosť.
<P>
S veľkým záujmom som si tiež všimla, že pred dvomi týždňami bola sformulovaná žiadosť o novú výnimku s cieľom pozastaviť platnosť požiadaviek týkajúcich sa životného prostredia. To sa nesmie stať. Pomoc musí závisieť od podmienok, ako sú zabezpečenie pracovných miest, skutočné inovácie, školenie a rozvoj zručností zamestnancov. Týka sa to dodávateľov, inými slovami mnohých malých a stredných podnikov, ktoré závisia od veľkých organizácií, a pracovníkov v automobilovom priemysle. Moju skupinu to poteší. Bez týchto prísnych podmienok však neprispejeme k vytváraniu trvalo udržateľných pracovných miest.
<SPEAKER ID="415" NAME="Roberto Musacchio">
v mene skupiny GUE/NGL. - (IT) Vážený pán predsedajúci, dámy a páni, táto rozprava o automobilovom priemysle sa, bohužiaľ, koná príliš neskoro a z hľadiska obsahu je nedostatočná. V podstate vedieme rozpravu v čase, keď už národné vlády prijali rozhodnutia mimo akéhokoľvek reálneho európskeho rámca a prejavili sa už aj tragické sociálne následky z hľadiska nezamestnanosti a dávok v nezamestnanosti.
<P>
Keď sme pri tejto téme, text uznesenia nenavrhuje žiadne základné prvky, ktoré by zaistili, že opatrenia, ktoré sa majú prijať, sú účinné a primerané. Rád by som zdôraznil, že keď sme sa pred pár mesiacmi zaoberali klimatickými zmenami, Európa sa správala celkom odlišne a brala túto tému ako skutočný politický problém. V prípade hospodárskej krízy postupuje inak. Dala jednotlivým vládam voľnú ruku, a tie teraz konajú nejednotne a povedal by som aj so zreteľom na získanie väčšieho počtu hlasov.
<P>
To je, samozrejme, následkom politickej slabosti Komisie pod vedením pána Barrosa, ale aj ťažkostí vyskytujúcich sa pri riešení situácií, ktoré si vyžadujú nové právomoci v rámci rozhodovania o priemyselnej, sociálnej a zamestnaneckej politike.
<P>
Môžeme sa prispôsobiť nacionalistickým opatreniam? Môžeme akceptovať vlnu prepúšťania, keď sa podnikom poskytuje pomoc? Môže naďalej dochádzať k presídľovaniu v rámci automobilového priemyslu a pridružených podnikov tak, ako to bolo v prípade talianskej firmy ITONO a v súčasnosti so spoločnosťou Indesit, ktorá je súčasťou ďalšieho významného odvetvia? Môžeme rozšíriť rozsah európskych fondov bez toho, aby sme ich navýšili? Na základe toho nestačí povedať, že ide o problém, ktorý sa týka automobilového priemyslu, a že sa už uskutočnilo veľmi veľa stretnutí.
<P>
Musíme stanoviť usmernenia pre konanie, pod ktorými rozumiem, že firmy nesmú prepúšťať ľudí, ak im je poskytovaná pomoc, že táto pomoc musí byť spojená s inováciami, tak ako je to stanovené v balíku opatrení pre oblasť zmeny klímy a v Sacconiho nariadení, a že presídľovanie a hospodárska súťaž medzi členskými štátmi EÚ musia prestať. Moja skupina predložila pozmeňujúce a doplňujúce návrhy týkajúce sa všetkých týchto bodov. Inými slovami, potrebujeme novú stratégiu, ktorú, zdá sa, táto Európa nemá a ktorú musíme vytvoriť ešte predtým, ako bude sociálna núdza taká vážna, že nebudeme schopní dať našim zamestnancom žiadne jednoznačné odpovede.
<SPEAKER ID="416" NAME="Sergej Kozlík" AFFILIATION="NI">
- (SK) Celosvetový dramatický pokles dopytu po automobiloch sa prejavil aj v Európe. V poslednom štvrťroku 2008 predaj áut v Európe zaznamenal vyše 19 % medziročný pokles, ktorý ďalej pokračuje. Viaceré kľúčové členské štáty Európskej únie sa rozhodli podporiť sektor výroby automobilov. Objavujú sa však pochybnosti o zvolených a pripravovaných postupoch, ktoré zaváňajú protekcionizmom. Podporujem preto stanovisko Európskej komisie, ktoré varuje pred protekcionistickými opatreniami na podporu domácich výrobcov. Na mieste je aj výzva Komisie na členské štáty prioritne riešiť štrukturálne problémy, najmä vysokú nadprodukciu a investovanie do inovatívnych technológií.
<P>
Akákoľvek podpora verejného sektora musí byť transparentná a rešpektovať pravidlá Európskej únie o konkurencii a štátnej pomoci. Treba predísť súpereniu o dotácie medzi jednotlivými hráčmi na európskom trhu. Situácia je o to zložitejšia, že tieto pravidlá neberú do úvahy svetoví konkurenti, predovšetkým Spojené štáty americké. Dotácie na riešenie problémov automobiliek sa v Spojených štátoch plánujú rozšíriť aj na subdodávateľov výrobcov automobilov. Pokiaľ sa situácia takto vyhrotí, Európa môže čeliť nielen problémom, ako usporiadať problémy výroby a odbytu v Európe, ale bude čeliť aj problémom dovozov automobilov požívajúcich nadpriemernú štátnu pomoc. V takejto situácii by Európa mala pohroziť aj opatreniami v rámci Svetovej obchodnej organizácie.
<P>
Viaceré európske krajiny zaviedli šrotovné, najnovšie sa oň usilujú aj vo Veľkej Británii. Šrotovné však odbytovú krízu môže riešiť len krátkodobo. Skôr bude deformovať trhy, odčerpá časť z verejných zdrojov a oddiali potrebné riešenia zamerané na realizáciu investícií do inovatívnych technológií.
<SPEAKER ID="417" NAME="Amalia Sartori" AFFILIATION="PPE-DE">
- (IT) Vážený pán predsedajúci, dámy a páni, rada by som sa k tejto záležitosti vyjadrila aj preto, že počas ostatných pár mesiacov som s veľkým záujmom sledovala prácu vykonávanú v Európskom parlamente, v našich výboroch a teraz aj v tejto snemovni, presne na žiadosti o špeciálne záväzky, ktoré sme uložili výrobcom automobilov na našom kontinente.
<P>
Stanovili sme dôležité ciele, predovšetkým pokiaľ ide o CO2, keď sme týchto výrobcov požiadali, aby hrali hlavnú úlohu pri plnení najdôležitejších cieľov, ktoré si Európa vytýčila v rámci znižovania hladiny CO2 počas niekoľkých nasledujúcich rokov. Tieto ambiciózne ciele sledujú všetky krajiny na svete s veľkým záujmom. Požiadali sme automobilový priemysel, aby do roku 2012 dosiahol priemerné zníženie o 120 mg a do roku 2020 o ďalších 25 mg. Sú to veľké ciele, ktoré si vyžadujú veľké investície.
<P>
K tomu by sme mali pridať skutočnosť, ktorú už niektorí kolegovia spomenuli, že automobilový priemysel priamo alebo nepriamo zamestnáva 12 miliónov zamestnancov v Európe, čo predstavuje 6 % európskej pracovnej sily. Ak to Európa myslí vážne, keď chce dať automobilovému priemyslu prostriedky na splnenie cieľov týkajúcich sa CO2, ktoré sme stanovili, a ak na druhej strane chceme zachovať ľuďom ich pracovné miesta, čo je v tejto chvíli na našom kontinente problém, potom musíme zrealizovať koordinovanú stratégiu, ktorá by tomuto odvetviu pomohla.
<P>
Rôzne členské štáty práve spúšťajú plány na podporu predaja, čo slúži len na udržanie úrovne obratu z predaja automobilov. Takýto prístup však musí byť súčasťou jednotnej stratégie Spoločenstva, aby sa predišlo nebezpečným deformáciám trhu.
<SPEAKER ID="418" NAME="Hannes Swoboda" AFFILIATION="PSE">
(DE) Vážený pán predsedajúci, rád by som veľmi jasne vyhlásil, že plne podporujem všetko, čo povedal pán komisár. V mojej krajine, teda v Rakúsku, kríza zasiahla priamo alebo nepriamo tisícky zamestnancov. To sa týka aj susedného Slovenska a mnohých ďalších krajín.
<P>
Samozrejme, som mimoriadne znepokojený, pretože je jasné, že automobilový priemysel je kľúčovým odvetvím. Nemal by sa vnímať ako zastarané odvetvie, pretože obrovský podiel výskumu a vývoja sa spája práve s existenciou automobilového priemyslu v Európe. Okrem toho, od automobilového priemyslu závisí aj veľký počet malých a stredných dodávateľských podnikov. Vždy si predstavujeme veľmi veľké spoločnosti a máme s nimi len malý súcit. Keď sa však pozerám na všetkých tých dodávateľov, malé a stredné podniky, situácia sa javí celkom inak.
<P>
Predovšetkým by som chcel ešte viac zdôrazniť to, čo ste povedali o General Motors, pán komisár. Vo Viedni máme veľký výrobný závod spoločnosti General Motors. Dôverne poznáme strach ľudí, ktorí čakajú na to, aké rozhodnutie padne v Amerike. Dúfam, že to bude dobrý príklad transatlantickej spolupráce, v rámci ktorej Amerika - pretože tu nejde len o americkú vládu, ale o Ameriku ako celok - ktorá stále žiada, aby Európa urobila viac pre boj proti kríze, pôjde dobrým príkladom, aby mala Európa možnosť uspieť so svojimi vlastnými spoločnosťami.
<P>
Na záver zopár slov o opatreniach týkajúcich sa protekcionizmu. Prijateľné bude len spoločné európske riešenie. To musí byť naším cieľom.
<SPEAKER ID="419" NAME="Gianluca Susta" AFFILIATION="ALDE">
- (IT) Vážený pán predsedajúci, dámy a páni, toto je už naša tretia rozprava o automobilovom priemysle v priebehu niekoľkých mesiacov. Komisia ani Rada ešte naše požiadavky dostatočne nesplnili, či už z hľadiska podpory dopytu alebo pokiaľ ide o vonkajšiu hospodársku súťaž s primeranou podporou vývozu.
<P>
Aj keď pokladám európske opatrenia na boj proti kríze za dôležité, som na rozdiel od toho, čo odznelo na nedávnom samite, skutočne presvedčený, že európska reakcia na recesiu a ťažkosti reálneho hospodárstva je nedostatočná. Sme vo vojne a naši vojaci, ktorými sú naše podniky, strieľajú naprázdno.
<P>
Automobilové odvetvie je základným odvetvím nášho priemyslu, je predmetom nových požiadaviek, reorganizovaných faktorov výroby a silného dopytu po spracovateľských a výrobných inováciách. Podnety koordinovať celoeurópske zrušenie všetkých typov protekcionizmu; refinancovanie vymeraných úverov zameraných na toto odvetvie, aj zo strany Európskej investičnej banky; stimuly len pre ekologické a hybridné automobily; viac finančných prostriedkov na výskum čistých motorov; a účinné kroky v rámci Svetovej obchodnej organizácie na vytvorenie podmienok skutočnej reciprocity na celosvetovom automobilovom trhu - to sú najdôležitejšie požiadavky tých, ktorí nechcú podnecovať deindustrializáciu Európy v jednom z jej kľúčových odvetví s vysokou pridanou hodnotou a dôležitých pre zamestnanosť.
<SPEAKER ID="420" NAME="Mario Borghezio" AFFILIATION="UEN">
- (IT) Vážený pán predsedajúci, dámy a páni, komisár Verheugen zdôraznil, že si musíme dávať pozor, aby sme nenavrhovali a nepodporovali opatrenia zamerané na protekcionizmus. Rád by som mu pripomenul, že za Atlantikom sa takéto opatrenia prijímajú a pre konkurentov európskych výrobcov sú očividne prínosom.
<P>
Mám dojem, že stratégia, ktorú Európska únia tak veľmi rozvíja, nie je dostatočne zacielená na podporu výhradne alebo hlavne "európskych" automobilov navrhnutých a zostrojených tu v Európe, tak, ako by to v takejto kritickej situácii malo byť. Videl som zástupcov odborových zväzov roniť krokodílie slzy počas deindustrializácie, presídľovania a tak ďalej. Keď pred rokmi človek ako ja zastával tieto argumenty na stretnutí s veľkým talianskym výrobcom automobilov, nebrali ich veľmi vážne. Bohužiaľ, dnes sa tieto skutočnosti ukazujú ako pravdivé.
<P>
Ak sa Európa obmedzí na opatrenia navrhnuté výhradne na posilnenie dopytu, ktoré môžu byť očividne orientované aj na neeurópskych výrobcov, nedosiahne očakávané výsledky. Na ich dosiahnutie musí radšej podniknúť bezodkladné kroky na oživenie európskej automobilovej výroby. Treba povzbudiť európskych výrobcov, aby investovali do výskumu a zaručili tak budúcnosť priemyselného odvetvia excelentnosti. To zahŕňa aj pridružené spoločnosti automobilovej výroby, ktoré dnes taktiež trpia z dôvodu politiky zadržiavania finančných prostriedkov, ktorú uplatňujú európske banky.
<SPEAKER ID="421" NAME="Ilda Figueiredo" AFFILIATION="GUE/NGL">
(PT) Nemali by sme zabúdať, že minulý rok v novembri sme v tomto Parlamente viedli presne takú istú rozpravu. Vtedy už bolo jasné, že čelíme kríze v kapitalistickom systéme, ktorá si vyžaduje zásadné zmeny zamerané na zvýšenie kúpnej sily väčšiny obyvateľstva. Preto sme trvali na zvýšení miezd a dôchodkov, aby sme zaistili spravodlivejšie rozdeľovanie príjmov. To stále ostáva základným opatrením, ktoré by mohlo zvýšiť dopyt a zabezpečiť tak aj naďalej bezpečný trh pre automobilový priemysel a jeho dodávateľov.
<P>
Bohužiaľ, sociálna situácia sa čoraz viac komplikuje, pretože politici neprijímajú potrebné opatrenia, a tak sú nezamestnanosť a neistá a slabo platená práca stále na vzostupe. Preto trváme na nových stratégiách, ktoré uprednostňujú pracovné miesta zaručujúce isté práva, ktoré podporujú priemyselnú výrobu v krajinách EÚ a ktoré pôsobia proti stratégii nadnárodných spoločností, ktoré využívajú krízu ako zámienku na rušenie pracovných miest, zvyšujú vykorisťovanie zamestnancov a zvyšovanie svojich ziskov. Je nevyhnutné náležite podporiť priemyselné odvetvia EÚ, aby sme zachovali a vytvorili viac pracovných miest zaručujúcich isté práva. Musíme však tiež venovať osobitnú pozornosť krajinám, ktoré majú krehkejšie hospodárstvo, ako napríklad Portugalsko, a to prostredníctvom zvyšovania finančnej podpory, aby sme predišli rastu nezamestnanosti a pomohli mikropodnikom, malým a stredným podnikom v automobilovom priemysle, pridruženým odvetviam a odvetviu zameranému na výrobu náhradných dielov a taktiež malým opravárenským dielňam.
<SPEAKER ID="422" NAME="Carl Lang" AFFILIATION="NI">
(FR) Vážený pán predsedajúci, globalizácia sa zbláznila a jej šialení predstavitelia nútia zamestnancov európskeho automobilového priemyslu platiť vysokú cenu za následky ich fundamentalistického systému otvoreného trhu a voľného obchodu.
<P>
Finančný vírus americkej hypotekárnej krízy tak mohol infikovať finančný systém, svetový bankový systém, a nákazu rozšíril aj na náš hospodársky systém a spôsobil skazu našich spoločností a stratu pracovných miest.
<P>
Spolu s kolegom, pánom Le Rachinelom, sme poslancami za francúzske regióny Picardie, Nord-Pas de Calais a Normandia, v ktorých zanikli tisícky pracovných miest. Musím vám povedať, že európska obchodná politika si vyžiadala ľudskú a sociálnu cenu, ktorá je neúnosná, neodpustiteľná a neprijateľná. Fanatickí zástancovia otvoreného trhu však na tejto politike trvajú a hlásia sa k nej. Len dnes pán Brown a pán Barroso opätovne potvrdili, že odmietajú chrániť Európu, naše priemyselné odvetvia a pracovné miesta v mene nanajvýš dôležitého voľného trhu a globalizácie. Ľavicoví sociálni globalisti, pravicoví liberálni globalisti a alterglobalisti z radov extrémnej ľavice, ktorí nechcú nič vidieť a ničomu rozumieť, zrádzajú a opúšťajú európskych zamestnancov.
<P>
Globalisti celého sveta, spojte sa! Zamestnanci našich krajín, straťte sa! To je manifest globalistickej strany.
<P>
Okrem toho, neustále obťažovanie motoristov a motorových vozidiel zo strany ekologických občanov, vlád a niektorých členov miestnych zastupiteľstiev je sotva zlučiteľné s ochranou a propagovaním automobilového priemyslu.
<P>
A na záver, demagógovia z radov extrémnej ľavice, ktorí súčasnú krízu vnímajú ako dar z nebies, ktorý prinesie revolúciu, sú totálne neschopní naplniť potreby francúzskych a európskych zamestnancov. Len prostredníctvom hospodárskeho a sociálneho patriotizmu, národného a európskeho uprednostňovania a európskej ochrany budeme schopní vdýchnuť našim priemyselným odvetviam nový život.
<SPEAKER ID="423" NAME="Gunnar Hökmark" AFFILIATION="PPE-DE">
(SV) Vážený pán predsedajúci, problémy, ktorým čelí európsky automobilový priemysel, sú do značnej miery výsledkom hospodárskej a finančnej krízy. Z tohto hľadiska je to problém, ktorý, dúfajme, pominie. Z iného veľmi dôležitého hľadiska je to však zároveň problém, ktorý súvisí s nadmernou výrobnou kapacitou. Aby sme ochránili budúcnosť európskeho automobilového priemyslu, je pre nás mimoriadne dôležité zabezpečiť, aby bol založený na realistických a rozumných obchodných plánoch a zodpovednom vlastníctve.
<P>
To ma núti povedať, že ak sa nám má podariť udržať v Európe úspešný automobilový priemysel so všetkými príležitosťami, ktoré prináša pre technický vývoj, zdravú zamestnanosť a úlohu, ktorú toto odvetvie zohráva v európskom hospodárstve, tak štátna pomoc, ktorú v súčasnosti členské štáty poskytujú, musí byť použitá na zaručenie jeho prežitia počas recesie a finančnej krízy, ale nie na zdeformovanie hospodárskej súťaže medzi členskými štátmi alebo výrobcami automobilov.
<P>
Štátna pomoc, ktorá deformuje hospodársku súťaž a vytvára nedôveru medzi členskými štátmi, v skutočnosti ohrozuje schopnosť európskeho automobilového priemyslu prežiť. Práve v tejto súvislosti by som chcel položiť otázku týkajúcu sa toho, čo sa teraz deje v Slovinsku a vo Francúzsku, a štátnej pomoci, ktorá sa poskytuje vo Francúzsku. Jednou z najdôležitejších úloh Komisie je zabezpečiť, aby nedošlo k žiadnemu porušeniu stanovených pravidiel, sledovať, čo sa deje, a vytvárať celkovú dôveru v skutočnosť, že žiadna štátna pomoc sa neposkytuje na škodu žiadneho členského štátu ani žiadneho iného automobilového priemyslu. Pomoc, ktorá vedie k deformácii hospodárskej súťaže, podkopáva budúcnosť európskeho automobilového priemyslu a bude mať negatívne následky na zamestnanosť aj technický vývoj.
<SPEAKER ID="424" NAME="Monica Giuntini" AFFILIATION="PSE">
- (IT) Vážený pán predsedajúci, dámy a páni, predovšetkým by som rada vyjadrila, že si vážim dobre načasovaný záväzok Komisie a Rady na podporu automobilového priemyslu a pridružených spoločností a spoločností vyrábajúcich náhradné diely, ale, bohužiaľ, to nestačí.
<P>
Odkedy členské štáty prijali prvé opatrenia, odvetvie sa mierne zotavuje: podľa údajov z Talianska poklesol predaj vo februári o 18 %, zatiaľ čo v januári to bolo o 22 %. Aj na základe údajov, ktoré citoval komisár Verheugen, je jasné, že Európa sa musí pohnúť vpred prostredníctvom zaručenia väčšieho množstva financií z Európskej investičnej banky a ešte väčšej koordinácie vnútroštátnych opatrení s cieľom zabrániť nečestnej a diskriminačnej hospodárskej súťaži.
<P>
Európa sa pri vytváraní reštrukturalizačných plánov musí pokúsiť úzko koordinovať svoje úsilie so zástupcami zamestnancov a odborovými združeniami, aby spolu vytvorili európsku stratégiu na oživenie odvetvia na základe investícií do výskumu a nových technológií.
<P>
Aj na základe hrozivých údajov týkajúcich sa prepúšťania a pomocných opatrení v nezamestnanosti, vyzývam Komisiu, aby predložila efektívnejšie návrhy na čo najlepšie využitie Sociálneho fondu a Fondu na prispôsobenie sa globalizácii.
<SPEAKER ID="425" NAME="Lena Ek" AFFILIATION="ALDE">
(SV) Vážený pán predsedajúci, to, čo práve prežívame, je finančná a zároveň klimatická kríza. Môžeme si všimnúť, že niektoré automobilové spoločnosti si s touto dvojitou krízou dokážu poradiť lepšie než ostatné. Niektoré značky a modely automobilov sa s týmito krízami vyrovnávajú lepšie, predovšetkým tie, ktoré investovali do trvalo udržateľného technického vývoja. Potom sú tu spoločnosti ako General Motors, ktoré od štátov, v ktorých majú prevádzky, požadujú 350 miliónov USD.
<P>
Nesmieme zbytočne vyhadzovať peniaze von oknom. Musíme podporiť tých ľudí, ktorí pracujú v automobilovom priemysle. Mali by sme podporiť regióny, ktoré majú problémy, a malé podniky v rámci zásobovacieho reťazca, ale musíme zabezpečiť, aby sme to urobili s výrobkami, ktoré sú vhodné pre trh budúcnosti.
<P>
Komisia môže urobiť viac prostredníctvom sprístupnenia štrukturálnych fondov, sociálneho fondu, regionálnych fondov a poľnohospodárskeho fondu na biopalivá, sociálne opatrenia a pre regióny.
<P>
Okrem toho som presvedčená, že činnosť Európskeho parlamentu v Štrasburgu by sa mala ukončiť.
<SPEAKER ID="426" NAME="Roberta Angelilli" AFFILIATION="UEN">
- (IT) Vážený pán predsedajúci, dámy a páni, automobilový priemysel je jedným z kľúčových odvetví európskeho hospodárstva a jedným z tých, ktoré sú najviac ohrozené súčasnou krízou. Preto teraz nie je čas opakovať, že by sme mali byť proti protekcionizmu a nečestnej hospodárskej súťaži. Je to všetko strašne zbytočné. Teraz tiež nadišiel čas ponúknuť európskym výrobcom a zamestnancom strategické, jasné a odvážne istoty a - tento bod by som chcela zdôrazniť - plán podpory, ktorý dá rovnaké príležitosti všetkým členským štátom.
<P>
Medzi tieto ciele, samozrejme, patrí zaručenie lepšieho využívania finančných prostriedkov EÚ, vrátane prostriedkov z Fondu na prispôsobenie sa globalizácii, ale predovšetkým zjednodušenie a zvýšenie finančnej podpory pre toto odvetvie prostredníctvom Európskej investičnej banky a Európskej centrálnej banky tak, aby mohlo požiadať o pôžičky s nízkym úrokom, a taktiež zjednodušenie administratívnych postupov.
<P>
Aby sme to uzavreli, vo všeobecnosti by som povedala, že cieľom je udržať odvetvie konkurencieschopné a zabezpečiť, aby všetky európske iniciatívy, okrem toho, že sa popasujú so súčasnou krízou, pomohli naštartovať pozitívnu fázu reštrukturalizácie a transformácie automobilového priemyslu.
<SPEAKER ID="427" NAME="Ivo Belet" AFFILIATION="PPE-DE">
(NL) Vážený pán predsedajúci, britský premiér Gordon Brown to dnes ráno dokonale vystihol, keď povedal, že teraz, keď je čas konať, nesmieme tápať. Skutočne nastal čas na trvalo udržateľné a rázne kroky. My, čiže Európa, teraz musíme riadiť a viesť prechod k trvalo udržateľnému automobilovému priemyslu. To je možné, len ak prevedieme odvetvie cez túto vážnu a životunebezpečnú recesiu.
<P>
A to je výzva pre vás, pán komisár Verheugen, a pre Komisiu. Všetci spolu skutočne chceme, aby Európa urobila oveľa viac pre budúcnosť našich automobilových spoločností. My ako Európska únia tu máme jedinečnú príležitosť ukázať, že sme na strane zamestnancov - na strane 200 000 zamestnancov spoločnosti Opel v Nemecku, Poľsku, Rakúsku, Španielsku a Belgicku, aby som vymenoval aspoň zopár.
<P>
Preto musí konkrétne Európska investičná banka uvoľniť úver a využiť svoje funkcie a potenciál do maximálnej možnej miery. Pred dvomi týždňami sme v Parlamente diskutovali s vrcholovými predstaviteľmi odvetvia a vysvitlo, že je tu jeden obrovský problém: odvetvie trpí kvôli akútnemu nedostatku kapitálu. Preto sú lacné pôžičky a štátne záruky absolútne nevyhnutné, a to nielen na prežitie, ale predovšetkým pre to, aby sa mohlo rozhodne prejsť k automobilu budúcnosti, k automobilu, ktorý by mal byť elektrický, hybridný, a čo je najdôležitejšie, šetrný k životnému prostrediu a ktorý je pripravený ísť do výroby.
<P>
Sociálni partneri, a určite aj zástupcovia zamestnancov, musia byť úzko zapojení do európskeho plánu obnovy, keďže táto otázka je zároveň lakmusovým papierikom sociálneho dialógu na európskej úrovni.
<P>
Pán komisár Verheugen, ešte nie je príliš neskoro konať. Prosím vás, nedovoľme, aby situácia dospela ku katastrofe.
<SPEAKER ID="428" NAME="Matthias Groote" AFFILIATION="PSE">
(DE) Vážený pán predsedajúci, dámy a páni, predovšetkým by som chcel poďakovať pánovi komisárovi za jeho vystúpenie, ale aj za jeho odvážne kroky za ostatných niekoľko týždňov a mesiacov týkajúce sa automobilového priemyslu a jeho jasného vyhlásenia, že treba nájsť riešenie pre General Motors, pretože táto spoločnosť je potrebná, predovšetkým pokiaľ ide o stratégiu zameranú na nové pohonné systémy. Chcel by som mu veľmi úprimne poďakovať.
<P>
Taktiež by som rád vyzdvihol to, čo povedal pán Langen o Skupine Európskej ľudovej strany (kresťanských demokratov) a európskych demokratov, ktorí podporujú pozmeňujúci a doplňujúci návrh našej skupiny, pretože som presvedčený, že je dôležitý a že je to tá správna vec, ktorú treba urobiť. Som vďačný, že my ako Parlament robíme vyhlásenie o spoločnosti General Motors. Dlho sa zdalo, že k tomu nedôjde, ale lepšie neskoro ako nikdy. Veľmi pekne vám ďakujem.
<P>
V našom uznesení sme diskutovali o krátkodobých opatreniach. Mali by sme však hovoriť aj o strednodobých opatreniach, tak ako to urobila expertná skupina CARS 21, a o zosúladení sadzieb daní z motorového vozidla. Viem, že je to náročná úloha, ale predstavovala by plán hospodárskej obnovy Európy pre automobilový priemysel. Sme v čase krízy a tieto opatrenia by sme mali odštartovať teraz. Dvadsaťsedem ministrov financií by malo vyvinúť spoločné úsilie.
<SPEAKER ID="429" NAME="Mia De Vits" AFFILIATION="PSE">
(NL) Vážený pán predsedajúci, pán komisár, vy sami ste už vyhlásili, že nemôžeme viesť rozpravu o automobilovom priemysle bez toho, aby sme dnes niečo nepovedali aj o spoločnosti General Motors.
<P>
Vítame skutočnosť, že ste dali dokopy európskych ministrov hospodárstva, aby spolu našli európsky prístup. To by ste chceli vidieť aj vy osobne - dali by ste prednosť európskemu prístupu pred národným. Takýto európsky prístup je však tiež možný len vtedy, ak zapojíte do rozpravy Európsku zamestnaneckú radu a ak sa tejto rade poskytnú všetky informácie, ktoré by podľa zákona mala dostať. Preto sa vás opýtam dosť otvorene, či ste pripravení spustiť iniciatívu takéhoto druhu a odovzdať Európskej zamestnaneckej rade informácie, ktorými samostatne disponujú jednotlivé členské štáty a ktoré im poskytuje spoločnosť General Motors.
<P>
Po druhé, zmienili ste sa o európskych fondoch, ktoré slúžia na zmiernenie sociálneho vplyvu na zamestnancov. Ja osobne som presvedčená, že tieto fondy treba použiť aj preventívnym spôsobom. Musíme skôr predchádzať prepúšťaniu ako len používať tieto európske finančné prostriedky tam, kde ľudia prišli o miesto.
<SPEAKER ID="430" NAME="Richard Howitt" AFFILIATION="PSE">
Vážený pán predsedajúci, v mene 350 zamestnancov spoločnosti Ford, ktorí boli prepustení vo Warley a v Duntone v grófstve Essex a v mene 1 400 zamestnancov spoločnosti General Motors, ktorí pracovali v závode IBC na výrobu dodávok v Lutone - a ak započítame aj dodávateľov, toto číslo sa zdvojnásobí - chcem privítať vyhlásenia, ktoré tu dnes večer odzneli, a síce že nedovolíme, aby títo automobiloví výrobcovia padli na dno.
<P>
Keď však komisár Verheugen vyhlasuje, že spoločnosť General Motors sa nesmie riadiť politikou typu "ožobráčim svojho suseda", môže jej spolu so mnou adresovať tieto štyri požiadavky: po prvé, aby v plnom rozsahu predložila svoje reštrukturalizačné plány, ale nie len nemeckej vláde, ale aj britskej a ostatným členským štátom; aby vypracovala vyhlásenie o celkovom environmentálnom vplyve týkajúce sa účinku uhlíka v rámci balíka v hodnote 3,3 miliardy EUR, ktorý navrhuje; predovšetkým, aby objasnila budúcnosť jej spoločného projektu s francúzskou spoločnosťou Renault na výrobu dodávok v Lutone; a aby načrtla vám aj nám, aké sú záruky, že finančná dotácia v krátkom čase zaistí výrobu a zamestnanosť, ktoré sú skutočne trvalo udržateľné.
<P>
Minulý týždeň som sa stretol so zamestnancami z Lutonu, z ktorých jeden mi povedal, že šanca na prežitie závodu IBC je päťdesiat na päťdesiat. V tomto meste má výroba vozidiel viac ako 80-ročnú tradíciu a 50 % pracovných miest stále pôsobí vo výrobe. Za budúcnosť ich pracovných miest budem bojovať.
<SPEAKER ID="432" NAME="Antolín Sánchez Presedo" AFFILIATION="PSE">
(ES) Vážená pani predsedajúca, Európa musí automobilový priemysel silno podporiť, keďže je kľúčový pre rozvíjanie technologicky vyspelého hospodárstva, ktoré môže viesť boj proti zmene klímy a zaistiť vysoké normy účinnosti, bezpečnosti a kvality v osobnej a nákladnej doprave.
<P>
Európska únia je najväčším výrobcom osobných automobilov na svete a druhým najväčším výrobcom nákladných automobilov, s objemom výroby 19 miliónov vozidiel, z ktorých 20 % ide na export. Toto odvetvie tvorí 3 % HDP, zamestnáva 6 % Európanov, predstavuje 8 % národného dôchodku a jednu šestinu výdavkov domácností.
<P>
Štrukturálne a strategické problémy automobilového priemyslu so súčasnou krízou narastajú. S týmito problémami sa musíme popasovať prostredníctvom európskeho sektorového a prezieravého prístupu a spoločenskej diskusie. Len takýmto spôsobom môžeme uprednostniť zamestnanosť a školenie, predchádzať diskriminačnej a nečestnej hospodárskej súťaži a brániť európske záujmy na celosvetovej úrovni. V krátkej dobe musíme prostredníctvom Európskej investičnej banky alebo iných prostriedkov poskytnúť dočasné stimuly a finančnú podporu, aby sme zabezpečili prežitie a ozdravenie tohto odvetvia.
<SPEAKER ID="433" NAME="Nicodim Bulzesc" AFFILIATION="PPE-DE">
(RO) Predaj automobilov v Rumunsku klesol koncom roka 2008 o polovicu. Obrat rumunského automobilového priemyslu poklesol v roku 2008 o 7 % oproti odhadovanej úrovni pred vypuknutím krízy.
<P>
Vzhľadom na tento hospodársky úpadok, ktorý zasiahol celú Európu, som presvedčený, že národné vlády a Európska komisia musia spojiť úsilie na podporu automobilového priemyslu. Musíme vziať do úvahy, že spomaľujúca výroba automobilov spúšťa v rámci tohto odvetvia krízu na vertikálnej osi, inými slovami postihuje výrobcov závislých od automobilového priemyslu: teda výrobcov káblov, motorov, elektrických zariadení a tak ďalej. Konkrétne to znamená, že jej následkom prichádzajú tisícky zamestnancov o prácu.
<P>
Napríklad na podporu miestneho automobilového priemyslu prijala rumunská vláda takzvaný program "Rabla". Podľa tohto programu dostanú zákazníci náhradu za to, že si dajú zošrotovať viac ako 10 rokov staré auto, vo forme prémie, ktorá bude použitá na zníženie platby za kúpu nového auta.
<P>
Preto vyzývam tých, ktorí prijímajú rozhodnutia, aby popremýšľali o tomto príklade a navrhli schodnú stratégiu na podporu európskeho automobilového priemyslu počas súčasnej celosvetovej hospodárskej krízy.
<SPEAKER ID="434" NAME="Inés Ayala Sender" AFFILIATION="PSE">
(ES) Vážená pani predsedajúca, musím poďakovať pánovi komisárovi za jeho snahu a efektívnosť pri vyzývaní všetkých zainteresovaných strán, aby riešili problémy spoločnosti Opel Europa a tiež automobilového priemyslu, ktorý nepochybne predstavuje konkurencieschopné odvetvie a čelí globálnym problémom spoločnosti General Motors v Spojených štátoch.
<P>
Navyše na neho dôrazne nalieham, aby dal nový impulz na ozdravenie spoločnosti Opel Europa a zachránil ju. Takýto krok by bol príkladom toho, ako sa Európska únia vyrovnáva s mizériou, ktorú spôsobila globalizácia, a poskytol by nevyhnutnú odpoveď, že z globalizácie sme sa tiež poučili, a to prostredníctvom európskeho prístupu.
<P>
Preto by som bola rada, keby sme predovšetkým mohli vrátiť späť na náš kontinent vlastnícke práva týkajúce sa európskych inovácií. Rovnako potrebujeme systém primeraných záruk, aby sme spoločnosti Opel Europa poskytli nezávislosť, ktorú potrebuje, aby nám aj naďalej mohla ponúkať čoraz bezpečnejšie, inovatívnejšie, energeticky úspornejšie a trvalo udržateľnejšie automobily.
<P>
Zároveň musíme zintenzívniť spoločenský dialóg tým, že splnomocníme odbory spoločnosti Opel a Európsku zamestnaneckú radu, ktoré prejavujú veľkú mieru spoločnej zodpovednosti.
<P>
A napokon, vážený pán komisár, som presvedčená, že ak chceme ochrániť európsky prístup, musíme byť na mieste ako prví. Inými slovami, ak chceme zaistiť, aby sa Európa tešila dôvere a mala úspech, nemôžeme čakať na vlády ako napríklad tá moja, ktorá už ponúkla záruku vo výške 200 miliónov EUR. Zdá sa, že Európa o tom stále premýšľa.
<P>
V mene viac ako 7 000 zamestnancov podniku spoločnosti Opel v španielskom meste Figueruelas vás prosím, aby ste urobili viac.
<SPEAKER ID="435" NAME="Reinhard Rack" AFFILIATION="PPE-DE">
(DE) Vážená pani predsedajúca, ak Európa poskytne finančné prostriedky a predovšetkým ak členské štáty poskytnú veľa peňazí na to, aby pomohli automobilovému priemyslu dostať sa z krízy, nemôže to byť len otázkou udržania status quo a zabránenia krachom spoločností, pretože sa to týka aj mnohých iných obáv. Tie najdôležitejšie už boli spomenuté.
<P>
Ide o to, aby sme zabezpečili, že ľudia, ktorí si hľadajú prácu a ktorí prácu potrebujú, si ju môžu nájsť dlhodobo. Preto musíme novým technológiám, inováciám a, čo je najdôležitejšie, trvalo udržateľným dopravným systémom poskytovať viac podpory než v minulosti.
<P>
Preto by sme mali spojiť všetky naše opatrenia s týmito cieľmi, aby sme si o pár rokov nemuseli vyčítať, že keby sme na to boli mysleli teraz, neocitli by sme sa uprostred ďalšej novej krízy.
<SPEAKER ID="436" NAME="Zuzana Roithová" AFFILIATION="PPE-DE">
- (CS) Vážené dámy, vážení páni, kríza je testom súdržnosti EÚ. Bohužiaľ, vlády individuálne prijímajú krátkodobé opatrenia, ako napríklad šrotovné, ktoré nie sú koordinované, hoci v boji proti kríze priniesli okamžité pozitívne výsledky. Ak máme kritizovať opatrenia Spojených štátov proti spravodlivej hospodárskej súťaži a protekcionizmus, o to viac by sme sa mali zamerať na spoločnú stratégiu v rámci EÚ. Šrotovné pomáha znižovať emisie, zvyšovať bezpečnosť na cestách a zabraňuje nezamestnanosti v automobilovom priemysle, ktorý poskytuje živobytie 12 miliónom zamestnancov a tisíckam firiem v ďalších odvetviach. Ak sme automobilovému priemyslu v CARS 21 uložili tvrdé environmentálne a bezpečnostné požiadavky, potom šrotovné ponúka dobrú príležitosť na spoločný prístup európskych vlád, predovšetkým v čase krízy, a malo by byť financované zo spoločných zdrojov. Žiadam české predsedníctvo, aby o tom začalo rokovať.
<SPEAKER ID="437" NAME="Alojz Peterle" AFFILIATION="PPE-DE">
(SL) Vážený pán komisár, úplne súhlasím s vašimi slovami, že automobilový priemysel má štrukturálne problémy a že potrebujeme ekologickejšie a energeticky účinnejšie automobily.
<P>
Urobili by sme chybu, keby sme sa s pomocnými opatreniami snažili udržať smer, ktorým sme sa uberali doteraz, teda smer kvantitatívneho rozvoja. Najväčšiu solidaritu a sociálne myslenie prejavíme vtedy, keď podporíme ekologicky a energeticky zameranú reštrukturalizáciu.
<P>
Súčasná kríza taktiež ukázala, že európsky automobilový priemysel je vzájomne silno prepojený. Takýto druh priemyslu jednoducho nebude tolerovať protekcionizmus na národnej úrovni. Očakávam, že politika Spoločenstva to vezme do úvahy.
<SPEAKER ID="438" NAME="Günter Verheugen" LANGUAGE="DE">
Vážená pani predsedajúca, dámy a páni, v prvom rade by som vám chcel všetkým poďakovať za jednotu v tomto Parlamente a vašu širokú podporu voči politike Komisie. Som presvedčený, že je to veľmi dôležité a zároveň to dáva veľmi dôležitý signál zamestnancom v automobilovom priemysle, ktorí sú hlavným bodom tejto rozpravy. Tak to má byť.
<P>
Niektorí poslanci, vrátane pani Harmsovej, pána Hökmarka a ďalších, sa zamerali na spojitosť medzi inováciami a konkurencieschopnosťou. Ešte raz by som chcel veľmi jasne zdôrazniť, že bez tohto prepojenia s inováciami nebude môcť byť európsky automobilový priemysel dlhodobo konkurencieschopný. Cieľom našej politiky je zabezpečiť, aby bolo európske auto budúcnosti najinovatívnejšie, inými slovami najmenej znečisťujúce, energeticky najúčinnejšie a najbezpečnejšie na svete. Verím, že naši výrobcovia, technickí odborníci a inžinieri to môžu dosiahnuť. Máme potenciál na to, aby sme to dosiahli.
<P>
Rád by som prešiel k druhej téme a tou je financovanie počas krízy. Banky neposkytujú finančné prostriedky. Spoločnosti nie sú schopné získať pôžičky, ktoré potrebujú. Európska investičná banka je teraz naším univerzálnym nástrojom. Musím jasne vyhlásiť, že Európska investičná banka (EIB) už dosiahla hranice toho, čo je schopná urobiť. Automobilový priemysel nie je jediným odvetvím, pre ktorý žiadame pomoc od EIB. Ale čo finančná podpora pre malé a stredné podniky? A čo financovanie našich vysoko ambicióznych cieľov na ochranu klímy? Všetky tieto finančné prostriedky poskytuje EIB. Už teraz viem, že od priemyslu dostaneme požiadavky, na ktoré EIB jednoducho nebude schopná zareagovať, pretože chceme, aby podnikala na pevnom základe, a nechceme vytvárať nejaké bubliny, ako to robia iní. Preto je pravdepodobné, že v druhej polovici roka problémy ešte viac narastú a my sa musíme pripraviť na to, že sa to stane.
<P>
Taktiež podporujem každého, kto povedal, že potrebujeme inteligentné podnety, aby sme zaručili, že všetky automobily, ktoré chceme priniesť na trh, sú už prakticky predané. Do veľkej miery sa stotožňujem s názorom pána Groota na daň z motorového vozidla založenú na objeme CO2. Komisia to navrhla už dávno a mňa veľmi zarmucuje, že niektoré členské štáty vtedy tento návrh neprijali.
<P>
Pani De Vitsová hovorila o úlohe odborov a zamestnaneckých rád. S potešením vám môžem oznámiť, že posledná podrobná diskusia, ktorú som viedol predtým, ako som prišiel na toto zasadnutie, prebehla s predsedom zamestnaneckej rady spoločnosti General Motors v Európe. Sme v neustálom pravidelnom kontakte a navzájom si vymieňame všetky informácie, ktoré máme k dispozícii. Musím povedať, že doteraz som mal z tejto vzájomnej výmeny informácií väčší úžitok než predseda zamestnaneckej rady. Dozvedel som sa od neho viac než on odo mňa. Dúfam však, že v budúcnosti mu budem môcť túto láskavosť oplatiť. O pár dní sa stretneme s európskymi odborármi z kovospracujúceho a automobilového priemyslu. Samozrejme, odbory sú najdôležitejšími stranami, ktoré sa zúčastnili aj stretnutí za okrúhlym stolom, ktoré som práve spomínal. Preto som presvedčený, že plníme všetky požiadavky.
<P>
V rámci postupu "catch-the-eye" sa vyskytlo niekoľko zmienok o šrotovnom. Musíme si položiť otázku, či to skutočne pomôže aj v dlhodobom horizonte. Možno, že vytvárame umelý dopyt, ktorý povedie k ďalšiemu kolapsu. Napriek tomu však táto myšlienka všetkých výrobcov nadchla, pretože im pomôže prekonať veľmi ťažkú fázu, v ktorej sa práve nachádzajú. Je to ako prísun kyslíka, ktorý významne pomohol zabezpečiť, že medzi najväčšími európskymi výrobcami zatiaľ nedošlo k žiadnemu masovému prepúšťaniu a že boli schopní udržať si svoje pracovné sily. Som presvedčený, že po tejto stránke šrotovné splnilo svoj účel.
<P>
Šrotovné je normovanou európskou iniciatívou v tom zmysle, že každý musí dodržiavať jasné pravidlá, ktoré boli stanovené. Je jasné, že tento podnet nemôžeme financovať z rozpočtu Spoločenstva. Rozpočet nie je určený na tento účel a nebolo by to možné ani z politického, ani z právneho hľadiska. Tieto finančné podnety majú aj pozitívny cezhraničný vplyv. Vážená pani Roithová, z pomedzi ostatných členských štátov mala predovšetkým vaša krajina veľký osoh z týchto štedrých finančných podnetov. Je tu zahrnutá istá miera európskej solidarity, ktorá by sa nemala brať na ľahkú váhu.
<P>
Vnímam túto rozpravu ako výzvu, aby sme v tejto záležitosti aj naďalej konali a venovali jej pozornosť. Môžem vám prisľúbiť, že to urobíme. Pokiaľ ide o automobilový priemysel, nadviazali sme vynikajúcu spoluprácu medzi rôznymi stranami. Dúfam, že počas funkčného obdobia tohto Parlamentu už ďalšia rozprava o európskom automobilovom priemysle nebude potrebná. Ak by však predsa len bola nevyhnutná, Komisia je na ňu kedykoľvek pripravená. Ďakujem vám za pozornosť.
<SPEAKER ID="439" NAME="Predsedajúca">
Rozprava sa skončila.
<P>
Hlasovanie sa uskutoční zajtra (v stredu 25. marca 2009).
<P>
Písomné vyhlásenia (článok 142)
<SPEAKER ID="440" NAME="Zita Gurmai  " AFFILIATION="PSE">
písomne. - (HU) Typickým znakom výroby a marketingu je, že akýkoľvek pokles v európskom automobilovom priemysle má vplyv na ďalšie odvetvia v každom členskom štáte.
<P>
Okrem poklesu dopytu, ktorý zapríčinili hospodárska kríza a problémy s likviditou vyplývajúce z finančnej krízy, automobilový priemysel bojuje aj s dlhodobými štrukturálnymi problémami: vysoké fixné náklady, nadmerná dodávka a cenová konkurencia znamenajú, že mnohí automobiloví výrobcovia sa už začali zameriavať na znižovanie nákladov a zvyšovanie vnútornej efektívnosti.
<P>
Neočakáva sa, že by sa situácia v najbližšej budúcnosti zlepšila, no v dlhodobom horizonte sľubuje automobilový priemysel isté globálne šance. Preto je mimoriadne dôležité, aby bol európsky automobilový priemysel schopný prežiť tento útlm a bol pripravený využiť príležitosť, keď začne dopyt opäť rásť.
<P>
Aby sme to dosiahli, je nevyhnutné splniť očakávania zákazníka a navrhnúť ekologickejšie, bezpečnejšie a inteligentnejšie vozidlá.
<P>
Hlavnú zodpovednosť za riešenie krízy nesie samotný automobilový priemysel. EÚ a členské štáty k tomu môžu prispieť tým, že pomôžu vytvoriť náležité podmienky a vhodné predpoklady pre hospodársku súťaž. Cielená a dočasná štátna pomoc na európskej a národnej úrovni môže doplniť úsilie automobilového odvetvia prežiť krízu a pomôcť zmierniť negatívne účinky blížiacej sa reštrukturalizácie zamestnanosti. Tá musí byť predmetom osobitnej pozornosti na národnej aj európskej úrovni.
<SPEAKER ID="946" NAME="Krzysztof Hołowczyc  " LANGUAGE="PL">
Je dobré, že druhá rozprava o kríze v automobilovom priemysle uznala návrhy Európskeho parlamentu, ktoré boli predložené počas rozpravy vo februári.
<P>
Zabezpečiť konkurencieschopnosť jednotného trhu je pre nás najdôležitejšie. So znepokojením sledujeme opatrenia, o ktoré sa pokúšajú niektoré členské štáty a ktoré by mohli mať za následok porušenie pravidiel hospodárskej súťaže. Preto vítame rozhodnutia, ktorých cieľom je stanoviť celoeurópske rámce konania. V tejto súvislosti musíme aj naďalej hodnotiť vplyv, ktorý má priemyselná situácia v Spojených štátoch a Ázii na európsky trh, a možné reakcie Spoločenstva.
<P>
Teší nás skutočnosť, že sa vyzdvihuje dôležitosť stimulovania dopytu na trhu. Vyvažovanie takých opatrení, akými sú sprístupňovanie pôžičiek s nízkym úrokom a zjednodušovanie administratívnych postupov na získanie finančných zdrojov a na druhej strane vytváranie podnetov pre zákazníkov, aby si kupovali nové autá, môže pomôcť stimulovať trh.
<P>
Návrh využiť krízu na uskutočnenie nejakého druhu "očisty" v automobilovom priemysle ostáva nezmenený. Vidíme možnosť vyrobiť výrobky s novou úrovňou kvality, založené na nových, ekologických a bezpečných technológiách, ktoré sú odpoveďou na problémy nových trendov v Európe 21. storočia.
<SPEAKER ID="945" NAME="Daciana Octavia Sârbu  " LANGUAGE="RO">
Automobilový priemysel je odvetvím, ktoré zamestnáva zhruba 2,3 milióna zamestnancov a od ktorého nepriamo závisí ďalších 10 miliónov pracovných miest. Mnoho malých a stredných podnikov, subdodávateľov a zásobovateľov zasiahla finančná kríza.
<P>
Sociálna Európa prikladá hospodárskemu rozvoju a sociálnemu rozvoju rovnakú mieru dôležitosti. Aby boli podniky schopné zachovať pracovné miesta a slušné živobytie pre zamestnancov v automobilovom priemysle, musia mať prístup k finančným prostriedkom.
<P>
Vyzývam Komisiu, aby zaistila, že európske fondy, ako sú Európsky sociálny fond a Európsky fond na prispôsobenie sa globalizácii sa využijú tak, aby zamestnanci v automobilovom priemysle mohli dostať školenie a podporu, keď ich postihne pokles činnosti spoločností v tomto odvetví.
<P>
Právne predpisy o podpore ekologických vozidiel, ktoré prijala EÚ, podnecujú investície do dizajnu a výroby automobilov s nižším objemom emisií oxidu uhličitého. Potrebujeme však čas, inovácie a predovšetkým značné investície do ľudských zdrojov, ako aj do novej výrobnej kapacity. Postupy umožňujúce prístup hospodárskych subjektov k finančným prostriedkom na výskum a inovácie treba zjednodušiť na národnej aj európskej úrovni. Výskumné programy sa pritom musia zamerať na konkrétne oblasti, vrátane aplikovaného výskumu, v automobilovom priemysle.
