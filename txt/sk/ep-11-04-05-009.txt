<CHAPTER ID="009">
Hodina otázok pre predsedu Komisie
<SPEAKER ID="299" NAME="Predseda">
Ďalším bodom programu je hodina otázok pre predsedu Komisie.
<SPEAKER ID="300" NAME="Martin Schulz" LANGUAGE="DE">
Vidím, že naši kolegovia poslanci z Poslaneckého klubu Európskej ľudovej strany (kresťanských demokratov) sú ešte na obede. Pán predseda, som rád, že sa na mňa usmievate - boli ste trochu nemierny vo svojich skorších poznámkach na moju adresu, ale očividne ste sa trochu upokojili počas obedňajšej prestávky.
<P>
Pán komisár Oettinger, niekto, koho, verím, dobre poznáte, povedal, že budú záťažové skúšky - aha, tam je -, nevšimol som si ho. Pán Oettinger, som rád, že vás vidím. Pán Oettinger, dobre vyškolený žiak pani Merkelovej, je teraz takisto proti jadrovej energii. Bol prívržencom jadrovej energie, ale Fukušima bola preňho cestou do Damasku a ako novodobý Šavol spolu s ďalšími zazrel jasné svetlo na oblohe. Prinajmenšom prezradil, že podľa jeho názoru je niekoľko jadrových elektrární, ktoré by neprešli záťažovými testami. Považujem to za veľmi zaujímavé.
<P>
Ak máte podozrenie, pán Oettinger, že existujú záťažové testy, ktoré nebudú mať želaný výsledok, pretože testované systémy nemusia vydržať test, prečo potom Komisia priamo nezasiahne a nezatvorí tieto elektrárne? Ak sú záťažové testy niečo podobné tomu, čo sa stalo s bankami v tom, že si až potom uvedomíme, že záťažové testy po prvé neboli dostatočne jasné a po druhé neodrážali aktuálnu situáciu, potom by otázka jadrovej energie bola oveľa nebezpečnejšia ako banky.
<P>
Moja konkrétna otázka preto znie: Ako je možné, že ste si vedomý toho, že určité systémy neprejdú záťažovými testami, a napriek tomu s tým nič nerobíte?
<SPEAKER ID="301" NAME="José Manuel Barroso">
predseda Komisie. - Predovšetkým, aby sme poznali výsledok testu, musíme ho najprv vykonať. Ak by akékoľvek zariadenie neprešlo testom, otázka nápravných opatrení zostáva otvorená. Ak by modernizácia nebola technicky alebo hospodársky realizovateľná, reaktory by sa museli zatvoriť a vyradiť z prevádzky. Možno však očakávať prípady, keď bezpečnostná modernizácia bude mať hospodárske opodstatnenie a bude technicky realizovateľná, takže k tomuto sa môžeme zaviazať v tomto štádiu.
<P>
Pán Schulz, domnievam sa, že bolo dôležité, že Európska rada po intenzívnych diskusiách súhlasila s úlohou Komisie. Môžem vám povedať, že začiatok diskusií bol iba o koordinácii vnútroštátnych regulátorov a na moje naliehanie bola Komisia požiadaná navrhnúť zamerania a modality a takisto dostala úlohu do konca roka predložiť úplnú správu o zisteniach.
<P>
Urobíme to pre všetky jadrové elektrárne v Európe. Urobíme to s plnou transparentnosťou. Je dôležité uznať túto skutočnosť. Považujem to za pokrok, pokiaľ ide o jadrovú bezpečnosť.
<SPEAKER ID="302" NAME="Martin Schulz" LANGUAGE="DE">
Pán Barroso, ste veľmi múdry muž, neodpovedali ste však na moju otázku. Preto sa vás opäť pýtam, že keď pán Oettinger hovorí: "Máme podozrenie, že niektoré elektrárne, ktoré sú v súčasnosti pripojené k sieti, neprejdú testom", moja interpretácia významu je, že ste si vedomý bezpečnosti týchto elektrární, ktorá je taká slabá, že nesplnia kritériá. Prečo nezasiahneme priamo? Domnievam sa, že je to skutočné a existujúce nebezpečenstvo.
<SPEAKER ID="303" NAME="José Manuel Barroso">
predseda Európskej komisie. - Komisár Oettinger poskytol veľmi obozretné a veľmi rozumné vyhlásenie. Môže sa to stať, ale na kontrolu toho, či sa to stane alebo nie, musíme vykonať seriózne, dôveryhodné testy. Chystáme sa to urobiť v plnej transparentnosti a na základe najlepších dostupných odborných znalostí.
<P>
Ako viete, nie je v právomoci Komisie, aby zrušila testy. Ide o vnútroštátnu právomoc. Čo sa chystáme urobiť - a na rozdiel od minulosti, pred poslednou Európskou radou, máme jednoznačný mandát, aby sme to mohli urobiť -, je spolupracovať s vnútroštátnymi nezávislými regulačnými orgánmi pri vykonávaní veľmi serióznych, dôveryhodných štátnych záťažových testov. Práve definujeme modality a rozsah týchto záťažových testov.
<P>
Chcel by som povedať pánovi Schulzovi, že v týchto jednotlivých citlivých záležitostiach musíme byť mimoriadne zodpovední a nesmieme vyvolávať paniku. Musíme postupovať technickým spôsobom na základe najlepších vedeckých odborných znalostí.
<SPEAKER ID="304" NAME="Guy Verhofstadt">
v mene skupiny ALDE. - My všetci súhlasíme s tým, že Európska únia je viac ako len spoločný trh a že je aj politickým projektom na zabezpečenie demokracie na kontinente a na dodržiavanie, podporu a posilňovanie princípov právneho štátu a ľudských práv.
<P>
Keby to nebolo tak, domnievam sa, že by nebol veľký rozdiel medzi nami a Čínou. Je to tak vo všetkých členských štátoch vrátane Maďarska. Tamojšia vláda teraz predložila nový návrh ústavy, ktorý by sa mal prijať v polovici apríla. Obsahuje určité znepokojujúce - podľa môjho názoru - zmienky o volebných právach menšín, zákazoch potratov, zákazoch sobášov osôb rovnakého pohlavia, iredentizme a potláčaní inštitúcií, aby sa dohliadlo na to, aby vykonávali vôľu vlády.
<P>
Pán predseda Barroso, čo bude robiť Komisia na obranu európskych ústavných zásad demokracie, princípov právneho štátu a základných práv v zmysle ustanovenia článku 2 Zmluvy o EÚ, keď sú v stávke v členských štátoch tak ako dnes v Maďarsku?
<SPEAKER ID="305" NAME="José Manuel Barroso">
predseda Komisie. - Určite súhlasíme s tým, že Európska únia nie je iba spoločný trh: je o hodnotách, a podmienkou pre každý členský štát, ak sa chce stať členským štátom Európskej únie, je, aby rešpektoval tieto hodnoty. Jednou z hodnôt sú princípy právneho štátu a my musíme rešpektovať naše právo. Ako viete, prijatie štátnej ústavy je kľúčovým krokom pre každý členský štát, kľúčovým procesom, ktorý patrí výlučne ľuďom a inštitúciám daného členského štátu.
<P>
Maďarské inštitúcie musia rozhodnúť o obsahu a postupe prijatia novej ústavy v súlade so svojimi vlastnými vnútroštátnymi pravidlami a v prípade potreby s medzinárodným právom a s právom Únie. Budeme sledovať pokroky v tejto veci z hľadiska práva EÚ, ale samozrejme dúfame, že maďarské orgány zaručia, aby nová ústava, ktorá sa napokon prijme, odrážala hodnoty, na ktorých je založená Európska únia.
<SPEAKER ID="306" NAME="Guy Verhofstadt">
v mene skupiny ALDE. - Pán predseda Komisie, rozumiem vašej odpovedi, ale viete, že všetkých 27 členských štátov musí zmeniť svoje ústavy v súlade s európskymi hodnotami. Maďarsko to urobilo pred pristúpením k Únii. Sú dokonca aj krajiny, ktoré to urobili po pristúpení. Poľsko to práve robí, Francúzsko takisto, pretože sú rozpory medzi Lisabonskou zmluvou a niekoľkými článkami francúzskej ústavy.
<P>
Je dôležité, aby ste zaviazali aj Maďarsko, dokonca aj po jeho prijatí novej ústavy takisto uplatniť tieto zásady. Je dôležité, aby to Komisia preverila.
<SPEAKER ID="307" NAME="José Manuel Barroso">
predseda Európskej komisie. - Ústava každej krajiny musí odrážať európske hodnoty a byť s nimi v súlade: základné európske hodnoty demokracie, zásad právneho štátu, ľudskej dôstojnosti a dodržiavania základných práv. Je to záležitosť, o ktorej by sme vôbec nemali diskutovať. Ešte som nevidel ústavu členského štátu Európskej únie, ktorá by bola proti týmto hodnotám, ale ak by sa to teoreticky malo stať, potom by sme museli zasiahnuť.
<P>
Ako viete, pán Verhofstadt, máme veľmi dobré výsledky v tejto veci. Nedávno sme konali vo viacerých veľmi citlivých otázkach týkajúcich sa napríklad maďarského zákona o médiách. Maďarská vláda povedala na začiatku, že ak Komisia zistí akúkoľvek nezlučiteľnosť, zmení právo, a tak sa stalo.
<P>
V ostatných členských štátoch, kde došlo k prípadom nediskriminácie, Komisia takisto zaujala veľmi rozhodný postoj. Z tohto hľadiska sa môžete spoľahnúť na to, že Komisia bude tieto záležitosti veľmi dôkladne sledovať.
<SPEAKER ID="308" NAME="Marian-Jean Marinescu">
v mene poslaneckého klubu PPE. - Zavedenie európskeho semestra počnúc týmto rokom pomôže posilniť rozpočtovú disciplínu, makroekonomickú stabilitu a rast a donúti členské štáty zmeniť hospodárske a rozpočtové politiky. V krátkom čase by tieto nové politiky mohli výrazne ovplyvniť životy európskych občanov vo väčšine členských štátov.
<P>
Identifikovala už Komisia dôsledky nevyhnutných vnútroštátnych postupov na európsku hospodársku, sociálnu a politickú situáciu v budúcnosti alebo plánuje vykonať hodnotenie týchto dôsledkov?
<SPEAKER ID="309" NAME="José Manuel Barroso">
predseda Komisie. - Berieme túto úlohu veľmi vážne. Bolo veľmi dôležité odsúhlasiť to, čo sme nazvali európsky semester, pretože členské štáty sa teraz jednohlasne zhodli v tom, že otázky hospodárskej politiky jedného z nich môžu mať vplyv aj na ostatné štáty a že otázky tých druhých štátov majú vplyv na ich vlastné politiky. V tejto veci dáme odporúčania aj v závislosti od programov, ktoré nám členské štáty predstavia. Ale robíme to, aby sme uľahčili životy našim občanom.
<P>
Dávame jasne najavo, že všetko úsilie o konsolidáciu verejných financií, všetko úsilie o štrukturálnu reformu je v skutočnosti pre rast - pre trvalo udržateľný rast, pre začleňujúci rast -, ktorý je cieľom Európskej únie. To bola celková dohoda o tom, čo sme nazvali stratégiou EÚ 2020. Vzhľadom na tieto priority budeme posudzovať vnútroštátne programy, ktoré sa budú predkladať a na ktorých budeme spolupracovať v partnerstve s našimi členskými štátmi.
<SPEAKER ID="310" NAME="Marian-Jean Marinescu">
v mene poslaneckého klubu PPE. - Najdôležitejším aspektom tejto politiky je disciplína. Ak všetky členské štáty uplatnia tieto požiadavky, výsledky budú pozitívne. Ak budú rozdiely medzi členskými štátmi, výsledky nebudú také, ako my všetci očakávame.
<SPEAKER ID="311" NAME="José Manuel Barroso">
predseda Európskej komisie. - Úplne s vami súhlasím, pán Marinescu. Práve preto potrebujeme, aby inštitúcie boli nezávislé a aby si svoju prácu robili úplne nezávisle a v pravom duchu Spoločenstva, pretože sme videli v minulosti, že občas sú v pokušení neprijať rozhodnutia alebo ich nezaviesť jednotným, uceleným a dôveryhodným spôsobom.
<P>
Z tohto dôvodu sa Komisia pokúsi urobiť všetko, čo bude v jej silách, aby zaručila rovnaké podmienky a zásady spravodlivosti. Disciplína z hľadiska dosiahnutých dohôd je vskutku zásadná pre úspech Európskej únie.
<SPEAKER ID="312" NAME="Rebecca Harms" LANGUAGE="DE">
Pán Barroso, minulý týždeň Komisia stanovila limity na základe nariadenia, ktoré sa použije vždy, keď sa vyskytnú problémy s rádioaktivitou, ktorá ovplyvňuje dovoz potravín, v tomto prípade z Japonska. Prekvapivo sú limity, ktoré ste stanovili pre výrobky z Japonska, v tomto prípade oveľa vyššie ako tie, ktoré sa uplatňujú pre tie isté výrobky dokonca v samotnom Japonsku. Sú vyššie aj ako limity stanovené pre potraviny v takýchto prípadoch, napríklad v USA, v krajine, kde sa jadrová energia využíva vo veľkom. Tieto limity sú vyššie aj ako limity, ktoré sa uplatňujú pre Európsku úniu a pre krajiny, z ktorých dovážame tovar po černobyľskej katastrofe, a ktoré stále platia pre cézium v niektorých prípadoch. Prečo by to malo byť tak? Prečo sme stanovili takéto vysoké limity?
<SPEAKER ID="313" NAME="José Manuel Barroso">
predseda Komisie. - Samozrejme, rád odpoviem na otázku pani Harmsovej, hoci som si myslel, že podľa dohody sme mali mať dve časti rozpravy - všeobecnú dnes a potom druhú o Japonsku.
<P>
Pani Harmsová, spomenuli ste veľmi dôležitú otázku. Núdzové opatrenia prijaté 25. marca, pokiaľ ide o dovoz krmiva a potravín z Japonska, predovšetkým zaručujú bezpečnosť spotrebiteľov EÚ a zosúladený prístup na presadzovanie v celej Európskej únii. Domnievame sa, že tieto opatrenia sú primerané riziku a majú širší rozsah ako opatrenia platné v ostatných hlavných častiach sveta, ako napríklad v USA a Kanade. Podľa mojich vedomostí na základe vedeckých poznatkov, ktoré dostávam, sa domnievame, že tieto záležitosti a tento prístup sú bezpečné.
<P>
Colné kontroly zaručujú, že potravinové a krmivové výrobky sa môžu dostať na trh Európskej únie, ak existuje záruka, že sú bezpečné na konzumáciu. Podľa súčasných opatrení samotné japonské orgány - a je pravda, čo povedala pani Harmsová - vyžadujú ešte prísnejšie požiadavky na potravinové výrobky na domácu spotrebu a vývoz.
<P>
Vzhľadom na prísnejšie úrovne, ktoré sú stanovené v Japonsku, sme sa v Komisii rozhodli, že by bolo správne upraviť súčasne platné úrovne od 25. marca ako dodatočné bezpečnostné opatrenie v očakávaní ďalšej vedeckej analýzy úrovní stanovených v nariadení (Euratom) č. 3954/87. Túto analýzu vykoná Komisia spolu s príslušnými vedeckými odborníkmi do 30. júna, aby sa stanovili normy, ktoré možno uplatniť na dovoz na jednotnom základe.
<P>
Chcel by som na tomto mieste zdôrazniť, že všetky kontroly potravín dovezených z Japonska, ktoré doteraz vykonali členské štáty, preukázali zanedbateľné úrovne rádioaktivity, ktoré sú výrazne nižšie ako súčasné európske alebo japonské normy. Chcel by som vás informovať o tom, že Komisia budúci piatok navrhne stálemu výboru pre potravinový reťazec revíziu našich noriem, aby sa zosúladili s japonskými normami. Tieto normy potom nadobudnú platnosť budúci týždeň. Chcel by som opäť zdôrazniť, že ide o výlučne preventívne opatrenie, ktoré umožňuje iniciovať nevyhnutné vedecké posúdenia súčasných povolených úrovní na celom svete, aby Európska únia mohla dokázať, že opäť uplatňuje najvyššie normy.
<SPEAKER ID="314" NAME="Rebecca Harms" LANGUAGE="DE">
Pán Barroso, ak som vám správne porozumela, znamenalo by to, že ryby, ktoré ovplyvnil rádioaktívny výbuch v Černobyle a ktoré sa dovážajú z Nórska, musia spĺňať prísnejšie limity ako dovážané rádioaktívne ryby ulovené vo vodách blízko Japonska? Domnievam sa, že to je zlé a nezodpovedné, a chcela by som vedieť, či ste pripravený upraviť tieto limity, ktoré sú extrémne vysoké v porovnaní s medzinárodnými normami, alebo nie.
<SPEAKER ID="315" NAME="José Manuel Barroso">
predseda Komisie. - Pani Harmsová, o týchto záležitostiach musíme rozhodovať na základe vedeckých dôkazov. Nemôžem prijímať rozhodnutia iba na základe osobných názorov. Máme nariadenie, ktoré bolo prijaté po Černobyle. Bolo založené na najlepších vedeckých dôkazoch. Japonsko je v mimoriadne citlivej pozícii vzhľadom na potravinovú bezpečnosť a je na to veľa dôvodov. Má iný prah, ako máme my v Európe. Práve pre tieto rozdielne normy medzi Európou a Japonskom sme sa rozhodli, že prechodne zavedieme japonské normy.
<P>
Povolené úrovne sú nižšie, čo znamená, že ich normy sú vyššie. Máme v úmysle zaviesť to pre Japonsko. Medzičasom budeme viesť konzultácie s výborom odborníkov na vnútroštátnej úrovni a na európskej úrovni, aby sme mohli podľa potreby stanoviť spoločné jednotné pravidlá pre všetky dovážané výrobky. Domnievam sa, že toto je najlepší, najprimeranejší prístup založený na vedeckých poznatkoch. Nemyslím si, že akýkoľvek iný prístup by bol momentálne vhodný.
<SPEAKER ID="316" NAME="Jan Zahradil">
v mene skupiny ECR. - Na rozdiel od svojich kolegov sa stále domnievam, že Európska únia je v prvom rade hospodárskym projektom a že jednotný trh je jadrom tohto všetkého. V posledných dňoch a týždňoch sme počuli veľa o hospodárskom riadení, možno priveľa na môj vkus, ale len veľmi málo o raste a konkurencieschopnosti.
<P>
Ako viete, pán Barroso, britská Konzervatívna strana tvorí významnú časť našej skupiny a premiér Spojeného kráľovstva pán Cameron a osem ďalších hláv štátov a predsedov vlád vám a pánovi predsedovi Van Rompuyovi poslalo list s veľmi jasne stanovenými spôsobmi, ako opäť zabezpečiť rast v Európe po finančnej kríze. Minulý týždeň pán Cameron zverejnil aj brožúru s názvom "Vyberme si rast" a môžem iba povzbudiť všetkých poslancov Parlamentu, aby si ju prečítali.
<P>
Aké sú teda vaše konkrétne úmysly v dohľadnej budúcnosti s cieľom dosiahnuť rast, konkurencieschopnosť a dokončenie jednotného trhu Európskej únie? Aké praktické opatrenia plánujete prijať na splnenie týchto cieľov?
<SPEAKER ID="317" NAME="José Manuel Barroso">
predseda Komisie. - Za jednu minútu je ťažké učiniť zadosť dôležitosti vnútorného trhu. Dovoľte mi však uistiť vás, pán Zahradil, že v tomto mesiaci predstavíme Akt o jednotnom trhu, veľmi ambiciózny súbor návrhov na zavedenie jednotného trhu, na jeho prehĺbenie a na odstránenie mnohých prekážok, ktoré mu bránia, čo sa týka služieb, a veľkého administratívneho zaťaženia, ktoré existuje najmä pre malé a stredné podniky.
<P>
Toto sú konkrétne body, ktoré dnes môžem oznámiť: konkrétne opatrenia súvisiace s prístupom k financovaniu malých a stredných podnikov a so zmenšením administratívneho zaťaženia ovplyvňujúceho naše spoločnosti, a to najmä malé a stredné podniky.
<P>
Dovoľte mi takisto povedať, že list, ktorý mi napísalo deväť európskych premiérov alebo hláv štátov, bol veľmi dôležitý dokument. Práve v tejto chvíli, keď existujú také veľké obmedzenia našich rozpočtov, je dôležité uvoľniť plný potenciál jednotného trhu. Ten je nepochybne zdrojom rastu pre Európsku úniu.
<SPEAKER ID="318" NAME="Jan Zahradil">
v mene skupiny ECR. - Pán Barroso, nechcem začínať kontroverznú diskusiu a verím vo vaše dobré úmysly. Poznáte však inštitúciu, ktorej predsedáte. Európska komisia občas trochu pripomína zviera, ktoré je ťažké usmerniť. Mohli by ste nám, prosím, povedať, ako by ste chceli zaručiť, že Európska komisia pod vaším predsedníctvom zabráni tendencii - ktorá je niekedy príliš viditeľná - k prílišnej regulácii namiesto deregulácie alebo lepšej regulácie?
<SPEAKER ID="319" NAME="José Manuel Barroso">
predseda Komisie. - Prosím, nevnímajme Komisiu predpojato. Komisia má dobré výsledky v tejto veci. Už sme vykonali určité zlepšenia: zníženie administratívnej záťaže Komisie o 31 %, pričom 22 % už odsúhlasila Rada a Parlament. V skutočnosti Rada odoláva niektorým z opatrení, aby znížila zaťaženie.
<P>
Domnievam sa, že budete súhlasiť, pán Zahradil, že 27 rôznych byrokratických systémov je horších ako jeden byrokratický systém. Komisia teda robí veľa, aby uľahčila život podnikom na celom kontinente realizáciou vnútorného trhu. Odmietanie v skutočnosti niekedy prichádza od vnútroštátnych správnych orgánov, napríklad "pozlacovanie" smerníc a tak ďalej. Budeme seriózni pri vykonávaní tohto programu na lepšiu reguláciu, na ktorom sa, verím, zhodneme.
<SPEAKER ID="320" NAME="Lothar Bisky" LANGUAGE="DE">
Moja otázka je podobná otázke pána Schulza. Z tohto dôvodu sa zamýšľam sústrediť na konkrétny aspekt. Samozrejme, rozumiete tomu, že vzhľadom na naše skúsenosti so záťažovými testami bánk sme sa stali citlivejšími na záťažové testy vrátane tých, ktoré súvisia s jadrovou energiou. Moja otázka sa týka agentúry Euratom.
<P>
Nechcem sa tváriť ako sudca a hodnotiť obrovské sumy peňazí, ktoré Euratom pohlcuje na výskum. Môj osobný názor je, že finančné prostriedky na tento výskum sa míňajú na technológiu plnú rizika. Nie som toho názoru, že tieto riziká podliehajú primeraným spoločným kontrolám, ani sa nedomnievam, že existuje dostatočný priestor na spoločné rozhodovanie v tejto veci. Koniec koncov, jadrová energia nerešpektuje vnútroštátne hranice. Práve v tom spočíva problém. Nie je to tak, že rozhodnutia o jadrovej energii by sa mali prijímať na spoločnom základe práve preto, že radiácia nepozná žiadne hranice?
<SPEAKER ID="321" NAME="José Manuel Barroso">
predseda Európskej komisie. - Lisabonská zmluva jednoznačne uznáva, pán Bisky, že energetický mix je vnútroštátnou právomocou členských štátov. Nie je na európskych inštitúciách, aby rozhodli, ktoré zdroje energie by mala mať každá krajina.
<P>
Závery poslednej Európskej rady však boli krokom vpred, pretože došlo k dohode otestovať všetky jadrové elektrárne v Európskej únii. Túto úlohu vykonáme v rámci zodpovednosti Skupiny európskych regulačných úradov pre jadrovú bezpečnosť a Komisie. Komisia predstaví aj správu, ktorá bude zverejnená.
<P>
Teraz sme v pozícii, keď tí, ktorí sú za jadrovú energiu a ktorí sú proti nej - pretože v Európe sú členské štáty s rôznymi postojmi -, prinajmenšom súhlasia s tým, že musíme zmodernizovať všetky podmienky pre jadrovú bezpečnosť. Je pravdepodobnejšie, že sa to dosiahne s európskym prístupom ako na vnútroštátnom základe.
<SPEAKER ID="322" NAME="Lothar Bisky" LANGUAGE="DE">
Pán Barroso, čo by ste povedali na myšlienku založiť európsku inštitúciu na podporu obnoviteľných energií, na ekologicky ohľaduplné poskytovanie energie a úsporu energie v rámci Zmluvy o EÚ? Myslíte si, že tento návrh by stál za vašu podporu, keďže by nás mohol rýchlejšie zbaviť rizík jadrovej energie?
<SPEAKER ID="323" NAME="José Manuel Barroso">
predseda Komisie. - Už sme dali určité návrhy v tejto veci, a to takzvaný program 20/20/20, v ktorom sa členské štáty napríklad jednohlasne zhodli - pretože v tejto veci sa vyžaduje jednohlasnosť - na cieli 20 % obnoviteľnej energie do roku 2020. Dovoľte mi povedať, že sa držíme plánu pri dosahovaní tohto cieľa. Právne predpisy Európskej únie, ktoré členské štáty k tomu zaväzujú, už existujú.
<P>
Sú členské štáty pripravené posunúť sa vpred? Je to niečo, o čom môžeme diskutovať, ale môžem vám povedať, že z môjho pohľadu a z mojich konzultácií sa teraz domnievajú, že by sa mali najprv zaviazať dosiahnuť tento cieľ. Takže pravdepodobne nemusíme vytvoriť nový rámec Spoločenstva - nový inštitucionálny rámec, ale musíme sa rozhodne zaviazať k cieľom, na ktorých sme sa zhodli, prípadne si musíme po dohode stanoviť ambicióznejšie ciele.
<SPEAKER ID="324" NAME="Nigel Farage">
v mene skupiny EFD. - Pán Barroso, som zmätený. Pomôžte mi. Aká je politika EÚ v Líbyi? Dostal som list od urodzenej barónky Ashtonovej 1. apríla, v ktorom hovorí, že EÚ poskytla viac ako 75 miliónov EUR na humanitárnu pomoc a že hoci situácia je naďalej neistá, EÚ sa ponúkla, že pomôže podporiť dialóg. Napísala ho však mnoho dní po tom, ako začalo bombardovanie. To je to, čo povedala.
<P>
Na druhej strane máme rázneho muža Hermana Van Rompuya, ktorý dal jasne najavo, že zmena režimu je cieľom tohto líbyjského dobrodružstva. Povedal takisto, že akcia v Líbyi by sa nemohla uskutočniť bez Európskej únie a že Francúzsko a Nemecko by nemohli uskutočniť vojenskú akciu bez toho, aby najprv nezískali podporu Európskej rady. Takže v rámci Európskej únie máme dvoch veľkých šéfov, ktorí si navzájom priamo odporujú. Mohli by ste, prosím, trochu objasniť túto záležitosť a povedať nám, čo je politikou Európskej únie v súvislosti s Kaddáfím a Líbyou?
<SPEAKER ID="325" NAME="José Manuel Barroso">
predseda Európskej komisie. - Členské štáty sa jednohlasne zhodli v tom, že Kaddáfí by mal odísť. Nie je žiadny rozpor v zapojení sa do dialógu s ľuďmi, s ktorými sa domnievame, že by sme mali hovoriť. Na to pravdepodobne narážala pani Ashtonová. Mali sme tu napríklad zástupcov opozície plukovníka Kaddáfího.
<P>
Všetci vieme, že vojenský zásah nebol rozhodnutím Európskej únie ako takej. Niektoré členské štáty v Bezpečnostnej rade Organizácie Spojených národov rozhodli na základe konsenzu dosiahnutého v Európskej rade zaviesť bezletovú zónu. Nebolo to však rozhodnutie Európskej únie ako takej, pretože boli určité rozdiely v prístupe k situácii. Musíme to uznať. Skutočnosť je, že boli rozdiely v spôsobe, akým by sme mali riešiť líbyjskú otázku.
<P>
Súhlasím však aj s tým, čo povedal pán predseda Van Rompuy, že bez pozície, ktorú zaujala Európska rada, by sa nemohli prijať rozhodnutia Bezpečnostnej rady. Boli to historické rozhodnutia v tom zmysle, že zavádzajú zodpovednosť ochrany.
<SPEAKER ID="326" NAME="Nigel Farage">
v mene skupiny EFD. - Určite tu existuje široké spektrum názorov. Premýšľam, či by pán Barroso so mnou súhlasil v tom, že vymenovať ako vedúcu predstaviteľku vášho nového ministerstva zahraničných vecí so zodpovednosťou za vonkajšiu bezpečnosť ženu, ktorá je extrémne ľavicová, celoživotná pasivistka, bývalá pokladníčka Kampane za jadrové odzbrojenie, niekoho, kto sa ukázal ako nekompetentný pre túto pozíciu, skutočne nebolo jedným z tých lepších rozhodnutí Európskej únie. Môžem iba povedať vďakabohu za barónku Ashtonovú, predpokladám, že bez nej by sme sa oveľa viac zaujímali o Líbyu.
<SPEAKER ID="327" NAME="José Manuel Barroso">
predseda Komisie. - Rozhodnutie členských štátov s mojou podporou vymenovať pani Catherine Ashtonovú za podpredsedníčku Komisie/vysokú predstaviteľku Únie pre zahraničné veci a bezpečnostnú politiku bolo podľa mňa správne.
<P>
Je to veľmi oddaná Európanka. Určite sa nestotožňuje s vašimi názormi, ale nemyslím si, že je to nejaký problém. Myslím si, že čestne a odhodlane prispieva k dosiahnutiu našich cieľov, ale povedzme si to úprimne. Má veľmi náročnú prácu. Robí teraz to, čo predtým robili najmenej traja alebo štyria ľudia. Okrem toho musí zaviesť novú Európsku službu pre vonkajšiu činnosť.
<P>
Myslím si, že tí z vás, ktorí sa nestotožňujú s jej myšlienkami, by jej mali preukázať dôveru. Domnievam sa, že skutočnosť, že teraz máme vysokú predstaviteľku, ktorá je zároveň podpredsedníčkou Európskej komisie, je určitým zlepšením. Môžem potvrdiť jej nadšenie, odhodlanosť a skutočne európsky prístup, aký má k všetkým týmto otázkam.
<SPEAKER ID="328" NAME="Andrew Henry William Brons" AFFILIATION="NI">
Vážený pán predseda, vie si pán predseda Komisie predstaviť také okolnosti, za ktorých by boli všetky členské štáty vrátane Spojeného kráľovstva nútené prijať euro proti vôli svojich občanov - možno vyjadrenej v referende -, a dokonca proti jasnej vôli svojich vlád? Preambula Lisabonskej zmluvy zaväzuje členské štáty, aby vytvorili hospodársku a menovú úniu: jednotnú a stabilnú menu. Slovo "jednotná" znamená, že nebude existovať súčasne s inými menami.
<P>
Samozrejme, existuje aj protokol tejto zmluvy, v ktorom sa uvádza, že pokiaľ Spojené kráľovstvo neoznámi Rade svoj úmysel prijať euro, nesmie byť k tomu nijako nútené. Otázkou však je, či tento protokol ochráni Spojené kráľovstvo pred ustanoveniami zmluvy. Ostatné krajiny mimo eurozóny sa zdajú byť v menej výhodnej pozícii. V článku 140 tejto zmluvy sa uvádza, že členské štáty s výnimkou sa budú každé dva roky skúmať v súvislosti s pokrokom v dosahovaní hospodárskej a menovej únie.
<SPEAKER ID="329" NAME="José Manuel Barroso">
predseda Európskej komisie.
<P>
Nerozumel som otázke, ale ak je ňou to, či bude Spojené kráľovstvo nútené vstúpiť do eurozóny, odpoveď je nie.
<SPEAKER ID="330" NAME="Andrew Henry William Brons" AFFILIATION="NI">
Vážený pán predseda, vieme, že Spojené kráľovstvo chráni protokol, ale platnosť protokolov je otázka, ktorá presahuje tému jednotnej meny.
<P>
Existuje protokol, ktorý udeľuje Spojenému kráľovstvu a dvom ďalším krajinám výnimky typu "opt-out" z Charty základných práv, ale vlastná právna služba Komisie navrhla, aby mala táto výnimka prinajlepšom obmedzené uplatnenie. Mohol by mať protokol, ktorý udeľuje Spojenému kráľovstvu výnimku typu "opt-out" z jednotnej meny, tiež obmedzený význam?
<SPEAKER ID="331" NAME="José Manuel Barroso">
predseda Komisie. - Ak chcete podrobnú právnu analýzu, s radosťou vám pošlem analýzu od právnej služby Komisie. Ale môžem vám povedať - ľutujem, ak vás to sklame -, že Spojené kráľovstvo nebude nútené vstúpiť do eurozóny.
<SPEAKER ID="332" NAME="Predseda">
Ďalšou témou je európska odpoveď na tragédiu v Japonsku. Máme na zozname mnohých kolegov. Rád by som vás poprosil, aby ste nedvíhali modrú kartu, ak chcete byť na zozname podľa postupu "catch-the-eye", pretože slúžia na niečo celkom iné. Zdvihnite, prosím, bielu kartu alebo akúkoľvek inú. Modrá karta slúži na úplne iný postup.
<SPEAKER ID="333" NAME="Alejo Vidal-Quadras" AFFILIATION="PPE">
(ES) Po vážnej havárii v elektrárni Fukušima sa reakcia Európskej komisie, s výnimkou jedného zbytočného nešťastného omylu, doteraz vyznačovala potrebnou vážnosťou, opatrnosťou a dôkladnosťou.
<P>
Táto bolestivá udalosť však viedla k vytvoreniu ovzdušia zvýšených emócií a zaujatosti voči tomuto zdroju energie. S cieľom obmedziť možné negatívne dôsledky pri volebných urnách isté vlády zrazu zmenili stanovisko a rozhodli sa zrušiť svoje plány na vybudovanie nových elektrární alebo predĺženie životnosti už existujúcich.
<P>
Vážený pán Barroso, keďže jadrová energia predstavuje 14 % našej spotreby energie, vzhľadom na stály a predvídateľný nárast dopytu po elektrine a vzhľadom na náš cieľ znížiť emisie oxidu uhličitého do roku 2050 o 85 %, mnohí z nás vrátane mňa by sa vás chceli opýtať v tejto možno prechodnej situácii, či Komisia plánuje nejaké legislatívne alebo politické opatrenia s cieľom zabrániť, aby táto klíma ohrozila našu energetickú stratégiu v dlhodobom horizonte.
<SPEAKER ID="334" NAME="José Manuel Barroso">
predseda Komisie. - Ako som už uviedol v odpovedi inému kolegovi, rozhodnutia v súvislosti s energetickým mixom sú záležitosťou, ktorá patrí do zodpovednosti členských štátov. Ako iste viete, v Európskej únii sú členské štáty, ktoré majú jadrovú energiu, ako napríklad vaša krajina, Španielsko, a iné, ktoré jadrovú energiu nemajú, ako napríklad naša krajina, Portugalsko. Komisia teda nerozhoduje, či by členské štáty mali mať jadrovú energiu alebo nie. Musíme konať v rámci našich oblastí zodpovednosti.
<P>
V skutočnosti sme teraz získali nové mandáty v súvislosti s otázkami týkajúcimi sa jadrovej bezpečnosti. Myslím si, že môžeme a mali by sme splniť už dohodnuté ciele zamerané na zníženie emisií skleníkových plynov. Verím, že cieľ na úrovni 20 %, na ktorom sme sa jednohlasne zhodli, je dosiahnuteľný, ak budú členské štáty konať s ozajstným odhodlaním pri zavádzaní všetkých prijatých opatrení potrebných na dosiahnutie tohto pre Európsku úniu a, samozrejme, aj pre celý svet veľmi dôležitého cieľa.
<SPEAKER ID="335" NAME="Sandra Kalniete" AFFILIATION="PPE">
(LV) Svet už niekoľko týždňov so súcitom a znepokojením sleduje udalosti v Japonsku. Ešte raz by som rada vyjadrila úctu voči všetkým obyvateľom Japonska. V myšlienkach sme s tými, ktorí dňom i nocou pracujú v jadrových reaktoroch vo Fukušime, aby zabránili jadrovej katastrofe. Sú to hrdinovia, ktorí obetujú svoje zdravie a životy pre Japonsko a pre ľudstvo. Japonsko stojí pred namáhavou úlohou obnoviť svoje zničené územia, ktorá si bude vyžadovať značné zdroje vrátane zahraničných investícií. Preto musí Európska únia začať rokovania o dohode o voľnom obchode s Japonskom. Keďže vieme, že japonskou zásadou je začínať rokovania iba v prípade pevného odhodlania dokončiť ich a dospieť k výsledku, som presvedčená, že súčasné sivé oblasti sa počas rokovaní vyriešia a že môžeme dosiahnuť dohodu o voľnom obchode prijateľnú pre obidve strany.
<P>
Rada by som počula názor pána Barrosa o tom, či Komisia podporuje začatie rokovaní o dohode o voľnom obchode počas nadchádzajúceho samitu Japonsko - EÚ 25. mája, a ak nie, prečo a kedy by sa mohli rokovania začať.
<SPEAKER ID="336" NAME="José Manuel Barroso">
predseda Európskej komisie. - Dovoľte mi tiež na začiatok vyjadriť v mene Komisie náš nesmierny obdiv, úctu a solidaritu obyvateľom Japonska. Hneď po tejto katastrofickej udalosti som poslal osobnú správu premiérovi Kanovi. Včera som s ním opäť hovoril telefonicky, aby som zistil najnovšie informácie o situácii, a povedal mi, že je veľmi vďačný za solidaritu Európskej únie.
<P>
Pokiaľ ide o otázky týkajúce sa obchodu, minulý rok na samite Európska únia - Japonsko došlo k dohode, že sa preskúmajú možnosti, ako čo najviac zlepšiť naše vzťahy. Jednou z alternatív po hospodárskej stránke je možnosť spoločného Úradu pre potraviny a lieky pre Európsku úniu a Japonsko. Táto alternatíva si bude vyžadovať značné úsilie od obidvoch strán a ochotu zaoberať sa, okrem iného, necolnými opatreniami a odstraňovaním prekážok, ktoré bránia prístupu spoločností Európskej únie na japonský trh, s cieľom zúčastniť sa na verejnom obstarávaní. V diskusiách s Japonskom Európska únia neustále vyjadrovala svoje požiadavky. Som rád, že Európska rada teraz ujasnila svoje stanovisko. Včera som opätovne potvrdil japonskému premiérovi, že sme pripravení s Japonskom spolupracovať, pokiaľ sa bude konštruktívne zaoberať týmito záležitosťami. Sľúbil mi, že to urobí konštruktívnym spôsobom a obráti sa so svojimi otázkami aj na európsku stranu.
<SPEAKER ID="337" NAME="Edit Herczog" AFFILIATION="S&amp;D">
Keď sa pozeráme na správy o havárii vo Fukušime a diskusie o dôsledkoch, nevidíme tam žiadnych akcionárov. Nevidíme tam ani finančných investorov, ani členov politickej triedy, ale zamestnancov: pracujúci bojujú s dôsledkami tejto nehody. Plne podporujem posilnenie noriem jadrovej bezpečnosti, ale ste pripravený vyzvať zástupcov zamestnancov, konkrétne odborové zväzy, k dialógu s mnohými zúčastnenými stranami s cieľom posilniť a dosiahnuť normy a ste pripravený presadzovať dosiahnuté normy jadrovej bezpečnosti na globálnej úrovni? Ak áno, ako to navrhujete urobiť?
<SPEAKER ID="338" NAME="José Manuel Barroso">
predseda Komisie. - Európska rada sa v skutočnosti rozhodla, že sa pokúsi presadiť čo najprísnejšie normy, a to nielen v Európe, ale aj u našich partnerov. Napríklad komisár Oettinger už komunikoval s ruskými partnermi. Rusko a Ukrajina sa vyjadrili, že majú záujem s nami v tejto záležitosti spolupracovať. Pokúšame sa tiež zistiť, či budeme môcť dosiahnuť rovnakú úroveň spolupráce so Švajčiarskom a aj s Tureckom a Arménskom, hoci to nie je také perspektívne.
<P>
Vo včerajšom telefonickom rozhovore mi japonský premiér povedal, že aj on chce s nami spolupracovať a zapojiť sa aj do medzinárodného úsilia, ktoré chcú vynaložiť skupiny G8 a G20 s cieľom dosiahnuť prísnejšie normy jadrovej bezpečnosti vo svete. Teraz máme podmienky na vynaloženie skutočného úsilia nielen na európskej úrovni - to je teraz zaručené -, ale aj globálne vďaka spolupráci s Medzinárodnou agentúrou pre atómovú energiu a inými príslušnými medzinárodnými orgánmi.
<SPEAKER ID="339" NAME="Sarah Ludford" AFFILIATION="ALDE">
Pred rokom na Haiti vládol pocit, že EÚ je pri odstraňovaní následkov katastrofy a poskytovaní humanitárnej pomoci pomalá. Ste spokojný s operačnou koordináciou medzi EÚ a členskými štátmi v nedávnych krízových situáciách, najmä v Japonsku?
<P>
Čo sa stalo od oznámenia Komisie spred troch rokov o posilňovaní schopnosti Únie reagovať na katastrofy, v ktorom sa hovorí, že potrebujeme väčšiu súdržnosť a efektívnosť na dosiahnutie integrovanejšej schopnosti EÚ reagovať na katastrofy?
<P>
Konkrétne, pomohli nedávne skúsenosti v Japonsku a celkom odlišné v severnej Afrike urýchliť rozhodovanie Komisie o tom, či potrebujeme mechanizmus rýchlej reakcie EÚ v rámci humanitárnej pomoci a pomoci zameranej na obnovu?
<SPEAKER ID="340" NAME="José Manuel Barroso">
predseda Komisie. - Pokiaľ ide o reakciu na túto krízu, som hrdý na to, že Komisia, ktorú zastupuje pani Kristalina Georgievová, ktorá je tu s nami, ako prvá poslala do Japonska delegáciu na vysokej úrovni po tamojších hrozných udalostiach.
<P>
Môžem vás ubezpečiť, že Japonsko veľmi ocenilo toto gesto. Poskytli sme Japonsku politickú aj morálnu podporu, pričom náš systém fungoval efektívne. V skutočnosti nás japonské orgány ako prvé požiadali, aby sme koordinovali postup členských štátov, pretože uprednostňovali koordinovanú podporu pred dvojstrannou podporou od jednotlivých členských štátov.
<P>
Hoci je Japonsko veľmi bohatá krajina, ktorá je vo veľkej miere schopná čeliť takýmto krízam, v záujme solidarity mu poskytujeme humanitárnu pomoc vo výške 15 miliónov EUR. Z toho 10 miliónov EUR pochádza z rozpočtu Európskej únie, ako to zariadila Komisia, a zvyšných približne 5 miliónov EUR pochádza od členských štátov.
<P>
Sme v zásade spokojní s koordinačným úsilím z humanitárneho hľadiska, ale určite sa môžeme ešte zlepšiť, ak budú členské štáty pripravené prijať koordinovaný a jednotný prístup, pokiaľ ide o civilnú ochranu a reakciu na krízu.
<SPEAKER ID="341" NAME="RadvilMorkūnaitė-Mikulėnien" AFFILIATION="PPE">
Na marcovom zasadnutí Európskej rady sa potvrdila úloha EÚ ako krajiny podporujúcej najprísnejšie normy jadrovej bezpečnosti na celom svete a v susediacich krajinách.
<P>
Najmenej dva nové jadrové projekty na vonkajšej hranici EÚ vyvolávajú vážne obavy pre nedostatočnú transparentnosť a diskusiu s dotknutými krajinami. V ruskej enkláve Kaliningrad medzi dvomi členskými štátmi a iba 23 kilometrov od východnej hranice EÚ s Bieloruskom sa budú nachádzať nové jadrové elektrárne s experimentálnymi reaktormi. EÚ by mala v spolupráci s príslušnými medzinárodnými orgánmi zabezpečiť, aby projektanti dodržiavali najprísnejšie normy jadrovej bezpečnosti a environmentálne normy hneď od začiatku štádia vývoja, a mala by dovoliť, aby medzinárodní odborníci na jadrovú energetiku obidva projekty posúdili, najmä kritériá výberu polohy.
<P>
EÚ by mohla účinne zabrániť nebezpečnému rozvoju v oblasti jadrovej energetiky tým, že odmietne odoberať energiu vyrábanú v nečistých jadrových elektrárňach. Akú úlohu vidí Komisia v predchádzaní nebezpečnému rozvoju v oblasti jadrovej energetiky na vonkajšej hranici EÚ? Aké opatrenia by mohla prijať?
<SPEAKER ID="342" NAME="José Manuel Barroso">
predseda Komisie. - Dobrým príkladom, ktorý vám môžem uviesť, sú naše pracovné vzťahy s Ukrajinou. Dňa 19. apríla 2011 sa zúčastním na samite o jadrovej bezpečnosti v Kyjeve, ktorý organizuje ukrajinská vláda, a stretnem sa tam s generálnym tajomníkom OSN Panom Ki-munom. V skutočnosti sme boli jedným z najdôležitejších darcov - ak nie najdôležitejším - pre Černobyľ, aby mohol byť úplne opravený.
<P>
Ako uviedla Európska rada vo svojich záveroch, priorita zaistenia bezpečnosti jadrových elektrární, samozrejme, nemôže prestať platiť na našich hraniciach. Európska únia bude vyžadovať, aby sa podobné záťažové testy vykonávali v susedných krajinách a na celom svete tak v existujúcich, ako aj v plánovaných jadrových elektrárňach a v tejto súvislosti by sa mali v plnej miere využívať príslušné medzinárodné organizácie.
<P>
Jadrová bezpečnosť bude preto určite našou najvyššou prioritou v našich vzťahoch s tretími krajinami vrátane niektorých, ktoré ste spomenuli.
<SPEAKER ID="343" NAME="Elisa Ferreira" AFFILIATION="S&amp;D">
(PT) Kríza v Japonsku dala ďalší zmysel nášmu kolektívnemu záväzku vytvoriť stratégiu EÚ 20-20-20. Naďalej však čakáme, či už na stratégiu EÚ 20-20-20, alebo Európa 2020, kým budeme mať užitočné a silné nástroje, ktoré vytiahnu Európu zo situácie, v ktorej sa nachádzame, z recesívnych opatrení, nezamestnanosti a nedostatočného rastu, ako aj z nekontrolovaného problému štátnych dlhopisov. Nie je načase, aby sa Európa posunula vpred s novými európskymi zdrojmi financovania a zaviedla účinné opatrenia na podporu rastu a súdržnosti založené na inom prístupe k energetickému problému a problému udržateľného rastu? To je moja otázka.
<SPEAKER ID="344" NAME="José Manuel Barroso" LANGUAGE="PT">
Veľmi rád vám odpoviem, vážená pani Ferreirová, hoci to priamo nesúvisí s témou katastrofy v Japonsku. Pokiaľ ide o otázku získavania finančných prostriedkov na financovanie, práve dnes ráno som počas rozpravy povedal, že my členovia Európskej komisie o tom budeme predkladať návrhy v rámci ďalších finančných výhľadov, ktoré nazývame "projektové dlhopisy EÚ". Sú to dlhopisy na investovanie do určitých projektov, napríklad v oblasti štrukturálnych opatrení, akými sú projekty pre európske siete, ktoré budú určite zahŕňať aj energiu. Dúfam, vážená pani Ferreirová, že podporíte tieto návrhy, a uvítal by som aj podporu jednotlivých vlád. Za túto vec sa musíme všetci postaviť. Veľký nedostatok prostriedkov v mnohých našich členských štátoch v dôsledku znižovania investičných rozpočtov znamená, že Európska únia sa nesmie vzdať investovania do rastu v Európe v takomto rozsahu. Existuje veľa oblastí, v ktorých si myslím, že jedno euro investované na európskej úrovni prinesie viac ako jedno euro investované na vnútroštátnej úrovni, ako napríklad oblasť energetiky.
<SPEAKER ID="345" NAME="Michèle Rivasi" AFFILIATION="Verts/ALE">
(FR) Chcela by som začať niečím pozitívnym, pán Barroso. Vítam skutočnosť, že sa chystáte upraviť európske maximálne hladiny podľa japonských, pretože v čase prípravy vykonávacieho nariadenia Komisie (EÚ) č. 297/2011 sme si uvedomili, že hladiny navrhnuté Komisiou boli príliš vysoké. Preto to vítam a bola by som rada, keby sa to zapracovalo do tohto nariadenia.
<P>
Môj druhý bod sa týka dovozu potravinových výrobkov z Japonska. V tom je zásadná otázka. Budeme povinní jesť kontaminované potraviny, hoci je úroveň kontaminácie pod maximálnou hladinou, len aby sme podporili japonské hospodárstvo? Určite máte deti. Myslím si: dám svojim deťom mlieko obsahujúce 500 Bq jódu, keď existuje iné mlieko s obsahom jódu 0 Bq? Zaujímalo by ma, či by azda Komisia nemala zvážiť zabránenie dovozu potravín a krmiva z Japonska, pretože môžu byť kontaminované, a namiesto toho pomôcť a podporiť samotných obyvateľov Japonska, či už finančne, alebo poskytnutím nekontaminovaných potravín.
<P>
Nakoniec mám na vás, pán Barroso, jednu prosbu. Obrátili sa na mňa predstavitelia spoločnosti Areva, ktorí cestovali do Japonska, kde im zadržali zariadenia, ktoré sú teraz v sklade na letisku. Je veľmi dôležité, ak je to možné, aby ste požiadali japonskú vládu, aby im vydala tieto zariadenia: celú sústavu, ktorá bola zadržaná na letisku, vrátane masiek, robotov atď.
<SPEAKER ID="346" NAME="Predseda">
Vážená pani kolegyňa, hovoríte na úkor ostatných poslancov. Máme dlhý zoznam kolegov, ktorí by chceli vystúpiť.
<SPEAKER ID="347" NAME="José Manuel Barroso" LANGUAGE="FR">
Pokiaľ ide o tento posledný bod, nevedel som o tejto situácii. Ak mi budú poskytnuté nejaké informácie, určite rád zasiahnem.
<P>
Čo sa týka otázky mlieka, máte pravdu, pani Rivasiová. Nielenže mám tri deti, ale mám aj vnuka, ktorý v tejto chvíli nepije nič okrem mlieka. Je to jediná potravina, ktorú môže prijímať, a preto mám rovnaké obavy ako vy v súvislosti so zaručením bezpečnosti potravín a mlieka, ktoré dovážame do Európy.
<P>
Naše informácie založené na všetkých odborných správach sú také, že prijaté opatrenia sú dostatočné na vyrovnanie sa s rizikami v takej forme, v akej sú. Doteraz sme nemali žiadne správy o kontaminovaných potravinách obsahujúcich hladiny, ktoré by mohli predstavovať zdravotné riziká pre našich spotrebiteľov, a budeme v tejto súvislosti naďalej uplatňovať najprísnejšie normy.
<SPEAKER ID="348" NAME="Niki Tzavela" AFFILIATION="EFD">
(EL) Chcela by som požiadať pána predsedu Komisie a pána predsedu Rady, aby nejakým spôsobom vzdali úctu viac ako 50 anonymným japonským pracovníkom, ktorí pracujú s vedomím, že zomrú. V tomto Parlamente vzdávame úctu aktivistom bojujúcim za záchranu medveďa hnedého napríklad v Himalájach. Pri všetkej úcte, nikto tu nepomyslel na to, že by sme mali niečo povedať aj o týchto ľuďoch, ktorí aj keď vedia, že zomrú, tam pracujú už celé dni?
<P>
Rada by som prečítala, čo presne povedal jeden japonský pracovník, ktorý mohol poskytnúť krátky rozhovor. Povedal: "Som úplne presvedčený, že túto prácu okrem nás nikto iný neurobí a že nemôžeme ísť domov, pokiaľ ju nedokončíme". Zásoba protiradiačných odevov spoločnosti TEPCO sa minula veľmi rýchlo. On a jeho kolegovia boli nútení vytvoriť náhradné diely.
<P>
(Predseda prerušil rečníčku.)
<SPEAKER ID="349" NAME="Predseda">
Vážená pani Tzavelová, hovoríte už takmer dve minúty, pričom ste mali k dispozícii len minútu, aj keď všetko, o čom ste hovorili, je pre nás veľmi dôležité.
<SPEAKER ID="350" NAME="José Manuel Barroso">
predseda Európskej komisie. - Rád by som podporil vaše poznámky, pani Tzavelová. Myslím si, že to, čo ste povedali, je nesmierne dôležité. Podľa mňa sú tí ľudia hrdinami; veľmi si ich vážime a obdivujeme ich za ich odvahu a šľachetnosť. Dovoľte mi tiež povedať niečo o Japoncoch. Pani komisárka Georgievová bola nedávno neďaleko oblasti nehody a jednou z vecí, ktoré na ňu veľmi zapôsobili, bola húževnatosť, dôstojný postoj a duch japonského národa. Preto si myslím, že je viac ako vhodné, aby sme tu zo Štrasburgu, z Európskeho parlamentu, vyslali odkaz o obdive a úcte voči japonskému ľudu a najmä voči tým hrdinom, ktorí obetujú svoj život pre dobro všetkých Japoncov.
<SPEAKER ID="351" NAME="Predseda">
Vážená pani Tzavelová, aj ja súhlasím s pánom predsedom Európskej komisie.
<SPEAKER ID="352" NAME="Georgios Papanikolaou" AFFILIATION="PPE">
(EL) Oblasť severovýchodného Japonska zostane kontaminovaná ešte ďalších 300 až 400 rokov a život už nikdy znovu nezíska svoj prirodzený rytmus. To nám hovoria vedci.
<P>
Medzitým plány na výstavbu jadrovej elektrárne vo veľmi aktívnej zóne zemetrasení pokračujú normálne. To nám povedalo Turecko. Ale keby sa podobná katastrofa mala stať v tejto krajine, ak sa výstavba tejto elektrárne uskutoční, ohrozilo by to život celej Európy. To nám hovorí zdravý rozum.
<P>
Čo na to všetko povie Komisia? Ako vysoko sú nastavené environmentálne normy na využívanie jadrovej energie v agende pre spoluprácu s kandidátskymi krajinami? Spomenuli ste predtým tri krajiny, ja mám na mysli kandidátske.
<SPEAKER ID="353" NAME="José Manuel Barroso">
predseda Európskej komisie. - Vážený pán predseda, moja odpoveď je áno, ale to sa vzťahuje aj na kandidátske krajiny. Niektoré z krajín, ktoré sú teraz členmi Európskej únie a ktoré boli kedysi kandidátskymi krajinami, boli na základe výsledkov rokovaní povinné upraviť svoje normy bezpečnosti a v niektorých prípadoch odstaviť určité zariadenia na výrobu jadrovej energie. Myslíme to vážne.
<P>
Určite položíme túto otázku našim tureckým partnerom - ako som už spomenul v predchádzajúcom vyhlásení - a nielen Turecku, ale aj všetkým partnerom, ktorí sú blízko našich hraníc. Som presvedčený, že by sa tomu mala venovať osobitná pozornosť. Zároveň im poskytneme informácie, ktoré máme o našich vlastných jadrových zariadeniach. Toto je ten správny prístup k snahe konštruktívne riešiť túto problematiku.
<SPEAKER ID="354" NAME="Franz Obermayr" AFFILIATION="NI">
(DE) Ako všetci vieme, demokracia znamená vláda ľudu, zásada, ktorú sme v Rakúsku v roku 1978 zobrali veľmi vážne. Uskutočnili sme plebiscit o jadrovej energii a jasným výsledkom bolo, že krajina by mala zostať pásmom bez jadrovej energetiky. To nás viedlo k prijatiu zákona pre bezjadrové Rakúsko, ktorý je teraz zakotvený v našej ústave.
<P>
Ale čo sa deje na úrovni EÚ? Plánujú sa vykonať záťažové testy jadrových elektrární a výsledky sa majú zverejniť. Tieto plány však nie sú povinné a nezahŕňajú žiadnu konkrétnu povinnosť riešiť nedostatky. Z tohto dôvodu jednoznačne podporujem rakúsku kampaň za odstavenie jadrových elektrární. Bol by som tiež rád, keby sa táto kampaň rozšírila do zvyšku Európy. Všetci si dobre uvedomujeme, že to nie je ľahké, pretože jadrová energia v podstate naďalej zostáva zodpovednosťou členských štátov.
<P>
Preto by som vám, pán predseda Barroso, chcel položiť nasledujúcu otázku: budete naliehať na jednotné, povinné európske normy a zabezpečíte konečne, aby sa správne uplatňovali environmentálne normy EÚ, konkrétne posudzovanie vplyvov na životné prostredie, a aby sa prijali sankcie voči tým, ktorí porušujú pravidlá?
<SPEAKER ID="355" NAME="José Manuel Barroso">
predseda Komisie. - Urobíme, čo bude v našich silách v súlade so súčasnými zmluvami. Ako viete, zmluvy dávajú členským štátom určitú vnútroštátnu právomoc, pokiaľ ide o energiu, ale aj my využívame našu právomoc. Závery, ktoré odsúhlasila Európska rada a ktoré pripisujú Európskej komisii spolu s vnútroštátnymi nezávislými regulačnými orgánmi veľmi významnú úlohu v rámci úsilia o jadrovú bezpečnosť, predstavujú pokrok. Budeme to robiť verejne s plnou transparentnosťou. Som si však, samozrejme, istý, že to viete na základe iných záležitostí, kde sa vyskytujú ťažkosti s uplatňovaním záväzných právnych predpisov a záväzných pravidiel na európskej úrovni. Napriek tomu si myslím, že uplatňovanie pravidiel, na ktorých sa dohodli naše členské štáty a európski partneri, bude seriózne.
<SPEAKER ID="356" NAME="Linda McAvan" AFFILIATION="S&amp;D">
Vážený pán Barroso, už ste čiastočne odpovedali na túto otázku, ktorá sa týka bezpečnosti potravín dovážaných z Japonska. Pýtam sa, či by ste nám mohli povedať, aké množstvo potravín z Japonska dovážame, aby sme mohli zmierniť určité obavy verejnosti v tomto smere.
<P>
Ďalšou z otázok, v súvislosti s ktorými začínam dostávať listy, je skutočnosť, že vaše útvary založili odporúčané limity žiarenia na dvoch rôznych nariadeniach: jedno sa týka Černobyľu a to druhé všeobecného ustanovenia. To spôsobuje zmätok. Čítala som príslušnú otázku a odpoveď na internetovej stránke Komisie, ale musím povedať, že je to veľmi komplikované. Pýtam sa, či by ste nám to mohli trochu objasniť. Prečo existujú dve rôzne nariadenia?
<P>
Ak to nemôžete objasniť dnes, mohli by ste to aspoň vysvetliť na internetovej stránke Komisie, aby moji voliči jasne pochopili, aké sú úrovne, prečo boli vypracované a prečo je rozdiel medzi černobyľskými a nečernobyľskými úrovňami?
<SPEAKER ID="357" NAME="José Manuel Barroso">
predseda Komisie. - Pokúsim sa, ale tieto záležitosti sú mimoriadne odborné; sám som musel absolvovať rýchlokurz, aby som trochu porozumel tomuto jazyku. Ale po prvé, pokiaľ ide o množstvo dovážaných potravín a krmiva, je naozaj okrajové. Európska únia z Japonska dováža krmivo a potraviny v celkovej hodnote 216 miliónov EUR, čo predstavuje asi 0,4 % hodnoty a menej ako 0,1 % celkového objemu krmiva a potravín dovážaných do Európskej únie. Pre japonské hospodárstvo to tiež znamená veľmi málo. Mohol by som vám poskytnúť zoznam dovážaných výrobkov, ale mám iba jednu minútu, preto to nemôžem urobiť pri tejto príležitosti.
<P>
Čo sa týka druhej otázky, prečo existujú rôzne hodnoty, tieto hodnoty boli stanovené po udalosti v Černobyle. Zakladajú sa na vedeckých dôkazoch, a preto veríme, že sú správne. Napriek tomu sa stala ďalšia tragédia ďaleko v Japonsku. Ako som spomenul, Japonsko má veľmi prísne normy bezpečnosti potravín. Aby sme sa vyhli rozporu medzi ich normami a tými našimi, rozhodli sme sa - ako som dnes oznámil - pre určitú harmonizáciu, prinajmenšom s Japonskom, zatiaľ čo vedecky skúmame globálne normy, ktoré môžeme uplatniť na akýkoľvek druh dovozu do Európskej únie. Toto vysvetľuje, prečo sú tam rozdiely, ale verím, že sú len prechodné.
<SPEAKER ID="358" NAME="Predseda">
Vážený pán predseda Barroso, ďakujem vám za vašu prítomnosť na tejto plenárnej schôdzi, za všetky vaše odpovede, veľmi živú diskusiu a predovšetkým za vaše slová o veľmi dôležitej reakcii EÚ na tragédiu v Japonsku.
<P>
Týmto uzatváram tento bod rokovania.
