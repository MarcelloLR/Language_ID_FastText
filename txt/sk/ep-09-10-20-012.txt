<CHAPTER ID="012">
Návrh všeobecného rozpočtu na rok 2010 (oddiely I, II, IV, V, VI, VII, VIII, IX) - Návrh všeobecného rozpočtu na rok 2010 (oddiel III) (rozprava) 
<SPEAKER ID="308" NAME="Predseda">
Ďalším bodom programu je spoločná rozprava o nasledujúcich správach:
<P>
správa pána Surjána v mene Výboru pre rozpočet o návrhu všeobecného rozpočtu Európskej únie na rozpočtový rok 2010, oddiel III - Komisia (C7-0127/2009 - a opravnom liste č. 1/2010 (SEK(2009)1133) k návrhu všeobecného rozpočtu Európskej únie na rozpočtový rok 2010 a
<P>
správa pána Maňku v mene Výboru pre rozpočet o návrhu všeobecného rozpočtu Európskej únie na rozpočtový rok 2010
<P>
Oddiel I - Európsky parlament
<P>
Oddiel II - Rada
<P>
Oddiel IV - Súdny dvor
<P>
Oddiel V - Dvor audítorov
<P>
Oddiel VI - Európsky hospodársky a sociálny výbor
<P>
Oddiel VII - Výbor regiónov
<P>
Oddiel VIII - Európsky ombudsman
<P>
Oddiel IX - Európsky dozorný úradník pre ochranu údajov
<P>
(C7-0128/2009 -.
<SPEAKER ID="309" NAME="László Surján" LANGUAGE="HU">
Vážený pán predseda, budem hovoriť vo svojom materinskom jazyku, pretože ceterum censeo zároveň protestujem proti každému druhu zákona, ktorý obmedzuje používanie materinského jazyka jednotlivca. Rozpočet na rok 2010 sa zostavuje v tieni finančnej krízy. Vážený pán štátny tajomník, pán komisár, dámy a páni, s touto krízou sa musíme všetci nejako vyrovnať. Kríza zasiala neistotu medzi investorov, sťažila získanie úveru, zvýšila nezamestnanosť a znížila výrobu. Dokáže na to Európska únia zareagovať? Má čo povedať k nebezpečenstvám, ktoré vyvoláva zmena klímy, alebo k terorizmu? Dokáže ochrániť hranice EÚ? Víta utečencov spravodlivo? Parlament by chcel mať rozpočet, ktorý na všetky tieto otázky odpovie kladne, a čo sa týka tohto želania, je Parlament pomerne jednotný.
<P>
Medzi politickými skupinami nie sú žiadne väčšie názorové rozdiely. Ako spravodajca by som za to chcel poďakovať všetkým politickým skupinám v Parlamente. Existuje však vážna rozdielnosť názorov medzi Radou a Parlamentom. Keďže sa nachádzame v ekonomickej a hospodárskej kríze, Rada požaduje, aby bol rozpočet čo najmenší, čo je pochopiteľné, keď sa na to pozrieme z hľadiska parlamentov a vlád jednotlivých štátov. Ale ako poslanci veríme, že Európsky parlament má viacero nástrojov, ktoré by mohli byť lepšie, efektívnejšie a silnejšie využité, aby zabezpečili prekonanie krízy. Čo to všetko znamená v skutočných číslach? Keď sme v minulosti mysleli na rok 2010, mali sme na mysli sedemročný rozpočet. Vtedy sa prijalo rozhodnutie, ktoré by v súčasnej situácii umožnilo rozpočet vo výške 134 miliárd EUR z hľadiska úrovne platieb. Rada na druhej strane rozmýšľa o sume 120 miliárd EUR, pričom Parlament nepovažuje výdavky vo výške 134 miliárd EUR za reálne, berie do úvahy problémy národných vlád a napokon navrhne 127 miliárd EUR, ak sa hlasovanie vo štvrtok bude riadiť odporúčaniami Výboru pre rozpočet.
<P>
Musíme si, samozrejme, položiť otázku, aký má zmysel dávať v päťročnom cykle sľuby určené na sedemročný cyklus, ak tieto sľuby nikdy nedodržíme. Presne v takejto situácii sa nachádzame, lebo ročný rozpočet je každý rok omnoho nižší, než sme predtým hovorili. Jedna vec je však ešte znepokojujúcejšia. V ročných rozpočtoch sú aj záväzky, z ktorých mnohé zostanú nesplnené. Už zaostávame o viac než jeden ročný rozpočet a táto medzera sa z roka na rok rozširuje. Zvýšenie úrovne platieb je teda absolútnou nevyhnutnosťou. V opačnom prípade budeme mať zrejme rovnaký scenár ako každý iný rok: Rada okreše návrh Komisie, pričom Parlament navrhuje ešte vyššie sumy.
<P>
Chcel by som však upozorniť na to, že situácia nie je úplne taká, ako sa zdá. Tieto návrhy nešli mechanicky z jedného riadka na druhý, tu i tam nestranne uberajúc. Každý si v dôsledku krízy musí utiahnuť opasky. Preto sme vo Výbore pre rozpočet pri istých nákupoch podporili hospodárnejšie sumy navrhované Radou. Inde, napríklad vo veci zamestnancov pridelených na konkrétne úlohy, sme zohľadnili aj to, ako bola daná úloha vykonaná. V tejto oblasti je zároveň veľmi ľahké dopustiť sa chyby. Ak sme urobili chyby, nechceme brániť realizácii programov. Ak v priebehu roka dôjde k takejto udalosti, vždy budeme pripravení situáciu napraviť, presadzujeme však správnu realizáciu a presné plánovanie. Musíme analyzovať, či vynaložené prostriedky mali očakávaný prínos a či sme dosiahli ciele, ktoré sme si stanovili.
<P>
Ťažko sa napríklad uspokojiť s komunikačnou politikou, ale neúspešné referendá a nízku účasť voličov možno vysvetliť aj mnohými ďalšími dôvodmi, ktoré sú tiež ešte komplikovanejšie. Z tohto dôvodu by bolo chybou znížiť zdroje na komunikáciu. Pre niektoré položky navrhujeme vytvoriť isté rezervy, ktoré možno ľahko uvoľniť v čase, keď sa podľa aktuálnych analýz bude pripravovať sľubná komunikačná stratégia. V budúcnosti sa musíme lepšie pozrieť aj na to, do akej miery boli naše ciele naplnené. Európsky dvor audítorov nedávno zverejnil prieskum o úspechoch a problémoch mliekarenského sektora. Parlament očakáva, že Komisia v najbližšom opravnom liste uvedie, ako bude fungovať mliečny fond. Myslíme si, že si to vyžaduje aj samostatnú rozpočtovú položku a rezervu dostatočnej výšky.
<P>
Je potrebné vytvoriť právny základ, v ktorom budú zohľadnené zistenia Dvora audítorov a ktorý úspešne pomôže riešiť aktuálne problémy tohto sektora. Nejde teda len o peniaze, ale aj o to, aby Európska únia poskytovala lepšiu a špecifickejšiu podporu pre toto odvetvie. Preto vyzývam kolegov poslancov, aby sa pokúsili hlasovať za dobrý a účinný rozpočet s čo najmenšími prejavmi nesúhlasu. Je úplne samozrejmé, že o tom budeme diskutovať. Je len prirodzené, že každá politická skupina bude presadzovať svoje názory a snažiť sa ukázať. Dohodneme sa však na najdôležitejších veciach. Aj v prípade mliečneho fondu - fond samotný je omnoho dôležitejší než to, koľko peňazí v ňom nakoniec bude. Výbor pre rozpočet predložil návrh na prijateľnú sumu. Ďakujem za zdvorilú pozornosť.
<SPEAKER ID="310" NAME="Vladimír Maňka">
spravodajca. - Práve teraz v čase krízy musíme ukázať verejnosti, ale aj sami sebe, že pri dosahovaní našich politických cieľov všetky zdroje využívame s maximálnou efektívnosťou.
<P>
Väčšina inštitúcií pri tvorbe svojich rozpočtov vychádza z predchádzajúcich rokov. Veď čo môže byť jednoduchšie, ako vynásobiť minuloročný rozpočet koeficientom inflácie. Lenže tento spôsob rozpočtovania, ak ho rok čo rok opakujeme, môže spôsobiť deformácie, nepresnosti a nehospodárnosť vo využívaní zdrojov. Preto naším cieľom je dosiahnuť tvorbu rozpočtov na základe reálnych potrieb. Rozpočtové požiadavky musia zodpovedať reálnym potrebám pre plnenie úloh v každej inštitúcii. Každá inštitúcia, každá jej zložka musí vyvinúť maximálne úsilie, aby dosiahla úspory. Môže to zabezpečiť lepšou organizáciou práce, preskupením existujúcich zdrojov smerom k prioritám, znížením byrokracie.
<P>
V mojich predchádzajúcich vystúpeniach vo výbore, ale aj v pléne som spomenul veľa príkladov, keď nám v poslednom období sa podarilo rezervy odhaliť. Ešte viac nedostatkov odhalíme a prácu jednotlivých útvarov a inštitúcií zefektívnime, ak budeme postupovať systémovo. Rozpočet na rok 2010 zakladá takúto systémovosť.
<P>
Kolegyne a kolegovia, ktorí pôsobili v Európskom parlamente v minulom období, si pamätajú, že sme sa vždy snažili zlepšiť spoluprácu medzi inštitúciami. Tu vždy existovali rezervy, dokonca mnohé v posledných rokoch ešte vzrástli. Máme spoločný balík peňazí. Ak si každý bude hospodáriť len na svojom piesočku a uzavrie sa voči ostatným, nebude komunikovať a spolupracovať, len ťažko dokáže svoje zdroje využívať efektívne.
<P>
Aj preto sme vo Výbore pre rozpočet odsúhlasili, že zavedieme rezervu horizontálneho charakteru pre všetky inštitúcie vo výške 5 % pre externé preklady. Ako inak motivovať inštitúcie, aby využívali v prvom rade vnútorné voľné kapacity v oblasti prekladov a neobracali sa automaticky k externým službám? Našim cieľom vo všetkých oblastiach je, aby voľné kapacity každej inštitúcie boli k dispozícii ostatným inštitúciám.
<P>
Jednou z hlavných zložiek správnych výdavkov inštitúcií sú výdavky na kúpu a prenájom budov. V roku 2005 plocha budov, ktoré užívali inštitúcie v Bruseli, Luxemburgu, Štrasburgu prekročila 2 milióny m2. Budovy sa nekupovali vždy na správnom mieste, v správnom čase a za minimálne náklady. Podľa zistenia Dvora audítorov inštitúcie v tejto oblasti nespolupracujú, dokonca ani nehodnotia svoju vlastnú politiku. Ak kupujeme novú budovu a nemáme vo vrecku viac alternatív ako jednu, ťažko môžeme dosiahnuť výhodné podmienky. Aj preto do konca tohto roka očakávame od predsedníctva Európskeho parlamentu zodpovednú, dlhodobú stratégiu v oblasti majetku a budov, ktorá zohľadní aj potreby renovácie a náklady na bezpečnosť.
<P>
Vážené kolegyne, kolegovia, ak máme zodpovedne a efektívne vykonávať svoju prácu, potrebujeme mať komplexné informácie, aké zdroje sú pre nás k dispozícii. Aj preto zdôrazňujem potrebu vytvorenia systému riadenia poznatkov. S jeho pomocou naša práca bude koherentná a efektívna. Očakávam, že administratíva čoskoro vo Výbore pre rozpočet predloží prezentáciu tohto projektu. V návrhoch rozpočtu žiadnej inštitúcie nie sú zahrnuté výdavky, ktoré sa týkajú nadobudnutia právoplatnosti Lisabonskej zmluvy. Keď táto zmluva nadobudne platnosť, budeme musieť úplne preskúmať reorganizáciu existujúcich zdrojov predtým, ako ktokoľvek predloží žiadosť o dodatočné prostriedky. Ak pracovníci ktorejkoľvek inštitúcie ušetria finančné prostriedky v dôsledku efektívnosti svojej práce, rozpočtový výbor už nebude mať problém umožniť využitie týchto úspor na iné priority inštitúcie.
<P>
Na druhej strane, ak inštitúcia ušetrí financie na základe neočakávaných udalostí, tieto peniaze by sa vo všeobecnosti mali vrátiť daňovým poplatníkom. Chcem sa poďakovať členom Výboru pre rozpočet, ktorí tento návrh jednomyseľne podporili. Som presvedčený, že rozpočtová sústava EÚ sa musí rozvíjať tak, aby uprednostňovala vynaliezavosť a inovatívne riešenia.
<SPEAKER ID="311" NAME="Hans Lindblad" LANGUAGE="SV">
Vážený pán predseda, vážení poslanci, milá mládež - vidím, že budúcnosť Európy sedí tam hore na galérii - je mi veľkou cťou, že môžem byť prítomný na dnešnej rozprave na prvom čítaní návrhu rozpočtu na rok 2010 v Parlamente.
<P>
Európa prechádza najhoršou hospodárskou krízou od druhej svetovej vojny. Zanikajú pracovné miesta, zvyšuje sa nezamestnanosť a verejné financie dosahujú rekordné schodky. Obrat dokáže urýchliť rozpočtová disciplína a dobré ekonomické riadenie. Správna štrukturálna politika môže posilniť obrat k lepšiemu, ktorý - ako dúfame - prichádza, a prispieť k jeho vyššej udržateľnosti.
<P>
V tejto súvislosti Rada jednomyseľne odsúhlasila vyvážený rozpočet, v rámci ktorého sa investovali prostriedky do školstva, výskumu, infraštruktúry, súdržnosti, zodpovedných verejných financií a rezerv na nepredvídateľné udalosti, inak povedané, do všetkých faktorov, o ktorých vieme, že sú významné pre rast a prosperitu. Zostávajú veľké otázky. Financie si vyžaduje plán hospodárskej obnovy Európy aj podpora mliekarenského sektora.
<P>
A v tomto čase, keď verejné financie Európy sú na tom najhoršie, čo pamäť siaha, parlamentný Výbor pre rozpočet navrhuje zvýšenie platieb o 10 % - o 10 %! Môžete mi uviesť nejakú inú oblasť okrem nákladov na nezamestnanosť, v ktorej by sme si dovolili také zvýšenie? I napriek značným rozpočtovým deficitom - 8 % HDP vo Francúzsku, 6 % HDP v Nemecku, 14 % v Spojenom kráľovstve a Írsku - si Výbor pre rozpočet myslí, že členské štáty by mali financovať vyššie výdavky a viac administratívy. Chce financie na administratívu!
<P>
Znepokojuje ma najmä to, že takáto vysoká úroveň výdavkov ešte viac sťaží financovanie plánu hospodárskej obnovy Európy. Taktiež ma znepokojuje, že návrh výboru nezahŕňa žiadnu rezervu na nepredvídateľné udalosti.
<P>
Musíme sa dohodnúť na rozpočte, ktorý si členské štáty môžu dovoliť a ktorý dokážeme obhájiť pred našimi ľuďmi. Musíme sa dohodnúť na pláne hospodárskej obnovy Európy, ktorý má najvyšší význam pre rozvoj Európy. Vzhľadom na dohodu, ktorú sme dosiahli v apríli, som si istý, že sa nám to podarí. Budeme musieť riešiť zložitú mliekarenskú problematiku. So zreteľom na našu doterajšiu vynikajúcu spoluprácu som si istý, že aj v ťažkej a prekérnej situácii, v ktorej sme sa ocitli, túto zložitú otázku dokážeme vyriešiť.
<SPEAKER ID="313" NAME="Algirdas Šemeta">
člen Komisie. - Vážená pani predsedajúca, som veľmi rád, že mám príležitosť sa vám dnes prihovoriť skôr, než dokončíte prvé čítanie návrhu rozpočtu na rok 2010 so štvrtkovým hlasovaním.
<P>
V prvom rade by som chcel poďakovať Parlamentu za zachovanie predbežného návrhu rozpočtu v mnohých oblastiach.
<P>
Komisia veľmi víta snahu Parlamentu využiť rozpočet ako nástroj na prekonanie súčasnej krízy posilnením hospodárskeho rastu, konkurencieschopnosti, súdržnosti a ochrany pracovných miest.
<P>
Komisia zároveň víta zaradenie opravného listu so žiadosťou o zvýšenie výdavkov predovšetkým na Palestínu, zmenu klímy a sprievodné opatrenia v prospech krajín AKT do prvého čítania v Parlamente.
<P>
Čo sa týka zásadných otázok súčasného rozpočtového postupu, Komisia plne chápe, že Parlament považuje financovanie druhej fázy plánu hospodárskej obnovy Európy za prioritu. Dovolím si uviesť, že ide aj o prioritu Komisie. Z tohto hľadiska chápem logiku takzvaného "pozmeňujúceho a doplňujúceho návrhu s hviezdičkou", ktorý Európsky parlament predkladá k plánu obnovy nad rámec súčasného výdavkového stropu.
<P>
Komisia na budúci týždeň predstaví balík na riešenie potrieb v súvislosti s plánom obnovy s cieľom dosiahnuť súhlas s riešením na novembrovom zmierovacom konaní.
<P>
V tejto fáze Komisia ešte neidentifikovala všetky zdroje financovania zodpovedajúce plnej sume na energetické projekty, ktorú si vyžaduje plán obnovy na rok 2010. Komisia sa však bude snažiť nájsť všetky dostupné možnosti, aby všetky otvorené medzery uzavrela včas na novembrové zmierovacie konanie.
<P>
Komisia má obavy z aktuálnych ťažkostí v mliekarenskom odvetví a náležite berieme na vedomie návrh Parlamentu na vytvorenie osobitného "mliečneho fondu" aj postoj ministrov poľnohospodárstva. V súlade so včerajším návrhom mojej kolegyne Mariann Fischerovej Boelovej sa v opravnom liste k rozpočtu na rok 2010 na budúci týždeň navrhne, aby sa vyčlenilo 280 miliónov EUR na pomoc pri riešení bezprostredných dôsledkov krízy pre producentov mlieka.
<P>
Tento nový návrh má vplyv na pôvodne predpokladané financovanie rozdielu pre plán hospodárskej obnovy Európy, ale ako som povedal, Komisia vynaloží všetko úsilie na to, aby na zmierovacie stretnutie napokon našla potrebné prostriedky včas.
<P>
Teraz by som rád upriamil vašu pozornosť na viaceré otázky, ktoré po prvom čítaní v Parlamente vzbudzujú obavy.
<P>
Európsky parlament navrhuje celkové zvýšenie úrovne platieb o takmer 10 % v porovnaní s rokom 2009, čo približne o 4 % prevyšuje úroveň navrhovanú Komisiou. Hoci si rovnako ako Európsky parlament želám podporiť hospodársky rast prostredníctvom programov EÚ, mali by sme zohľadniť aj množstvo platieb, ktoré možno rozumne uskutočniť bez narušenia riadneho finančného hospodárenia. Komisia nemá dôvod odchýliť sa v tejto fáze od odhadov uvedených v predbežnom návrhu rozpočtu.
<P>
Čo sa týka položiek programov výdavkov určených na administratívnu podporu, takzvaných "položiek BA", chápem, že Európsky parlament chce za daných okolností zaujať pomerne reštriktívny postoj. Ak však chceme tento rozpočet adekvátne realizovať, je dôležité poskytnúť vhodné administratívne prostriedky na spravovanie čoraz vyššieho finančného krytia programov. Komisia dúfa, že v druhom čítaní bude príležitosť na nápravu tejto otázky.
<P>
Parlament odhlasoval aj niekoľko rezerv, ktoré negatívne ovplyvnia plnenie rozpočtu, ak sa dostanú do konečného rozpočtu. Rezerva na mzdy, pokiaľ by sa udržala v priebehu roku, by mala v roku 2010 negatívny vplyv na nábor nových úradníkov, ktorí by mali nahradiť zamestnancov odchádzajúcich z Komisie.
<P>
Na záver si vás dovolím uistiť, že Komisia v súlade s medziinštitucionálnou dohodou poskytne svoje stanovisko k pozmeňujúcim a doplňujúcim návrhom, ktoré Parlament prijme, začiatkom novembra formou takzvaného "listu o vykonateľnosti" a dúfam, že Parlament to v druhom čítaní zohľadní.
<P>
Komisia bude i naďalej postupovať ako nestranný sprostredkovateľ a urobí maximum pre to, aby pripravila cestu pre úspešný výsledok tohto rozpočtového postupu, pričom nezabúda, že financovanie druhej tranže plánu hospodárskej obnovy Európy predstavuje skutočný problém, v ktorom musí byť všetko úsilie sústredené jedným smerom. Tu počítam s vašou podporou pri dosiahnutí uspokojivého a vyváženého výsledku.
<SPEAKER ID="314" NAME="Annemie Neyts-Uyttebroeck">
spravodajkyňa Výboru pre zahraničné veci požiadaného o stanovisko. - Vážená pani predsedajúca, mám česť hovoriť v mene Výboru pre zahraničné veci.
<P>
Rok čo rok vidíme výrazné podfinancovanie oddielu IV rozpočtu. Rok čo rok vidíme aj to, že Komisia a Rada sa v priebehu roka musia uchýliť k rôznym osobitným opatreniam, ktoré sa vymykajú bežným rozpočtovým metódam, aby financovali potreby, o ktorých sme vedeli od samého začiatku. Jedným z najlepších príkladov je, žiaľ, situácia v Palestíne.
<P>
Napriek tomu však vnímam aj isté pozitívne prvky. Vidím, že stratégia pre oblasť Baltského mora dostala nejaké prostriedky navyše. Vidím aj navýšenie rozpočtových prostriedkov na viacero konkrétnych politík prospešných pre demokraciu a ľudské práva. Na záver chcem povedať, že najmä v roku 2010 bude treba venovať pozornosť tomu, že pravdepodobne - dúfajme - začne fungovať Európska služba pre vonkajšiu činnosť. Na to budeme musieť poskytnúť potrebné prostriedky.
<SPEAKER ID="315" NAME="Gay Mitchell">
spravodajca Výboru pre rozvoj požiadaného o stanovisko. - Vážená pani predsedajúca, nežiadam o prečerpanie rozpočtu, chcem iba poprosiť, aby sme plnili prísľuby, ktoré sme dali rozvojovým krajinám. Každý rok zomiera v rozvojových krajinách jedenásť miliónov detí. Ide o ľudí, ktorých nepostihla len finančná kríza ako nás, ale aj skutočnosť, že už nedostávajú ani len príspevky - ktoré boli vyššie než pomoc, ktorú sme im poskytovali - od rodinných príslušníkov žijúcich v rozvinutých krajinách, pretože aj tí trpia. Títo ľudia sú postihnutí dvojnásobne: zároveň trpia aj dôsledkami zmeny klímy.
<P>
Chcem len, aby sme si splnili záväzok voči týmto ľuďom. Ak náš HNP klesne o percento, zníži sa aj náš príspevok týmto ľuďom. Dodržme teda percentuálnu výšku príspevku, akou sme sa zaviazali prispievať. Na to je absolútne nevyhnutná doplnkovosť a prehľadnosť tejto rozpočtovej položky, aby sme tu v Parlamente vedeli posúdiť, či plníte tieto záväzky. Vzhľadom na toto všetko, prosím, nechcite od najchudobnejších ľudí sveta, aby niesli bremeno, ktoré neunesú.
<SPEAKER ID="316" NAME="Jean-Pierre Audy" LANGUAGE="FR">
Vážená pani predsedajúca, pán minister, pán komisár, dámy a páni, Výbor pre kontrolu rozpočtu poskytol stanovisko s viacerými návrhmi. Tri z nich vám predstavím v jednej minúte.
<P>
Prvý sa týka výskumu, a to konkrétne šiesteho a siedmeho rámcového programu. V záujme právnej istoty je vhodné, pán komisár, aby Európska komisia upustila od prepočítavania finančných výkazov k už schváleným a zúčtovaným projektom aplikovaním nových výkladov kritérií oprávnenosti.
<P>
Znova by sme chceli požiadať Komisiu, aby sa neodchyľovala od spoločných vnútroštátne a medzinárodne uznávaných a overených účtovných a kalkulačných metód.
<P>
Druhým bodom je zahrnutie dôchodkov zamestnancov EÚ do rozpočtu. Navrhujeme, aby nároky voči členským štátom v súvislosti s dôchodkami zamestnancov v odhadovanej výške 37 miliárd EUR k 31. decembru 2008 boli zaúčtované na strane aktív.
<P>
Taktiež navrhujeme, aby rozpočet obsahoval presnú sumu týchto dôchodkov a nielen vyplatené sumy, pretože v nich nie sú zohľadnené sumy uhradené na budúce dôchodky. Rád by som znova zopakoval návrh na preskúmanie vytvorenia penzijného fondu Spoločenstva. Podporujeme aj Úrad pre boj proti podvodom, ktorý musí byť posilnený, aby mohol vykonávať kontrolnú činnosť aj mimo Únie.
<SPEAKER ID="317" NAME="Juan Fernando López Aguilar" LANGUAGE="ES">
Vážená pani predsedajúca, vo Výbore pre občianske slobody, spravodlivosť a vnútorné veci sme pracovali na navýšení rozpočtu na priestor slobody, bezpečnosti a spravodlivosti, ktorý sa od roku 2009 zvýšil o 13,5 %.
<P>
Navýšili sa najmä kapitoly Vonkajšie hranice, Návrat, Vízová politika, Voľný pohyb osôb, Základné práva a Občianstvo. Kapitola Spravodlivosť v trestných a civilných veciach sa konkrétne zvýšila o 4,7 %.
<P>
Kapitola Bezpečnosť a ochrana slobôd sa však navýšila o 95 % v dôsledku začlenenia organizácie Europol do rozpočtu Spoločenstva. V porovnaní s rozpočtom na rok 2009 ide teda o novinku.
<P>
Prijali sme pozmeňujúci a doplňujúci návrh navýšiť rozpočet na agentúru FRONTEX, čím jasne vyjadrujeme záväzok riadiť fenomén prisťahovalectva a všetky aspekty migračných tokov spôsobom rešpektujúcim ľudské práva.
<P>
Na záver treba podľa mňa zdôrazniť, že vo výbore sme k rozpočtu prijali pozmeňujúci a doplňujúci návrh vo výške 5 miliónov EUR s cieľom uľahčiť integráciu štátnych príslušníkov tretích krajín. Oddiel kapitoly 18 Priestor slobody, bezpečnosti a spravodlivosti sa tak navýšil na 105 miliónov EUR, čo pomôže posilniť administratívnu a finančnú správu členských štátov.
<SPEAKER ID="318" NAME="Jutta Haug" LANGUAGE="DE">
Dámy a páni, nie je tajomstvom, že Výbor pre životné prostredie, verejné zdravie a bezpečnosť potravín opakovane - aj tento rok - zastáva názor, že prostriedky vyčlenené v európskom rozpočte absolútne nepostačujú na zabezpečenie účinných environmentálnych programov, na zachovanie biodiverzity ani na boj proti zmene klímy, ktorý by mohol byť úspešný. Skutočnosť, že Rada tieto skromné prostriedky okreše ešte viac, je nepochopiteľná ako vždy. Štandardná odpoveď preto znie: späť k predbežnému návrhu rozpočtu.
<P>
Komisii musíme prisúdiť dve veci. Po prvé, očakávame, že do predbežného návrhu rozpočtu zaradí takzvané pripísané príjmy pre agentúry, ktoré sčasti závisia od poplatkov - ako napríklad Európska agentúra pre lieky v Londýne alebo Európska chemická agentúra v Helsinkách - a že nebude dosahovať umelú rezervu tým, že tieto príjmy vynechá. Po druhé, očakávame od Komisie čo najskoršie predloženie návrhu na budúce financovanie kampane proti fajčeniu Help, keď sa vyčerpá fond pre tabak. Ako vidíte, stále je to o tom istom.
<SPEAKER ID="319" NAME="Lena Ek" LANGUAGE="SV">
Vážená pani predsedajúca, vo svete dnes zúri neľútostný konkurenčný boj. Rozvojové krajiny v súčasnosti predstavujú 20 % svetového bohatstva. O 15 rokov budú tvoriť 34 %. V roku 2025 - čiže o 15 rokov - budú Čína a India spoločne predstavovať 20 % svetových investícií do výskumu a vývoja. Kým mimo Európy prebiehajú tieto investície, európske výskumné ústavy, univerzity a priemyselné odvetvia sa boria s byrokraciou.
<P>
Čelíme trom krízam, ktoré musíme riešiť súbežne: kríze týkajúcej sa zmeny klímy, kríze zamestnanosti a finančnej kríze. Odpoveď Výboru pre priemysel, výskum a energetiku je, že musíme investovať do výskumu a inovácií. Rada aj Komisia sa dohodli, že ide o prioritu, a to v lisabonskom procese, v siedmom rámcovom programe a v pláne hospodárskej obnovy Európy. Udelenie priority v ich vnímaní však v praxi znamená zníženie o 7 %. Môžem len povedať, že som vďačná za to, že Rada neprikladá týmto neuveriteľne dôležitým oblastiam ešte vyššiu "prioritu"!
<P>
Toto je Orwellova novoreč a to je neprijateľné. Na výskum a vývoj musíme vyčleniť viac prostriedkov. Musíme spolupracovať na znížení byrokracie. Uvítali by sme, keby sa Rada a komisár pre vedu a výskum zamerali na toto. A predovšetkým požadujeme zanietené úsilie v oblasti výskumu a inovácií. Práve tu vzniknú pracovné miesta a práve tu je budúcnosť Európy a jej konkurencieschopnosť - a nie v škrtoch v tejto oblasti.
<SPEAKER ID="320" NAME="Cristian Silviu Buşoi">
spravodajca Výboru pre vnútorný trh a ochranu spotrebiteľa požiadaného o stanovisko. - Vážená pani predsedajúca, v porovnaní s rozpočtom na rok 2009 sa v návrhu Komisie na rok 2010 mierne navyšujú rozpočtové položky týkajúce sa vnútorného trhu a colnej politiky, pričom objem prostriedkov vyčlenených na spotrebiteľskú politiku zostáva stabilný. V návrhu rozpočtu na rok 2010 Rada znížila objem prostriedkov predovšetkým na rozpočtové položky, ktoré sa týkajú rozvoja vnútorného trhu. Som presvedčený, že fungujúci vnútorný trh môže v týchto časoch hospodárskej krízy prispieť k hospodárskej obnove.
<P>
V oblasti colnej politiky rozpočet zabezpečí opatrenia zamerané na spoluprácu a koordináciu, čím posilní bezpečnosť a ochranu vonkajších hraníc, podporí boj proti nezákonnému obchodovaniu a podvodom, ako aj zlepší efektívnosť colných systémov. Opatrenia v oblasti vzdelávania spotrebiteľov, a to najmä prehlbovanie finančnej gramotnosti, pokladám za prioritu. Kríza ukázala, aká je spotrebiteľská politika dôležitá, a to predovšetkým vzdelávanie spotrebiteľov, aby mohli prijímať zodpovedné ekonomické rozhodnutia. Vzhľadom na všetky tieto dôvody Výbor pre vnútorný trh a ochranu spotrebiteľa požiadal o samostatnú rozpočtovú položku pre program SOLVIT financovanú v objeme 1 milióna EUR. Program SOLVIT je veľmi dobrým príkladom, ako možno pomôcť podnikom a občanom. Na pokračovanie opatrení na monitorovanie pilotných projektov v oblasti spotrebiteľskej politiky na konsolidáciu výsledkov a súvisiacich štúdií trhu je prijatá suma 1 milión EUR ako prípravná akcia.
<SPEAKER ID="321" NAME="Danuta Maria Hübner">
spravodajkyňa Výboru pre regionálny rozvoj požiadaného o stanovisko. - Vážená pani predsedajúca, na rok 2010 potrebujeme rozpočet, ktorý efektívne obsiahne všetky európske politiky, aby dostali európske hospodárstvo z krízy, pričom zároveň zachová naše dlhodobé ciele a záväzky, ktorými sú trvalo udržateľný rast, hospodárska a sociálna súdržnosť a naše záväzky voči ostatnému svetu vrátane kandidátskych krajín.
<P>
Rada v návrhu rozpočtu automaticky skresala 36 riadkov na administratívne výdavky, medzi inými aj položky k nástroju predvstupovej pomoci (IPA). Použitý argument, ktorým je nízka miera čerpania, je neopodstatnený, pretože rámec potrebný na realizáciu nástroja IPA sa mohol dokončiť len v júli 2009. Počínajúc od roku 2010 musí Európska komisia vyhodnotiť a schváliť značný počet veľkých projektov, na ktoré bude musieť nasadiť značný počet ľudí, ktorí jej poskytnú externé krátkodobé odborné poznatky. Rok 2010 bude aj rokom, kedy sa začne vlastné vykonávanie úkonov, čo si bude od Komisie vyžadovať kontroly obrovského počtu verejných súťaží a zmlúv ex ante.
<P>
Rozpočtové škrty znamenajú, že riadne finančné riadenie predvstupovej pomoci je reálne ohrozené so všetkými politickými dimenziami, ktoré to so sebou nesie. Preto by sme mali zostať otvorení voči kladnej odpovedi na žiadosť Európskej komisie, aby sa v tejto súvislosti zachovala výška podľa predbežného návrhu rozpočtu.
<SPEAKER ID="322" NAME="Elisabeth Jeggle" LANGUAGE="DE">
Vážená pani predsedajúca, dámy a páni, ako spravodajkyňa pre rozpočet za Výbor pre poľnohospodárstvo by som sa chcela poďakovať hlavnému spravodajcovi pánovi Surjánovi za jeho nepretržitú ochotu diskutovať s cieľom dosiahnuť kompromis. Je to potrebné, lebo európska poľnohospodárska politika je v súčasnosti jedinou politickou oblasťou, kde zodpovednosť leží v plnej miere na úrovni Spoločenstva.
<P>
Je správne, že sa navýšili prostriedky na mlieko do škôl, ovocie do škôl a pár ďalších projektov. Pred dvoma rokmi sa však skladovanie a vývozné náhrady označovali za nástroje minulosti. V danej chvíli sú nenahraditeľnými nástrojmi na prekonanie krízy na trhoch. V porovnaní s rokom 2009 preto v roku 2010 vyzývame na zvýšenie o približne 81 miliónov EUR na skladovanie a o približne 440 miliónov EUR na vývozné náhrady a budeme za to hlasovať. V súčasnosti je to však aj tak príliš málo.
<P>
Podobne ako predtým by som, samozrejme, pre mliečny fond uprednostnila 600 miliónov EUR. Suma 300 miliónov EUR, ktorú teraz požadujeme na rok 2010, je absolútnou nevyhnutnosťou a žiadam, aby sa tieto prostriedky v rozpočte natrvalo zaradili ako mliečny fond. Vyslal by sa tak správny a aj dôležitý signál.
<P>
Situácia na poľnohospodárskych trhoch je drastická. Komisia dúfala v samoreguláciu až príliš dlho. Aj poľnohospodárske trhy potrebujú rozpočtové aj všeobecné politické rámce a pravidlá.
<SPEAKER ID="323" NAME="Carmen Fraga Estévez" LANGUAGE="ES">
Vážená pani predsedajúca, veľká vďaka spravodajcovi a Výboru pre rozpočet za prijatie všetkých pozmeňujúcich a doplňujúcich návrhov Výboru pre rybné hospodárstvo.
<P>
Pre nás je zvlášť dôležitý pozmeňujúci a doplňujúci návrh požadujúci väčšiu pružnosť vo financovaní regionálnych poradných rád pre rybné hospodárstvo. Okrem skromnej výšky tieto financie natoľko podliehajú výkladom a rozhodnutiam Komisie, že rady nedokážu použiť ani len to málo, čo majú. Túto žiadosť sme dostali jednomyseľne od siedmich jestvujúcich rád.
<P>
V jednom pozmeňujúcom a doplňujúcom návrhu, ktorý považujeme za mimoriadne vhodný, sa požaduje komplexná stratégia boja proti pirátstvu, čo sa týka presne situácie rybárskych člnov, ktoré sú osobitne postihnuté týmito činmi vo vodách celého sveta.
<P>
Čo sa týka výskumu a siedmeho rámcového programu, podobne ako v minulých rokov sme prejavili obozretnosť a žiadali, aby sa teraz, keď výskum rybného hospodárstva už nemá vlastnú položku v rozpočte, prinajmenšom neznižovalo percento investícií, keďže všetky rozhodnutia o riadení rybného hospodárstva závisia od poznania životného prostredia a morských druhov, najmä keď vezmeme do úvahy, že jedným z našich nových cieľov je uplatňovať prístup vychádzajúci z ekosystému vo všetkých právnych predpisoch spoločnej politiky rybného hospodárstva.
<SPEAKER ID="324" NAME="Helga Trüpel" LANGUAGE="DE">
Vážená pani predsedajúca, dámy a páni, vážení zástupcovia Komisie a Rady, prečo sú škrty z Rady, ktoré musíme každý jeden rok zavádzať do rôznych oblastí politík, také hlúpe, také zlé a také krátkozraké? Odpoveďou je, pretože sa neorientujú na spoločný európsky záujem, a to z politického hľadiska kritizujem. Pre vás, ako Radu a členské štáty, tiež platí spoločná európska zodpovednosť a naše európske výdavky sú výdavkami na náš spoločný európsky záujem.
<P>
Je absolútne nepochopiteľné, aby sa tu škrtalo financovanie na odbornú prípravu a vzdelávanie. Jedným z našich najúspešnejších programov je program študentských výmen, ktorý našim mladým ľuďom umožňuje študovať v Európe, dostať sa do sveta. Prečo tu uberáte? Musíme robiť viac pre kultúru, kultúrne výmeny a partnerstvá miest, lebo práve tak vzniká skutočná Európa a zabezpečuje sa prijatie myšlienky Európy zdola nahor. A ako môžeme znižovať prostriedky na komunikačnú politiku, keď sme sa dohodli, že je naozaj potrebné umožniť voličom a občanom, aby sa dozvedeli o pozitívnych úspechoch Európskej únie? Môžem len s ľútosťou poznamenať, ako už bolo povedané, že škrty tohto druhu sú z politického hľadiska úplne kontraproduktívne.
<SPEAKER ID="325" NAME="Pervenche Berès" LANGUAGE="FR">
Vážená pani predsedajúca, v mene Výboru pre hospodárske a menové veci by som dnes chcela zdôrazniť dva body.
<P>
Prvým bodom je otázka implementácie štruktúr dohľadu na európskej úrovni. V dôsledku krízy alebo v jej priebehu každý chápe, že Únia sa musí vybaviť štruktúrami, ktoré jej umožnia vykonávať dohľad nad bankovým a poisťovníckym trhom a trhom cenných papierov. Na konci posledného volebného obdobia sme dosiahli dohodu s Radou, ktorá sa venovala istým sumám pre orgány, ktoré mali byť predobrazom úradov, ktoré dnes zavádzame. Návrh rozpočtu v aktuálnej forme však nie je v súlade s touto politickou dohodou, ktorú uzavrel predchádzajúci Parlament. Dúfam, že znova predložené pozmeňujúce a doplňujúce návrhy budú prijaté, aby sme konali v súlade s touto politickou dohodou, ktorá bola uzavretá na to, aby si Únia konečne vytvorila orgány dohľadu.
<P>
Ďalej by som chcela zdôrazniť otázku fiškálnej politiky. Nástroje fiškálnej politiky boli zoškrtané, hoci existuje medzinárodná výzva na rozsiahlejšie riadenie fiškálnych záležitostí. Ak naozaj chceme bojovať proti daňovým rajom, aj Únia sa musí vybaviť prostriedkami na jednotné uplatňovanie tejto politiky. Znížením pôsobnosti Komisie v tejto oblasti nevyšleme správne posolstvo.
<SPEAKER ID="326" NAME="György Schöpflin">
spravodajca Výboru pre ústavné veci požiadaného o stanovisko. - Vážená pani predsedajúca, posledných pár rokov je pomerne evidentné, že inštitúcie Európskej únie sú európskym občanom vzdialenejšie, než by to malo byť.
<P>
Európska únia je demokratický útvar, takže kontakt s občanmi je v záujme oboch strán. Občania by mali v plnej miere vedieť, čo Európska únia robí a prečo. Občania majú záujem na tom, čo EÚ robí, a Európska únia má jednoznačne záujem na európskej verejnej mienke.
<P>
Existujú rôzne spôsoby, ako zabezpečiť vyjadrenie tohto vzájomného záujmu. Jedným z nich - a dôležitým - je komunikácia, a rozpočet by preto mal obsahovať prvok venovaný informovaniu širšej verejnosti o aktivitách Európskej únie.
<SPEAKER ID="327" NAME="Edit Bauer" LANGUAGE="HU">
V mene Výboru pre práva žien a rodovú rovnosť by som počas jednej minúty, ktorú mám k dispozícii, chcela upozorniť len na jednu vec. Týka sa Európskeho inštitútu pre rodovú rovnosť a jeho financovania. Na základe spolurozhodovacieho postupu Parlamentu sme v roku 2007 vo Vilniuse založili inštitút. Možno si myslieť, že odvtedy uplynulo dosť času na to, aby inštitút začal fungovať. Žiaľ, situácia je omnoho vážnejšia. Inštitút má v súčasnosti len riaditeľku a asistentku. Chcela by som poďakovať Výboru pre rozpočet a spravodajcovi pánovi Surjánovi za to, že uznali rozumný návrh Výboru pre rovnosť, podľa ktorého sa rozpočet nemôže automaticky skresať na základe tohtoročných príjmov, pretože v takom prípade by sa inštitút v budúcnosti nedokázal postaviť na nohy a fungovať. V budúcom ročnom rozpočte musíme zaručiť nielen zvýšenie výdavkov na zamestnancov, ale musíme vytvoriť aj rezervu vo výške pridelenej na jeho aktivity, aby inštitút mohol plniť svoju rolu.
<SPEAKER ID="328" NAME="Alain Lamassoure" LANGUAGE="FR">
Vážená pani predsedajúca, ako predseda Výboru pre rozpočet by som chcel reagovať na prekvapujúce zverejnenie navrhovaného oznámenia Komisie o hodnotení rozpočtu. Pán komisár nám povie, či ide o neúmyselnú chybu.
<P>
Rád by som však vyslovil varovanie. Hoci oznámenie neobsahuje žiadne čísla, veľmi novátorský a niekedy aj provokatívny obsah tohto textu sa zdá byť nevhodný pre Komisiu, ktorá je na samom konci svojho funkčného obdobia, ako aj pre hodnotenie viacročnej zmluvy v polovici obdobia podpísanej v roku 2006. Predseda Komisie musí preto bezodkladne vysvetliť svoj harmonogram vzhľadom na finančné návrhy, ktoré plánuje predložiť, v rámci odchádzajúcej Komisie aj nového kolégia. Zmena rozpočtových, a teda aj politických priorít nespadá do správy súčasných záležitostí. Výbor pre rozpočet bude pripravený rokovať, ale na základe návrhov od komisie, ktorá je plne legitímna, vyzbrojená päťročným mandátom a pripravená prijať politickú zodpovednosť, keď ide o iniciatívy takéhoto rozsahu.
<SPEAKER ID="329" NAME="Francesca Balzani" LANGUAGE="IT">
Vážená pani predsedajúca, dámy a páni, práve pri rozpočte Parlament môže a má uplatniť všetky svoje právomoci ako inštitúcia volená priamo občanmi s cieľom zabezpečiť, aby tento dôležitý nástroj pre rast a pre objektívnosť a spravodlivosť bol v plnej miere schopný napĺňať potreby občanov. Rozpočet musí byť konkrétny a dynamický, musí vedieť počúvať a reagovať.
<P>
Pracujeme na tom, aby v týchto časoch mimoriadnej hospodárskej a finančnej krízy bol návrh rozpočtu na rok 2010 čo najpružnejší. Rozpočet však musí byť aj vierohodný, realizovateľný a konkrétny a v tomto smere bolo zásadné zabrániť tomu, aby finančné prostriedky na nadchádzajúce roky boli príliš nepružné vzhľadom na obmedzenie nadmerných výdavkov nad rámec maximálneho výdavkového stropu, ktorý je stanovený vo výhľadoch viacročného finančného rámca, len na prípady, keď je to absolútnou prioritou. To je aj prípad plánu obnovy.
<P>
S rovnakým cieľom, a to konkrétne vytvoriť rozpočet, ktorý skutočne dokáže naplniť potreby občanov, sme vypracovali osobitné pozmeňujúce a doplňujúce návrhy týkajúce sa platieb s cieľom uvoľniť s okamžitým účinkom čo najvyššie objemy prostriedkov.
<P>
Európsky rozpočet je postavený na dvoch líniách: na viazaných prostriedkoch a na platbách. Viazané prostriedky predstavujú seriózne politické zámery, ale aj skutočné konkrétne opatrenia. Platby sa preto zvýšili na 127 miliárd EUR v súlade s návrhom rozpočtu, ktorý predložil Výbor pre rozpočet, v porovnaní s objemom 120 miliárd EUR, ktoré navrhla Rada, a 122 miliárd EUR, ktoré navrhla Komisia.
<P>
Stále s rovnakým cieľom a s rovnakým politickým prístupom sme ako skupina rozhodne proti tvorbe rezerv, ktoré nie sú skutočnými zdrojmi bezprostredne dostupnými pre občanov. Politika vytvárania rezerv v čase krízy by sa mala zredukovať na absolútne minimum, na prípady, keď je rezerva technicky skutočne nenahraditeľná. V čase krízy nemá zmysel len tak písať čísla do rozpočtu. Namiesto toho by sme mali vytvoriť užitočný rozpočet hneď pripravený do akcie.
<P>
Osobitnú pozornosť si zasluhujú aj iné veci. Ako skupina sme na seba vzali dôležitú povinnosť znova predložiť pozmeňujúci a doplňujúci návrh na navýšenie mliečneho fondu na 600 miliónov EUR, ako jednomyseľným hlasovaním rozhodol Výbor pre poľnohospodárstvo a rozvoj vidieka, a teda za účasti všetkých poslancov a skupín, ako aj povinnosť znova predložiť pozmeňujúci a doplňujúci návrh na projekt mikropôžičiek v sume 37 miliónov EUR, ktorý - a toto je mimoriadne dôležité - neohrozuje implementáciu iných programov z okruhu 2.
<P>
V čase krízy existuje zvláštne riziko: že prostriedky rozpočtu sa v podstate nezvýšia, ale sa prevedú z jedného rozpočtového riadka na druhý. Parlament, ako priamo volená inštitúcia s odlišnou úlohou, než je rola Rady a Komisie, musí postupovať mimoriadne opatrne - v neposlednom rade aj s ohľadom na kontrolu - práve preto, aby nedošlo k tomuto riziku.
<SPEAKER ID="330" NAME="Anne E. Jensen" LANGUAGE="DA">
Vážená pani predsedajúca, rada by som začala poďakovaním pánovi Surjánovi za jeho vynikajúcu prácu na udržaní všetkých rozličných prvkov tohto rozpočtového postupu pokope. Teraz sa hovorí, že veľa členských štátov má problémy so svojimi štátnymi rozpočtami, a preto by sme aj my mali udržať naše výdavky na uzde. To je pravda, ale žiadny verejný rozpočet nie je pod väčším drobnohľadom než rozpočet EÚ. V Skupine Aliancie liberálov a demokratov za Európu podporujeme výsledok hlasovania vo Výbore pre rozpočet. Podporujeme návrh rozpočtu, ktorý predložil pán Surján.
<P>
Financovanie investícií energetickej a klimatickej politiky v rámci plánu obnovy, ako aj zameranie sa na výskum a inovácie boli pre nás najdôležitejšími prioritami pre rozpočet na rok 2010. Toto je zároveň spôsob, akým by sa mal podľa nás do budúcnosti vyvíjať rozpočet EÚ - inak povedané, mali by sme sa sústrediť na tieto oblasti. Vnímame ako poľutovaniahodné, že ani Komisia, ani Rada nenaznačili, kde nájsť peniaze na tieto investície z plánu obnovy - investície, ktoré podporujeme nielen my tu v Parlamente, ale aj hlavy štátov a predsedovia vlád EÚ. Je strašné, že sa musíme zas a znova pozerať, ako možno určiť výdavok, na ktorý sa nedá nájsť poriadne financovanie. Preto podporujeme návrh pána Surjána na preskúmanie viacročného finančného rámca s cieľom zistiť, či prostriedky na investície do energetiky nemožno získať z nevyužitých fondov v rozpočte na poľnohospodárstvo.
<P>
Skupina Aliancie liberálov a demokratov za Európu podporuje aj návrh vyčleniť 300 miliónov EUR na mliečny fond s cieľom zmierniť súčasnú krízu pre producentov mlieka. Aj my zastávame názor, že kríza je vážna a musí sa riešiť. Ja osobne nie som zástankyňou nových fondov, pretože Komisia už disponuje nástrojmi na pomoc tomuto odvetviu a na tento účel vyčlenila aj 0,5 miliardy EUR. Výbor pre poľnohospodárstvo a rozvoj vidieka chcel vyčleniť 600 miliónov EUR na mliečny fond aj nad túto pol miliardu. V tejto súvislosti si myslím, že výsledok hlasovania vo Výbore pre rozpočet - 300 miliónov EUR - je vyjadrením realistickejšieho riešenia.
<P>
Tento návrh rozpočtu odstránil niekoľko úspor Rady a prináša realistickejšie posúdenie potreby platieb v nadchádzajúcom roku, pričom sa ukázalo, že viacročná dohoda je skôr strnulý a nepružný rámec, najmä v súvislosti s kategóriou 1a, ktorá zahŕňa výskum, vzdelávanie a dopravu, a kategóriou 3, ktorá zahŕňa právnu a azylovú politiku, kultúrnu a informačnú politiku, ako aj politiku zahraničných vecí, pričom strop pre kategóriu 4 je chronicky až príliš reštriktívny.
<P>
Tiež by som chcela poďakovať pánovi Maňkovi za prácu na rozpočte pre iné inštitúcie. Rozpočet Parlamentu ostáva v rámci 20 % na celkové administratívne výdavky EÚ, a to i napriek prevzatiu výdavkov na náhrady pre poslancov v zmysle nového štatútu poslancov. Naša skupina sa domnieva, že by sme si mali dať pozor na nadmerné zvyšovanie prostriedkov pre politické strany, ale dohodli sme sa na návrhu, ktorý je predložený, a pánovi Maňkovi by som chcela poďakovať aj za to, že sa sústredil na výdavky na preklad a na politiku Parlamentu v oblasti budov. Je najvyšší čas, aby sme dosiahli spoluprácu medzi inštitúciami a vyjasnenie politiky v oblasti budov Parlamentu za niekoľko rokov. Požadovali sme to už dlho. Možno sa to teraz konečne stane predmetom diskusie.
<SPEAKER ID="331" NAME="Helga Trüpel" LANGUAGE="DE">
Vážená pani predsedajúca, dámy a páni, aj ja by som chcela začať poďakovaním pánovi Surjánovi a pánovi Maňkovi za ich spoločné úsilie a potom by som prešla k výroku pána Surjána, že Rada chce predovšetkým presadiť malý rozpočet. Podľa nášho názoru je to v čase krízy jednoznačne nesprávny smer. V čase krízy musíme mať politickú odvahu konať a vynakladať viac prostriedkov na správne trvalo udržateľné investície do budúcnosti. Veď máme environmentálnu a hospodársku krízu a máme krízu hladu a chudoby vo svete.
<P>
Ak my Európania chceme konať správne, musíme zmeniť politické ciele. Potrebujeme prechod k trvalo udržateľnej spoločnosti, potrebujeme zelený Nový údel a najmä v súvislosti s lisabonskou stratégiou potrebujeme trvalo udržateľnejšie technológie, efektívne ekologické technológie, nové systémy pohonu a, samozrejme, nové materiály, ktoré skutočne neškodia životnému prostrediu. Znamená to tiež, že musíme investovať viac do výskumu a vývoja. Ako som už zdôraznila v mene Výboru pre kultúru a vzdelávanie, my v Európskej únii musíme investovať viac do odbornej prípravy a školstva a vzdelávať našich mladých ľudí, naše talenty, dobre a lepšie, pretože potom si môžeme byť istí, že tieto peniaze nebudú vyhodené, ale že sa v budúcnosti oplatia, a to pre daných jednotlivcov, ako aj z hľadiska úspechu nášho hospodárstva.
<P>
Súčasne však musíme zmeniť aj politiku štrukturálnych fondov - a práve preto je zelený Nový údel skutočne univerzálnou otázkou - a urobiť z nej environmentálny nástroj, čo sa týka dodatočných úprav budov a nových trvalo udržateľných koncepcií mobility. Musíme zmeniť našu poľnohospodársku politiku, ktorá musí nadobudnúť ekologickejší charakter. Vo vidieckom hospodárstve môže hrať veľkú úlohu aj výroba energie, ktorá môže prebiehať ekologickým spôsobom neškodiacim životnému prostrediu. V súčasnosti vidím v tejto oblasti len veľmi málo plánov - túto tému však musíme pretláčať dopredu.
<P>
Teraz prejdem k argumentom týkajúcim sa výrobcov mlieka a mliečnych výrobkov. My Zelení zastávame názor, že mliekarom sa musí v danej chvíli pomôcť. Nestačí však len uvoľniť peňažné prostriedky - peniaze sa musia vynaložiť na správnu politiku v tejto oblasti. Potrebujeme kvóty a dobré pravidlá, rámce a reguláciu. Ak máme tieto prostriedky - 280 miliónov EUR, o ktorých rokujeme - vynaložiť teraz, musia ísť priamo k výrobcom a ich organizáciám.
<P>
Taktiež chceme prerozdeliť peňažné prostriedky. Nemyslíme si, že by sme mali vynaložiť 449 miliónov EUR na vývozné dotácie v sektore mliekarenstva, pretože to iba zničí trhy niekde inde, predovšetkým v Afrike. Navrhujeme, aby sa viac než 300 miliónov EUR, ktoré vynakladáme na produkciu tabaku, prerozdelilo a potom skutočne sprístupnilo malým producentom mlieka a mliečnych výrobkov. Bolo by to ekologickejšie a pre mliekarov omnoho prínosnejšie než to, čo robíme teraz.
<P>
Moja posledná pripomienka sa týka plánu obnovy. V konečnom dôsledku ho v druhom čítaní podporíme iba vtedy, ak bude jasné, že sa tu uplatňuje ekologický a trvalo udržateľný prístup. Chceme ekologickú energetickú politiku, chceme širokopásmový internet vo vidieckych oblastiach a chceme celoeurópske elektrické siete. Tieto veci by naozaj boli krokom vpred k politike orientovanej na budúcnosť. Toto očakávame od rokovaní v nadchádzajúcich týždňoch.
<SPEAKER ID="332" NAME="James Elles">
v mene skupiny ECR. - Vážená pani predsedajúca, v pripomienkach sa zameriam na rozpočet Komisie a chcel by som zagratulovať pánovi Surjánovi za všetko, čo urobil ako hlavný spravodajca. V neprítomnosti koordinátora našej skupiny pána Bokrosa, ktorý je v Maďarsku z dôvodu dlhodobej povinnosti, ktorou je viazaný, som bol požiadaný, aby som dnes predstavil stanovisko našej skupiny. Chápem, že ide o tretiu skupinu, ktorej názory v Parlamente prezentujem, odkedy som sa stal poslancom. Nie je to preto, že by som sa zmenil, to skupiny sa zmenili.
<P>
V dnešnej rozprave by som teda chcel hovoriť o troch nasledujúcich bodoch. Po prvé, celková situácia je vážna, ako už bolo naznačené z finančného a ekonomického pohľadu. Ako uviedol predseda Rady, úrovne schodkov v niektorých členských štátoch dosahujú historické maximá. Diskusia v istých členských štátoch skutočne nie je o tom, ako sa peniaze rozdelia, ale o výške škrtov potrebných na to, aby sa výdavky znova dostali pod kontrolu, ako je to v prípade mojej krajiny. Ide teda o veľmi rôznorodú debatu, ako zaistíme, aby Európska únia fungovala efektívne.
<P>
Tu sa však pozrieme na rozpočet. Z hľadiska rozpočtu, ktorý budeme pripravovať na rok 2010, ide o rozpočet, ktorý je evidentne na začiatku. Zaujali sme štartovacie pozície, ale v našej skupine sa budeme veľmi podrobne venovať kvalite výdavkov - ako povedal pán komisár, výdavkom v oblastiach, kde sa prostriedky dajú rozumne využiť, pričom v tomto smere nebudú nijako nadmerné z dôvodu celkovej situácie, v akej sa nachádzame.
<P>
Moja posledná poznámka sa týka pripomienok predsedu Výboru pre rozpočet pána Alaina Lamassoura. Túto príležitosť - je to prvý rok päťročného volebného obdobia Parlamentu - musíme využiť na pohľad do budúcnosti. Musíme zistiť od Komisie, ak sa to dá, kedy budeme mať hodnotenie v polovici obdobia, ako to bude vyzerať, ako sa budeme môcť pozerať dopredu, a to nielen na hodnotenie v polovici obdobia, ale ako sa postavíme k budúcim finančným výhľadom, ako uviedol pán Böge vo svojej správe v predchádzajúcom volebnom období. V neposlednom rade aj na to, ako začíname spúšťať medziinštitucionálny postup, ktorý preskúma dlhodobé trendy a umožní nám získať správnu rozpočtovú analýzu, lebo bez nej ťažko plánovať dopredu.
<SPEAKER ID="333" NAME="Miguel Portas" LANGUAGE="PT">
Rád by som začal tou najpozitívnejšou stránkou: vo štvrtok budeme hlasovať za to, aby sa 3 miliardy EUR vo forme platobných oprávnení začlenili do štrukturálnych fondov a sociálnych programov.
<P>
Rada naozaj spochybňuje túto politiku a domnieva sa, že by sme už nemali žiadať členské štáty o viac peňazí. Dúfam, že švédsky minister mi odpustí, ak poviem, že takéto stanovisko pripomína hľadisko účtu z nákupu. Žijeme vo výnimočných časoch a myslím si, že Komisia, Rada a Parlament by, práve naopak, mali mať odvahu postaviť sa tomuto problému tvárou v tvár a zostaviť výnimočný rozpočet.
<P>
Aj keď vezmeme do úvahy výdavky, ktoré budeme schvaľovať vo štvrtok, tento rozpočet stále nebude na krízu stačiť, pretože nie je nijako mimoriadny. Nepotrebujeme len pár malých záplat na veľké diery, ale novú politiku pre vidiecke oblasti. Pre svoje územia nepotrebujeme len štrukturálne fondy, ale európsku sociálnu politiku, ktorá bude dopĺňať politiky všetkých našich členských štátov. Odvaha je to, čo naozaj potrebujeme!
<P>
Dnes žije v chudobe toľko ľudí ako na začiatku storočia, konkrétne 79 miliónov. Pokiaľ ide o štandardy potrebné na boj so zmenou klímy, vládne obrovská neistota. Hlavnou otázkou, o ktorej musíme rokovať, je financovanie európskeho rozpočtu a finančné výhľady do budúcnosti. Ide o túto otázku a nehovorte nám, že peniaze nie sú, lebo sú. Môžeme ich nájsť u daňových podvodníkov, v zdanení zisku na finančných trhoch a v daňových rajoch.
<P>
Vážená pani predsedajúca, vážení spravodajcovia, tento rozpočtový problém je taký podstatný, že my poslanci, by sme mali ísť príkladom a obmedzovať výdavky. Predložil som niekoľko návrhov o cestovných výdavkoch. Dnes, ak poslanec cestuje, dostane svoj plat a preplatené výdavky za cestu, prejdenú vzdialenosť a čas strávený na ceste. Je to absurdné a nepochopiteľné. Dúfam, že vo štvrtok budeme mať aspoň toľko slušnosti, aby sme túto situáciu prerokovali.
<SPEAKER ID="334" NAME="Marta Andreasen">
v mene skupiny EFD. - Vážená pani predsedajúca, je neuveriteľné, že v časoch finančnej a hospodárskej krízy navrhuje Európska komisia zvýšiť rozpočet na rok 2010 o takmer 5 %.
<P>
Horšie je však to, že kým Rada na svojom prvom čítaní v júli navrhla znížiť predbežný návrh rozpočtu o takmer 2 %, tento Parlament teraz navrhuje, aby sa zvýšil o 5 %.
<P>
Rozpočet na rok 2010 by tak mal 127 miliárd EUR vo výdavkových rozpočtových prostriedkoch, čo sa rovná 1,08 % hrubého národného dôchodku EÚ.
<P>
Takto chce Parlament priblížiť rozpočet občanom? Je veľmi pekné, že chceme dotovať špeciálnu olympiádu v Poľsku a Grécku a Európsky olympijský zimný festival mládeže v Českej republike, či program Xacobeo 2010, ale naši voliči majú iné priority vo svojom živote, napríklad platenie hypotéky a zabezpečenie riadneho vzdelania pre svoje deti.
<P>
Denné výdavky Európskej únie na Spojené kráľovstvo v súčasnosti dosahujú 45 miliónov GBP denne a po navrhovanom zvýšení budú dosahovať 50 miliónov GBP alebo viac, pričom úľava sa zníži.
<P>
Verte mi, v Spojenom kráľovstve je omnoho viac priorít, do ktorých by sa malo investovať, a keďže teraz Európska komisia upozorňuje na to, že Británii hrozí krach pre jej vysoký štátny dlh, táto krajina by s nadšením privítala, ak by sa jej príspevky do EÚ výrazne znížili, a som si istá, že aj ostatné krajiny by sa podobnému zníženiu potešili.
<P>
Už roky nás Dvor audítorov nedokáže potešiť tým, že rozpočet EÚ bol právoplatne a riadne použitý, a keď som v roku 2002 bola hlavnou účtovníčkou Európskej komisie, veľmi ma znepokojovalo, že nad peniazmi daňových poplatníkov nemáme dostatočnú kontrolu.
<P>
Parlament chce však dať do pokladníc EÚ ešte viac peňazí. Nikdy nebudem hlasovať za žiadne zvýšenie rozpočtu. Ak chcete dotovať projekty na boj s krízou, mali by ste nájsť oblasti, v ktorých sa rozpočet môže znížiť.
<SPEAKER ID="335" NAME="Angelika Werthmann" AFFILIATION="NI">
(DE) Vážená pani predsedajúca, dámy a páni, kríza sa neprejavuje len v číslach, padajúcich trhoch a miliardách eur idúcich na záchranu bánk a opätovné naštartovanie nášho hospodárstva. Možno ju vidieť aj v prudko rastúcej miere nezamestnanosti. Túto krízu najviac vidno na skutočnom strachu a úzkosti občanov EÚ. Boja sa o svoje pracovné miesta a dôchodky. Našich občanov znepokojuje zmena klímy, dodávky energie a obmedzovanie ich práv jednotlivcov v boji proti terorizmu.
<P>
EÚ môže prispieť k zmierneniu oprávneného strachu svojich občanov, hoci v súčasnosti je potrebné, aby sa príslušné procesy zefektívnili. V tomto smere mám na mysli najmä Európsky fond na prispôsobenie sa globalizácii, napríklad v prípade Nokie, a Fond solidarity na pomoc obetiam zemetrasenia v Taliansku. Aby sa peniaze z týchto fondov naozaj dostali k tým, ktorí ich potrebujú, myslím si, že je potrebné jednak prerobiť tieto procesy tak, aby boli účinnejšie, a jednak zabezpečiť transparentný dohľad, keďže Európsky fond na prispôsobenie sa globalizácii sa nesmie zamieňať s podporou, ktorú EÚ poskytuje nadnárodným spoločnostiam.
<P>
Európa dlho predstavovala garanciu mieru a prosperity. Pracujme spoločne na tom, aby to tak zostalo.
<P>
(FR) My sme Európa.
<SPEAKER ID="336" NAME="Hans Lindblad" LANGUAGE="SV">
Vážená pani predsedajúca, páni poslanci, pán komisár, z dôvodu menšieho zdržania budem nútený zakrátko odísť, keďže o 45 minút odlietam. Zabezpečím, aby som sa dozvedel o všetkom, čo tu odznie. Je to dobrá rozprava. Počuli sme veľa dobrých návrhov. Je ťažké stanoviť priority, ale musíme to urobiť. Čo sa týka výskumu, pani Ekovej poviem, že do neho investujeme o 7,3 % viac než v rámci rozpočtu na rok 2009. Myslím si, že je to dosť.
<P>
Parlament svojím návrhom vynakladá a v porovnaní s rokom 2009 výrazne zvyšuje výdavky. Zároveň však nesmieme zabúdať na to, že EÚ je v recesii. Verejné financie klesli v Európskej únii o asi 7 %. Nemôžeme to ignorovať.
<P>
Rada tiež vynakladá viac prostriedkov, ale selektívnejšie. Investujeme do opatrení, ktoré podnietia rast, a sme zdržanlivejší, pokiaľ ide o oblasti, ako napríklad administratívne výdavky. Zároveň nás však teší, že Parlament v tejto oblasti tiež podniká dôležité kroky.
<P>
Po dnešnej rozprave a diskusiách, ktoré som predtým viedol s poslancami Parlamentu, si myslím, že spolu s Komisiou sa v najbližšom čase dokážeme dohodnúť na skutočne dobrom rozpočte.
<SPEAKER ID="337" NAME="José Manuel Fernandes" AFFILIATION="PPE">
(PT) Dámy a páni, som presvedčený, že rozpočet Európskej únie na rok 2010 nám pomôže prekonať súčasnú hospodársku krízu. Jedným z dôsledkov krízy je nezamestnanosť. Z tohto dôvodu by som rád zdôraznil, aký dôležitý je pozmeňujúci a doplňujúci návrh, ktorý sme pripravili na posilnenie programu ERASMUS, aby sme podporili a uľahčili tvorbu prvých pracovných miest pre mladých ľudí.
<P>
Čo sa týka rozpočtu Parlamentu, nesmierne ma teší, že naše hlavné návrhy boli zohľadnené, a to ako v samotnom rozpočte, tak aj v návrhu uznesenia. Naším cieľom je dokonalosť, pokiaľ ide o tvorbu právnych predpisov. Pochopiteľne uznávame význam viacjazyčnosti, ale myslíme si, že naším prvoradým cieľom je dokonalosť, pokiaľ ide o tvorbu právnych predpisov, a aby mohli poslanci tento cieľ dosiahnuť, potrebujeme dostatočné zdroje.
<P>
Pre väčšiu transparentnosť a dôslednosť sme navrhli základný rozpočet, ktorý by sa mal plniť na začiatku každého legislatívneho cyklu. Pre tento cieľ transparentnosti a dôslednosti sme tiež navrhli rezervy, a tým aj rezervy napríklad v prípade komunikačnej politiky, pri ktorej by sme chceli aj analýzu nákladov a výnosov. Mali by sme mať rezervy aj na znižovanie súčasnej byrokracie, napríklad v prípade zamestnávania asistentov na zmluvu, a administratíve chceme "uložiť povinnosť" podieľať sa na znížení tejto byrokracie. Súhlasíme aj s politikou v oblasti nehnuteľností a s tým, že by mala byť dlhodobá.
<P>
Nakoniec by som rád zablahoželal spravodajcom Lászlovi Surjánovi a Vladimírovi Maňkovi. Mimoriadne blahoželanie patrí spravodajcovi Lászlovi Surjánovi za to, že odolal pokušeniu podľahnúť demagógii, pokiaľ ide napríklad o fond pre mlieko, a za to, že urobil všetko, čo bolo v jeho silách, a nepokúšal sa o nemožné s cieľom predávať zahraničiu.
<SPEAKER ID="338" NAME="Göran Färm" AFFILIATION="S&amp;D">
(SV) Vážená pani predsedajúca, dámy a páni, švédske predsedníctvo kritizuje Výbor pre rozpočet za to, že chce za terajších okolností zvýšiť výdavkové rozpočtové prostriedky. V praxi ide o realizáciu rozpočtu EÚ. Túto kritiku považujem za absurdnú z niekoľkých dôvodov. Po prvé, ministri financií Rady vždy zadržiavali platby do takej miery, že veľká časť rozpočtu EÚ sa nikdy nevyužila. Namiesto toho sa vysoké čiastky vracajú členským štátom vo forme úľav. Je to absurdné, lebo prostriedky sú v rozpočte na to, aby sa použili, a nie na to, aby sa vracali členským štátom. Sme pripravení za to bojovať. Natíska sa preto otázka, či politikou predsedníctva nie je dávať veľké sľuby vo forme prostriedkov, ktoré sa nikdy na nič nepoužijú.
<P>
Po druhé, argumenty pre toto sú tento rok ešte presvedčivejšie než inokedy. Mali by sme napríklad zintenzívniť vykonávanie opatrení Európskeho sociálneho fondu, ktoré sa týkajú vytvárania pracovných miest, rozvoja zručností a ďalších podobných opatrení.
<P>
Kritika predsedníctva nie je namierená len proti Európskemu parlamentu, ale aj proti Komisii, lebo väčšina našej práce sa týka obnovy škrtov v rozpočtovom návrhu Komisie, ktorý chce Rada presadiť, a tiež zamerania sa na opatrenia pre vytváranie pracovných miest. Ďalej som si všimol, že predsedníctvo kritizuje Výbor pre rozpočet za zvyšovanie niektorých administratívnych rozpočtových prostriedkov, pričom Komisia nás kritizuje za to, že robíme opak, konkrétne za to, že sme odsúhlasili niektoré škrty, ktoré urobila Rada. Našou nemennou zásadou je zvyšovať tie administratívne rozpočtové prostriedky, ktoré sú potrebné na zaručenie vykonávania dôležitých politík - ale inak nie. Vyzerá to tak, že rozprava o tohtoročnom rozpočte sa stáva niečím ako zápasom Rady a Komisie.
<P>
Čo sa týka plánu hospodárskej obnovy Európy, rozpočet EÚ nie je taký veľký, aby sa mohol použiť na Keynesovu politiku stimulov, ale môže sa použiť na určité malé, no strategické veci, ako je plán obnovy. Keďže teraz máme vysokú mieru nezamestnanosti, bude len dobre, ak urobíme investície, ktoré by sme urobili aj tak a ktoré pomáhajú stmeliť Európu do skutočného vnútorného trhu - ako sú napríklad tie, ktoré sa vzťahujú na energetickú infraštruktúru. Ale takmer rok po tom, čo sme spustili plán obnovy, stále nemáme od Rady ani švédskeho predsedníctva žiadne hmatateľné návrhy, odkiaľ vziať peniaze. Sme otvorení diskusii, ale očividne nemá zmysel vziať peniaze z iných prioritných oblastí, ktoré tiež prispievajú napríklad k zamestnanosti, celoživotnému vzdelávaniu alebo rozvoju energetiky či klímy.
<P>
Škoda, že pán minister musel odísť, keďže som sa ho chcel niečo spýtať. Spýtam sa ho to aj tak a hádam odpovie iným spôsobom. Švédske predsedníctvo uviedlo, že stratégia pre oblasť Baltského mora je jednou z jeho prioritných otázok. Nenavrhlo však financovanie tejto stratégie. Prekvapuje ma to, lebo to znamená, že všetko, čo treba urobiť, sa musí financovať z iných zdrojov, ktoré už boli vyčlenené pre iné dôležité ciele. Na stratégiu pre oblasť Baltského mora nepôjdu žiadne čisté príspevky. Z tohto pohľadu by ma zaujímalo, ako môže švédske predsedníctvo tvrdiť, že stratégiu pre oblasť Baltského mora považuje za prioritu. Žiadame o pridelenie 20 miliónov EUR, čiže 200 miliónov SEK. Tento príspevok je dôležitý.
<SPEAKER ID="339" NAME="Jacek Włosowicz" AFFILIATION="ECR">
(PL) Vážená pani predsedajúca, ako všetci vieme, najdôležitejšie položky rozpočtu na finančný rok 2010 a vyčíslenie rozpočtu sa stanovovali v uznesení z 10. marca tohto roku. Parlament vo svojom uznesení veľmi kritizoval nízke čísla vo väčšine rozpočtových riadkov viacročného finančného rámca. Je znepokojivé, že Rada v tomto návrhu ešte viac znížila počiatočný návrh. Výsledný nepomer medzi úrovňou prostriedkov a platieb bol taký veľký, že odporoval základnej zásade obozretnosti.
<P>
Očakával som, že hospodárskej kríze, ktorej stále čelíme, sa bude venovať viac pozornosti, ak nie všetka pozornosť, ale ako vidíme, Parlament musí sám bojovať za záujmy občanov a presviedčať ich, že Európa nie je zdrojom problémov, ale že dokáže pre ne nájsť účinné riešenie. Z tohto dôvodu plne podporujem návrh, ktorý počíta s prostriedkami na realizáciu plánu hospodárskej obnovy, a myslím si, že tá by mala byť jednou z priorít Parlamentu. Škrty, ktoré urobila Rada, by však obmedzili alebo jednoducho znemožnili rast a tvorbu pracovných miest. Taktiež by zamedzili práci na riešení energetického problému našich občanov. V kontexte krízy v poľnohospodárstve, napríklad v sektore mlieka a mliečnych výrobkov, nie sú možnosti na rozšírenie programov, ktoré by podporovali rast spotreby poľnohospodárskych výrobkov, napríklad popularizáciou spotreby mlieka a ovocia vo vzdelávacích zariadeniach.
<P>
Z tohto dôvodu si myslím, že návrh rozpočtu nie je vo svojej aktuálnej podobe schopný dosiahnuť ciele, ktoré stanovila Európska únia. Z príkladov, ktoré som uviedol, je jasné, že rozpočet EÚ má oblasti schopné prekonať problémy, ktoré by sme mali riešiť my, ale na mnohých miestach sa rozpočtové položky plánujú historicky, akoby dnešná situácia a aktuálne problémy neexistovali. Nepredvídajú budúce problémy a ak aj áno, len málo sa snažia ovplyvniť ich. Myslím si, že ako na Parlamente je na nás, aby sme sa usilovali o dynamickejšie rozhodnutia, keď reagujeme na problémy, ktoré sužujú Európu, pričom nesmieme zabúdať na transparentnosť v správe fondov. Týmto nás naši voliči poverili pred pol rokom.
<SPEAKER ID="341" NAME="Jürgen Klute" AFFILIATION="GUE/NGL">
(DE) Vážená pani predsedajúca, dámy a páni, účinky svetovej hospodárskej krízy, ktorej v súčasnosti čelíme, nemôžeme ešte predvídať. Musíme mať na pamäti, že kríza ešte nezasiahla trh práce plnou silou. Čo robí Európska únia v tejto situácii, keď čoraz viac ľuďom hrozí chudoba a nezamestnanosť a strach o vlastnú existenciu? Európska únia sa rozhoduje, na aké nové oblasti sa v rozpočte sústredí. Ak sa mám vyjadriť presnejšie, upravuje svoje financie tak, aby mohla uzavrieť svoje hranice, robiť špičkové vojenské projekty a sledovať európskych občanov čoraz dômyselnejším spôsobom.
<P>
Verte či nie, pre priestor slobody, bezpečnosti a spravodlivosti dôjde k zvýšeniu o 16 %. Fond pre vonkajšie hranice dostane budúci rok o 12 % financií viac. Výdavky na výskum v oblasti strategickej vojenskej bezpečnosti sa takmer zdvojnásobili a teraz stúpnu na celkom 215 miliónov EUR.
<P>
Z hľadiska Konfederatívnej skupiny Európskej zjednotenej ľavice - Nordickej zelenej ľavice to znamená, že EÚ sa odkláňa od pôvodnej myšlienky, pre ktorú bola založená, a to byť mierovým projektom pre Európu. Tento návrh rozpočtu sa namiesto toho riadi logikou Lisabonskej zmluvy, ktorá členským štátom ukladá povinnosť sústavne modernizovať vojenský aparát a zabezpečiť vonkajšie hranice.
<P>
Európska ľavica namiesto toho od Európskej únie žiada, aby zaviedla dôslednú mierovú politiku. Namiesto agentúry pre zbrojenie žiadame o agentúru pre odzbrojenie. Európa musí svoje zdroje sústrediť na stratégie riešenia občianskych konfliktov, napríklad na celoeurópske občianske mierové jednotky a na podporu nezávislého výskumu v oblasti mieru a konfliktov. Tento rozpočet podľa nás priťahuje čoraz viac našej pozornosti na vojnu namiesto na krízové riadenie, a preto ľavica v Európskom parlamente tento rozpočet nepodporí.
<SPEAKER ID="342" NAME="Bastiaan Belder" AFFILIATION="EFD">
(NL) Vážená pani predsedajúca, rozpočet na rok 2010 sa pripravoval za výnimočných hospodárskych a finančných okolností. Spravodajca Surján chce stanoviť rozpočtové priority a to veľmi oceňujem. Podporujem ho, pokiaľ sa týkajú hlavných úloh Európskej únie a rozpočtových položiek, ktoré sú pre hospodársku obnovu mimoriadne dôležité. Celkový výsledok sa však až príliš často scvrkáva len na utrácanie vyšších peňažných súm, aj keď Rada neurobila v tomto návrhu rozpočtu také prísne škrty ako v minulých rokoch.
<P>
Rád by som pánovi Surjánovi poďakoval najmä za otvorený a konštruktívny postoj, ktorý prejavil pri mojom pozmeňujúcom a doplňujúcom návrhu týkajúcom sa zlepšenia starostlivosti o deti a najmä ich prepúšťania z ústavov. Tento pozmeňujúci a doplňujúci návrh, ktorý sa týka Európskeho sociálneho fondu, bol prijatý s veľkou podporou výboru. Európska únia a členské štáty musia pomôcť zabezpečiť, aby mohli deti z domovov čo najviac vyrastať v rodinách. V čase, keď sa sústreďujeme na hospodárske opatrenia, nesmieme zabúdať na výdavky s takýmto obrovským sociálnym významom. Inak budú v týchto hospodársky ťažkých časoch tieto deti trpieť a to je nedôstojné Európskej únie.
<SPEAKER ID="343" NAME="Daniël van der Stoep" AFFILIATION="NI">
(NL) Vážená pani predsedajúca, poslanci tohto Parlamentu často hovoria o solidarite medzi členskými štátmi, keďže je nepochybne ľahké ju prejaviť, keď sa platí z vreciek iných ľudí.
<P>
Čísla za rok 2008 boli zverejnené 23. septembra. Holanďania pociťujú rozsah, do akého neslávne známy eurofilný sen požiera ich výplatné pásky, viac ako ostatní Európania. Holandská verejnosť - triedny truľo - aj teraz prispieva v čistom najviac. Každý holandský občan zaplatí Európe každý rok závratných 267 EUR.
<P>
Strana za slobodu (PVV), ktorá je podľa prieskumov verejnej mienky najväčšou holandskou stranou, bude proti tomu aj naďalej bojovať. Tiež je hanbou, že Holandsko bolo po Nemecku a Taliansku tretím najväčším platiteľom, pokiaľ ide o čisté príspevky za rok 2008. Strana za slobodu chce zabezpečiť, aby sa s holandskou verejnosťou viac nezaobchádzalo ako s európskym bankomatom.
<P>
Skoncujme s peniazmi pre skorumpované krajiny, s Európskym fondom pre prispôsobenie sa globalizácii a Kohéznym fondom, s cirkusom okolo cestovania a ľavicovými projektmi a vráťme holandským pekárom, mäsiarom a zeleninárom ich ťažko zarobené peniaze. Veď rovnako to bude asi aj s rozpočtom na rok 2010. Poslanci 19 z 27 krajín sa tu budú hrať na Ježiška s cudzími peniazmi, kým holandským občanom zostane len varovať bábätko a siahať hlboko do vrecka.
<P>
Označuje sa to za solidaritu, ale je to len obyčajná krádež. PVV by ani vo sne nenapadlo schváliť rozpočet Európskej únie, ktorý by tak nesmierne a neúmerne znevýhodňoval holandskú verejnosť.
<SPEAKER ID="344" NAME="Salvador Garriga Polledo" AFFILIATION="PPE">
(ES) Vážená pani predsedajúca, ak Lisabonská zmluva vstúpi do platnosti, ako všetci dúfame, od januára budeme mať nové právomoci spoločného rozhodovania o celom rozpočte, ktoré sa budú, samozrejme, vzťahovať aj na poľnohospodárstvo. Možno budeme vo Výbore pre rozpočet spokojnejší, keď Lisabonská zmluva vstúpi do platnosti.
<P>
Nové právomoci budú však znamenať aj nové záväzky. Tieto nové záväzky sa nás budú týkať všetkých, či už poslancov, členov Rady alebo členov Komisie. Prvou povinnosťou je splniť si medziinštitucionálne úlohy a záväzky. Dva z nich chcem spomenúť.
<P>
Po prvé, financovanie plánu hospodárskej obnovy Európy. Je to hanba. Rokujeme už rok a v celom rozpočte Európskej únie, ktorý tento rok dosahuje viac ako 130 miliárd EUR, sme stále nedokázali nájsť 5 miliárd EUR.
<P>
Stále sme nenašli riešenie. Po prvé, prišli sme o rozpočtový nadbytok z roku 2008 a financie teraz nemáme zaručené. Ak sa bude Rada pokúšať ušetriť na iných položkách, budeme rokovať z veľmi nevýhodnej pozície, lebo predchádzajúci záväzok zahŕňal aj financovanie činností spojených s plánom obnovy z nových zdrojov.
<P>
Druhou otázkou je fond pre mlieko. Musíme dodržiavať zásady a naplniť potreby rozpočtovej disciplíny, ktoré si vyžadujú, aby sa v kategórii 2 ponechala marža. Rada a Komisia práve prijali 280 miliónov EUR.
<P>
Rád by som Komisii položil otázku, lebo si musíme byť istí tým, o čom budeme o dva dni hlasovať. Pochádza týchto 280 miliónov EUR, ktoré sme prijali, ktoré ste vy prijali, z toho, čo sa neminulo v roku 2009, alebo sa dá predpokladať, že vytvárate záväzky vo vzťahu k peniazom na rok 2010, o ktorých Parlament ešte nehlasoval? Domnievame sa, že táto otázka si vyžaduje okamžitú odpoveď komisára.
<P>
V každom prípade nie je týchto 280 miliónov EUR súčasťou fondu pre mlieko, hovoríme skôr o jednorazovej intervencii. Fond pre mlieko je ďalšou dlhodobou intervenciou, ktorá zahŕňa reštrukturalizáciu a finančný záväzok Komisie a Rady.
<SPEAKER ID="345" NAME="Ingeborg Gräßle" AFFILIATION="PPE">
(DE) Vážená pani predsedajúca, blahoželanie mojej skupiny nášmu spravodajcovi je o to srdečnejšie, že rozpočet na rok 2010 stojí na dobrých základoch. V dôsledku Lisabonskej zmluvy dostaneme len momentku bez hlavných prvkov, vrátane povinností, ktoré nám táto zmluva ukladá, takže vychádzame z toho, že sa môžeme a musíme k tomuto rozpočtu vrátiť relatívne rýchlo, aj keď sa v tom čase možno budeme zameriavať viac na diskusiu o právach Parlamentu a menej na obsah rozpočtu.
<P>
Úradujúci predseda Rady povedal, že prostriedky určené na výskum sa zvýšia o 7,3 %. K dosiahnutiu tohto cieľa sme prispeli aj my. Podporujeme ho, pretože potrebujeme mimoriadne finančné prostriedky na inováciu a pretože takto si budeme musieť zarábať v budúcnosti. Zároveň však musíme zohľadniť pravidlá, podľa ktorých budeme tieto peniaze rozdeľovať, a zabezpečiť, aby sme ich nerozdeľovali tak, že výskumníci, pre ktorých sú určené, nebudú mať k nim prístup, pretože sa nebudú vedieť vyznať v zložitých pravidlách. Z toho dôvodu by som teraz rada vyzvala na užšiu spoluprácu medzi Výborom pre rozpočet a Výborom pre kontrolu rozpočtu.
<P>
Výbor pre kontrolu rozpočtu bude vo štvrtok rokovať o dvoch rezervách, ktoré neprešli vo Výbore pre rozpočet, a ako hovorkyňa našej skupiny vo Výbore pre kontrolu rozpočtu žiadam, aby boli tieto rezervy schválené. Jedna z týchto rezerv sa vzťahuje na zamestnancov Komisie, konkrétne v súvislosti s nápadom Výboru pre rozpočet známym ako kontrola zamestnancov. Zatiaľ sme veľmi dobre informovaní o 30 % zamestnancov Komisie, ale o ostatných 70 %, ktoré nie sú pokryté, nič nevieme. Účelom tejto rezervy je získať informácie o 70 % zamestnancov, o ktorých v súčasnosti nič nevieme.
<P>
Druhá rezerva sa týka rozpočtových pravidiel. Na konci roka sa uskutoční plánované preskúmanie rozpočtových pravidiel a naším cieľom pri tejto rezerve je trochu pomôcť Komisii, keďže sa domnievame, že potrebujeme zjednodušenie a že do rozpočtových pravidiel musíme zapracovať určité návrhy. Som veľmi vďačná komisárovi Šemetovi za to, že Komisia teraz pod jeho vedením po prvýkrát uskutočnila konzultáciu medzi príjemcami dotácií na tému Prekážky a ťažkosti spojené s postupom vybavovania žiadostí. Tejto rezervy sa chcem zastať aj preto, lebo sa vzťahuje na Európsky úrad pre boj proti podvodom (OLAF). Od novembra minulého roka nám Komisia stále odmieta poskytnúť pracovný dokument, a tým brzdí priebeh konzultácií o úrade OLAF a jeho právnom základe. Z toho dôvodu je dôležité, aby sme pre tieto dve rezervy získali väčšinu.
<SPEAKER ID="346" NAME="Predsedajúca">
Veľmi pekne ďakujem, pani Gräßleová. Keďže sa obraciate priamo na Komisiu, chcela by som pána komisára vyzvať, aby si pozorne vypočul, čo chcete povedať. Potom je omnoho ľahšie odpovedať.
<SPEAKER ID="347" NAME="Lambert van Nistelrooij" AFFILIATION="PPE">
(NL) Vážená pani predsedajúca, veľmi rád by som vystúpil z pohľadu Výboru pre regionálny rozvoj. Tento výbor robí politiku zameranú na občana, ktorá je potrebná najmä v kontexte súčasnej krízy.
<P>
Na úvod by som rád poďakoval pánovi Surjánovi, ktorý spolupracoval na reakcii na dobré signály. V čase krízy nie je prijateľné, aby sa finančné postupy - najmä pokiaľ ide o regionálnu politiku - porušovali a čiastky znižovali. Podľa mňa je výborné, že sa to teraz napráva.
<P>
V čase krízy sa musíme mať na pozore a Európsky Parlament aj Komisia tak robia svojimi návrhmi, ktoré boli prijaté tesne pred prázdninami. Sme flexibilnejší, rozpočty si dokážeme zaistiť skôr a môžeme investovať viac napríklad do energeticky úsporných budov a bývania.
<P>
Vítam aj dodatočné rozpočty pre tri pilotné projekty. V posledných týždňoch sa zástupcovia regiónov stretávali na dňoch otvorených dverí v Bruseli a uviedli, že vedia, ako tieto zdroje veľmi dobre využiť, a tým umožniť lepšiu účasť na politike vo všetkých oblastiach. To je politika zameraná na občana, o ktorej som sa zmieňoval.
<P>
Pred chvíľou som si vypočul pána van der Stoepa, ďalšieho holandského poslanca, ktorý povedal, že tieto zdroje odmieta. Zoberme si napríklad cezhraničné jazykové projekty: podporujú účasť ľudí, čo s nadšením schvaľujeme. Bol tu jeden kameň úrazu, ale pán Surján našiel aj na to dobré riešenie. V tejto rozprave odznelo, že ekologický nový dohovor by sa mal financovať z týchto zdrojov: regionálnych.
<P>
Politika trvalej udržateľnosti je nepochybne skvelá vec, ale prijatie takého návrhu v celom jeho rozsahu by vyústilo do mnohých nerealistických očakávaní v regiónoch a aj medzi našimi kolegami poslancami. V nariadeniach upravujúcich štrukturálne fondy sme uviedli, čo sa dá urobiť, pokiaľ ide o inováciu, politiku trvalej udržateľnosti a ekológiu, a je teda lepšie to zahrnúť len prostredníctvom príkladov, než vyhlasovať, že tomu ideme prispôsobiť nariadenie.
<SPEAKER ID="348" NAME="Giovanni La Via" AFFILIATION="PPE">
(IT) Vážená pani predsedajúca, dámy a páni, s ohľadom na potreby poľnohospodárskeho sveta mi dovoľte poďakovať Výboru pre rozpočet za prácu, ktorú odviedol s cieľom poskytnúť celosvetový rámec zdrojov na vyriešenie problémov poľnohospodárov v sektore mlieka a mliečnych výrobkov, ktoré dnes určite znepokojujú aj mnoho európskych krajín.
<P>
Potreba minimálnej marže nám však aj tak zabránila, aby sme pre fond pre mlieko vyčlenili viac ako 300 miliónov EUR. Je to však mohutný zásah, ak sú tieto zdroje, ako zaznelo v otázke pre pána komisára, dodatočnými zdrojmi a budú vyžadovať, ako inak, balík primeraných opatrení. Na druhej strane, počuli sme, ako niektoré skupiny, asi aby sa zapáčili verejnosti, navrhli omnoho vyššie číslo, aj keď s vedomím, že neexistuje spôsob, ako získať tieto zdroje, a tak môžu len vyslať nejaký odkaz vonkajšiemu svetu.
<P>
Dovoľte mi tiež upozorniť na ďalšiu oblasť rozpočtu, ktorej musíme venovať primeranú pozornosť: na dlhodobú politiku v oblasti budov. S novými právomocami, ktoré získa Parlament podľa Lisabonskej zmluvy, neodmysliteľnou potrebou posilňovať vzťahy s regionálnymi parlamentmi a novými tematickými oblasťami budeme potrebovať viac kancelárií v Bruseli a myslím si, že keďže 97 % budov je v súčasnosti obsadených, musíme zaviesť serióznu politiku na výstavbu ešte väčšej európskej štvrte, ktorá dá Európe zmysel pre jednotu pomocou vhodnej politiky v oblasti budov.
<SPEAKER ID="349" NAME="Damien Abad" AFFILIATION="PPE">
(FR) Vážená pani predsedajúca, na úvod by som rád poďakoval spravodajcovi Surjánovi za vyvážený rozpočet, ktorý nám navrhuje a ktorý reaguje na dvojitý problém financovania plánu obnovy a založenia fondu pre mlieko.
<P>
Čo sa týka založenia fondu pre mlieko vo výške 300 miliónov EUR, ktorú sme navrhli my v Poslaneckom klube Európskej ľudovej strany (kresťanských demokratov) a vo Výbore pre rozpočet, mám dve pripomienky.
<P>
Po prvé, rád by som odsúdil demagógiu niektorých poslancov, ktorí žiadajú, aby tento fond dostal viac ako 600 miliónov EUR, čo je jednoducho neuskutočniteľné a najmä nezodpovedné, keďže takáto čiastka by viedla k radikálnym škrtom rozpočtových prostriedkov pre iné poľnohospodárske sektory alebo by ohrozila financovanie nášho plánu obnovy.
<P>
Financovanie fondu pre mlieko by v konečnom dôsledku uškodilo našim poľnohospodárom a nezamestnaným, čo je, samozrejme, neúčinné z hospodárskeho hľadiska a nespravodlivé zo sociálneho hľadiska.
<P>
Tiež by som rád vyjadril svoje prekvapenie, ak nie rovno sklamanie z toho, že komisárka Fischerová Boelová si v médiách pripísala všetky zásluhy za tento fond, akoby Výbor pre rozpočet na ňom nepracoval alebo akoby bola jeho práca bezvýznamná.
<P>
Na záver, ako najmladší francúzsky poslanec by som vám rád oznámil, že som sklamaný z financovania programu Mládež v akcii, keďže sa prvýkrát za 10 rokov chystáme znížiť zdroje určené na tento program, a to paradoxne uprostred hospodárskej krízy.
<SPEAKER ID="350" NAME="Paul Rübig" AFFILIATION="PPE">
(DE) Vážená pani predsedajúca, pán komisár, myslím si, že s týmto rozpočtom sme zase raz úspešne vyvinuli nové stratégie. Teší ma, že Parlament sa rozhodol podporiť iniciatívu Small Business Act aspoň 1 miliónom EUR na záväzky a 500 000 EUR na platby. Komisár Verheugen prisľúbil, že tieto prostriedky náležite použije.
<P>
Viac sme pridelili aj na výskumný program pre malé a stredné podniky. Je to dôležité najmä v krízovej situácii a aj program SOLVIT treba výrazne posilniť. Ten sa vzťahuje na preklenutie hraníc v rámci vnútorného trhu, čo často predstavuje veľmi špecifický problém pre malé a stredné podniky.
<P>
Som rád, že ERASMUS pre novinárov je konečne na programe, a že ERASMUS pre mladých podnikateľov už úspešne funguje.
<SPEAKER ID="351" NAME="Georgios Stavrakakis" AFFILIATION="S&amp;D">
(EL) Vážená pani predsedajúca, hoci sa vo všeobecnosti má za to, že štrukturálne a kohézne fondy sú hlavným článkom v boji proti hospodárskej kríze, Rada sa, nanešťastie, správa opačne a znižuje príslušné výdavkové rozpočtové prostriedky.
<P>
Na rozdiel od Rady a Komisie sa usilujeme o zabezpečenie primeraného financovania plánu hospodárskej obnovy Európy, a to posilnením energetických infraštruktúr a výskumu a inovácií.
<P>
Zároveň musíme zabezpečiť životaschopnosť existujúcich infraštruktúr Spoločenstva a nástrojov v sektore civilnej ochrany, a to najmä ďalším posilnením schopnosti rýchlej reakcie Európskej únie v prípade prírodných katastrof, lebo tak pripravíme pôdu pre tvorbu európskej jednotky v oblasti civilnej ochrany.
<P>
Napokon musíme zdôrazniť, že ekologický rozvoj a posilnenie výskumu a inovácie musí byť základnou zložkou rozpočtu Spoločenstva, aby bolo prostredie vo všetkých sektoroch čisté a životaschopné.
<SPEAKER ID="352" NAME="Riikka Manner" AFFILIATION="ALDE">
(FI) Vážená pani predsedajúca, pán komisár, v prvom rade by som chcela poďakovať spravodajcovi za vynikajúcu správu. Vďaka plánu obnovy, ktorý má byť reakciou na finančnú krízu, a kríze v sektore mlieka a mliečnych výrobkov bude rozpočtový postup na ďalší rok veľmi náročný. Stále čelíme problémom a s veľkým záujmom čakáme na návrh o financovaní plánu obnovy, ktorý Komisia predloží budúci týždeň.
<P>
Odzneli tu dôležité otázky, pričom niektoré sa týkali krízy v sektore mlieka a mliečnych výrobkov. Čo sa mňa týka, spomeniem len jednu konkrétnu vec. V tejto hospodárskej situácii si členské štáty úzkostlivo strážia svoje financie, pokiaľ ide o nadchádzajúci rozpočet. Rozpočtová disciplína sa dá z hľadiska členských štátov v týchto hospodársky turbulentných časoch sčasti pochopiť, ale je neospravedlniteľné, že za niekoľko posledných rokov sa museli členským štátom vracať peniaze z rozpočtu určeného pre štrukturálne fondy vo forme nevyužitých rozpočtových prostriedkov. Dôvodom tejto pasivity je systém spravovania a kontroly, ktorý súrne treba zjednodušiť. So zreteľom na hospodársku situáciu je mimoriadne dôležité, aby sa štrukturálne fondy účinne využívali v najvzdialenejších regiónoch s cieľom podporiť ozdravné opatrenia.
<SPEAKER ID="353" NAME="Derek Vaughan" AFFILIATION="S&amp;D">
Vážená pani predsedajúca, v priebehu hospodárskej a finančnej krízy mal Wales osoh z kohéznej politiky a štrukturálnych fondov podľa Okruhu 1a a 1b. Takže, hoci sme plán obnovy uvítali a naozaj sme ho potrebovali, teraz musíme urobiť škrty v dôležitých riadkoch podľa Okruhu 1, aby sme získali potrebných 1,98 miliardy GBP. Obávam sa, že sa to môže stať a že návrhy, ktoré sa toho zastávajú, sú súčasťou väčšieho útoku na kohéznu politiku. Hovorím o preskúmaní rozpočtu, ktoré pripravilo GR pre rozpočet a o ktorom sa už zmienil pán Lamassoure.
<P>
Chápem, že to zahŕňa možnosť renacionalizácie konvergenčného financovania, oslabenia konkurencieschopnosti a odmietnutia prechodného štatútu regiónov, ktoré vychádzajú z konvergencie. Myslím si, že poslanci by sa tomu všetkému mali vzoprieť. Samozrejme, privítal by som názory Komisie na tieto návrhy, lebo tieto návrhy by uškodili kohéznej politike a zničili by miesta, ako je Wales a podobné regióny.
<SPEAKER ID="354" NAME="Sidonia Elżbieta Jędrzejewska" AFFILIATION="PPE">
(PL) Vážená pani predsedajúca, všetci sme si vedomí vážnej situácie, v ktorej sme sa ocitli, pokiaľ ide o hospodársku a finančnú krízu. Z toho dôvodu ma mimoriadne teší, že Výbor pre rozpočet a samotný spravodajca zaujali pozitívny postoj k pozmeňujúcemu a doplňujúcemu návrhu o konaní špeciálnej olympiády. Špeciálna olympiáda je, ak to môžem vysvetliť, športová súťaž pre ľudí s duševným postihnutím, ktorá im umožňuje plne sa zúčastňovať života v spoločnosti a ktorá im dáva príležitosť sebavyjadrenia. Som veľmi rada, že vo Varšave sa môžu v roku 2010 konať špeciálne európske letné olympijské hry a v Aténach v roku 2011 špeciálne svetové letné olympijské hry. Rada by som využila túto príležitosť a požiadala Radu, aby k tomuto finančnému záväzku zaujala kladný postoj, ako aj Európsku komisiu, aby pomohla pri praktických veciach, pokiaľ ide o organizáciu tohto každoročného podujatia.
<SPEAKER ID="355" NAME="Marek Józef Gróbarczyk" AFFILIATION="ECR">
(PL) Vážená pani predsedajúca, navrhovaný rozpočet musí byť priamym opatrením v boji proti kríze. Jedným z priemyselných odvetví, ktoré svetová kríza zasiahla najvýraznejšie, je lodiarstvo a námorná doprava. Európska komisia sa svojou reštriktívnou politikou tiež podieľala na zničení lodiarskeho priemyslu v Európe. Čo sa týka Poľska, konanie Európskej komisie zničilo jeho lodiarsky priemysel a tisíce ľudí prišli o prácu. Takéto posilňovanie hospodárstva posilňuje hospodárstvo krajín Ďalekého východu. Z toho dôvodu by som rád vyslovil výzvu a zdôraznil, že je dôležité, aby sa v rozpočte na budúci rok počítalo s prostriedkami na záchranu tohto priemyslu, čiže lodiarskeho priemyslu, a to v celej Európe.
<SPEAKER ID="356" NAME="Janusz Władysław Zemke" AFFILIATION="S&amp;D">
(PL) Vážená pani predsedajúca, rozpočet na ďalší rok počíta aj so zvýšením finančných prostriedkov pre bezpečnosť a obranu. U niektorých politikov to vyvolalo pripomienky a výhrady. Takéto pripomienky sme si vypočuli aj v priebehu tejto rozpravy. Z toho dôvodu by som pánovi komisárovi rád položil konkrétnu otázku - na čo sa použijú zvýšené prostriedky určené na obranu? Týkajú sa nejakej spoločnej misie alebo sa tieto dodatočné prostriedky týkajú podpory nových technológií alebo podpory spoločných vojenských programov? Lebo ak by to tak bolo, myslím si, že by to bol určite krok správnym smerom. Myslím si to preto, lebo aj armáda vyvíja nové technológie a môže vytvárať nové, moderné pracovné miesta. Rád by som vás preto požiadal o viac informácií na túto tému.
<SPEAKER ID="357" NAME="Seán Kelly" AFFILIATION="PPE">
Vážená pani predsedajúca, írska vláda nedávno rozhodla o zrušení programu ochrany životného prostredia na vidieku (REPS) pre poľnohospodárov. Ako veľa iných, aj tento program spolufinancovala Európska únia. Chcem vedieť, čo sa stane s peniazmi, ktoré táto konkrétna vláda nevyužila, či sa to isté deje aj v iných štátoch, kam tieto peniaze idú a ako sa použijú, keď sa nevyužijú v štáte, pre ktorý boli určené.
<SPEAKER ID="358" NAME="Zigmantas Balčytis" AFFILIATION="S&amp;D">
(LT) V prvom rade by som chcel zablahoželať svojmu kolegovi komisárovi Algirdasovi Šemetovi, ktorý sa dnes so súhlasom Parlamentu pravdepodobne po prvýkrát zúčastnil takejto rozpravy.
<P>
Čo sa však týka rozpočtu na rok 2010, dnes môžeme s istotou povedať, že situácia sa od našej rozpravy o rozpočte na rok 2009 trochu zmenila. Vypočuli sme si veľa o solidarite a o riešení problémov spojených s terajšou finančnou krízou. Som presvedčený, že rozpočet na rok 2010 mal byť trochu iný. Či sa nám to páči alebo nie, stále musíme brať do úvahy aktuálnu situáciu, ktorá nám každý deň prináša nové problémy. Chcel by som zablahoželať Parlamentu, ktorý len pred pár dňami v Bruseli jednomyseľne schválil podporu pre niektoré štáty trpiace rôznymi nefalšovanými problémami. Nazdávam sa, že rovnakými problémami trpia aj ďalšie malé členské štáty Európskej únie, ktorým teraz chýbajú financie. Z toho dôvodu si naozaj myslím, že v budúcnosti by sa mali vytvoriť výnimočné opatrenia, ktoré týmto štátom pomôžu dostať sa z finančnej krízy.
<SPEAKER ID="359" NAME="Algirdas Šemeta">
člen Komisie. - Vážená pani predsedajúca, budem veľmi stručný. V prvom rade by som chcel poďakovať všetkým poslancom Parlamentu za návrhy týkajúce sa rozpočtu na rok 2010 a dúfam, že v priebehu ďalšieho rozpočtového postupu nájdeme vhodné riešenia, aby bol rozpočet na rok 2010 dobrý.
<P>
Chcel som len veľmi konkrétne zareagovať na dôležitú otázku fondov pre mlieko a povedať, že to, čo pani Fischerová Boelová včera uviedla, je záväzok Komisie predložiť návrh o istej sume peňazí, konkrétne 280 miliónoch EUR. Komisia bude o tejto otázke rokovať budúci týždeň a v súlade s rokovacím poriadkom prídeme s konkrétnym návrhom, pokiaľ ide o túto otázku. To boli moje stručné poznámky k rozprave.
<SPEAKER ID="360" NAME="Predsedajúca">
Ďakujem veľmi pekne, komisár Šemeta. Poslanci položili viac otázok, ale zrejme nechcete odpovedať pánovi Garrigovi a ostatným poslancom priamo. Možno by ste mohli týmto poslancom odpovedať písomne. Určite by to veľmi ocenili. Pani Gräßleová, pán Garriga a niekoľko ďalších poslancov položilo dodatočné otázky.
<SPEAKER ID="361" NAME="László Surján">
spravodajca. - (HU) Predovšetkým by som sa rád obrátil na Radu, hoci štátny tajomník už musel odísť. Úplne súhlasím s jeho tvrdením, že máme problém. Tiež úplne súhlasím s tým, že všetko, čo on považuje za dôležité, považuje za dôležité aj Parlament, napríklad vzdelanie a výskum. Čo sa týka cieľov, tiež sme dospeli k širokému konsenzu. Pokiaľ však ide o prostriedky, ktoré sa majú použiť, je tu zásadný rozdiel. Do polovice novembra musíme v tomto nejako dospieť ku konsenzu. Komisár uviedol, že víta kroky, ktoré Parlament podniká s cieľom obnoviť riadky v predbežnom rozpočte Komisie. Rád by som ho požiadal, aby si uvedomil, že pri mnohých riadkoch sa tak nedeje. Uviedol som, že v skutočnosti sme sa pokúsili prijať stanovisko primerane diferencovaným prístupom.
<P>
Musím však spomenúť niekoľko myšlienok, ktoré odzneli v priebehu tejto rozpravy a s ktorými nesúhlasím. Nemôžem prijať postoj, podľa ktorého nazývame krádežou, keď sa v rámci solidarity peniaze z jedného, prispievajúceho členského štátu presunú do iného, prijímajúceho členského štátu. Nemyslím si, že toto je hlavný problém, o ktorý tu ide. Európska únia stojí na tom základe, že jej členovia sú vzájomne solidárni. V skutočnosti viem o prispievajúcej krajine, ktorej vedúci predstavitelia hovoria, že príjmy ich štátu sa podstatne zvýšili vďaka rozšíreniu, ktoré im umožnilo prístup k obrovskému trhu.
<P>
Európska únia sa nemôže merať z hľadiska pomeru platieb k príspevkom. Je to nesprávne a zavádzajúce a zničí to celú našu spoločnú budúcnosť. Zároveň by som chcel našich kolegov poslancov upozorniť na to, že niektorí ľudia tu veľmi horlivo hovorili o každom návrhu v minulom čase: my sme to nastolili a pripravili a takto to bude. Vo štvrtok budeme hlasovať nielen o návrhu, ale aj o politickom odkaze. Politickom odkaze, ako chce Parlament viesť Európsku úniu v ústrety lepšej budúcnosti.
<P>
Tiež chcem požiadať Radu, aby si uvedomila, že to, čo spravodajca predložil, nie je len názorom jednotlivca, ani názorom strany, ani názorom iba Výboru pre rozpočet. Vystúpilo tu veľa ľudí z rôznych výborov a politických skupín, ale všetci s tým istým odkazom: potrebujeme lepší, praktickejší a silnejší rozpočet. Môj čas vypršal. Ďakujem za zdvorilú pozornosť.
<SPEAKER ID="362" NAME="Vladimír Maňka  " AFFILIATION="S&amp;D">
spravodajca. - Chcem sa poďakovať za diskusiu tu v sále, ale aj za spoluprácu vo Výbore pre rozpočet, v politických skupinách, na zmierovacích konaniach.
<P>
Chcem poďakovať pánovi Generálnemu tajomníkovi Európskeho parlamentu a všetkým predstaviteľom generálnych riaditeľstiev Európskeho parlamentu; spolupracovali sme od januára, hľadali sme najlepšie riešenia, ktoré nám pomôžu efektívne využívať finančné prostriedky európskych občanov. Ďakujem tieňovým spravodajcom a koordinátorom; pri našich rokovaniach som mal pocit, že naozaj hľadáme pozitívne riešenia. Aj vďaka vám sme tieto riešenia našli a mnohé z nich sú súčasťou mojej správy. Chcem sa poďakovať mojim poradcom a pracovníkom Výboru pre rozpočet. Desiatky rokovaní, ktoré sme uskutočnili so zástupcami všetkých inštitúcií, nám pomohli vytvoriť si objektívnejší pohľad na vec a čo je podstatné, zistili sme, kde hľadať riešenia.
<P>
Mimoriadne si vážim zhodu zo zmierovacieho konania o uskutočnení organizačného auditu Generálneho riaditeľstva INLO a bezpečnostnej služby. Cieľom je posúdiť, či sa zdroje využívajú najlepším spôsobom. V minulosti len Dvor audítorov pristúpil na externý pohľad na svoju prácu - oplatilo sa. Po audite Dvor audítorov znížil svoje administratívne náklady a dosiahol vyššiu produktivitu práce.
<P>
Rozpočtový výbor aj v minulosti konštruktívne spolupracoval s ostatnými inštitúciami. Aj teraz pri tvorbe rozpočtov európskych inštitúcií sme spoločne hľadali optimálne riešenia. Obnovili sme časť pôvodných požiadaviek, ktoré Rada znížila, pokiaľ požiadavky inštitúcie boli odôvodnené. Chcem oceniť spôsob vytvárania rozpočtu u tých inštitúcií, ktoré svoj rozpočet už dnes tvoria nielen podľa koeficientu inflácie automaticky, ale na základe skutočných potrieb.
<SPEAKER ID="363" NAME="Predsedajúca">
Týmto sa spoločná rozprava končí. Hlasovanie sa uskutoční vo štvrtok o 11.00 hod.
<P>
Písomné vyhlásenia (článok 149)
<SPEAKER ID="364" NAME="João Ferreira  " LANGUAGE="PT">
Návrh rozpočtu Spoločenstva na rok 2010 je príliš malý vzhľadom na to, že sme uprostred hospodárskej a sociálnej krízy, ktorá výrazne ovplyvňuje najmä zamestnanosť a životné podmienky mnohých ľudí. Skutočnosť, že je dokonca nižší o asi 6 miliárd EUR v porovnaní s tým, čo je dohodnuté vo viacročnom finančnom rámci na rok 2010, je neprijateľná. S ohľadom na vážnu sociálnu realitu v mnohých členských štátoch, najmä v takzvaných kohéznych krajinách, ako je Portugalsko, si myslíme, že rozpočet by mal byť naliehavo preskúmaný a zvýšený, a s tým cieľom sme predložili návrhy, medzi ktoré patrí:
<P>
väčšia finančná podpora pre štrukturálnu a kohéznu politiku,
<P>
prehodnotenie pravidiel N+2 a N+3, ktoré v predchádzajúcom finančnom rámci zatiaľ Portugalsku priniesli stratu vo výške asi 106 miliónov EUR,
<P>
zvýšenie miery, v ktorej Spoločenstvo spolufinancuje štrukturálne a kohézne fondy.
<P>
Je poľutovaniahodné, že počas diskusií o rozpočte neboli prijaté iné návrhy s významným sociálnym vplyvom a vplyvom na životné prostredie, napríklad:
<P>
program rozvoja portugalského priemyslu,
<P>
program podpory textilného a odevného priemyslu,
<P>
program podpory drobného pobrežného rybného hospodárstva,
<P>
zvýšenie finančných prostriedkov pre program LIFE+.
<SPEAKER ID="986" NAME="Louis Grech  " AFFILIATION="S&amp;D">
písomne. - Po prijatí rozpočtu na rok 2010 a s ohľadom na pozitívny vývoj v Írsku, pokiaľ ide o Lisabonskú zmluvu, sa nazdávam, že potrebujeme komplexné preskúmanie rozpočtového postupu s cieľom zlepšiť proces ako celok a urobiť ho účinnejším, relevantnejším a viditeľnejším pre európskych občanov. Čo sa tohto týka, myslím si, že hlavným cieľom preskúmania musí byť zlepšenie transparentnosti rozhodovania a v priebehu fázy plnenia. S týmto zámerom by sme mali zvážiť zavedenie jednotných kontrolných štandardov a štatistických mechanizmov v členských štátoch, aby sme získali kvalitnejšiu spätnú väzbu na výsledky plnenia rozpočtu. Rozpočtový postup by mal ďalej zahŕňať väčšiu rovnováhu medzi dlhodobou stabilitou a flexibilitou s cieľom reagovať na meniace sa potreby, pričom by mala zostať zachovaná zásada subsidiarity, a to poskytovaním jasných výhod a pridanej hodnoty v porovnaní s vnútroštátnymi rozpočtami. Okrem toho treba niektoré oblasti politiky ďalej rozvinúť. V dôsledku finančnej krízy, zmeny klímy, dodávok energie, bezpečnosti a imigrácie čelí dnes Európa veľkým problémom. Oceňujem úsilie Komisie, ktorá sa ich snaží riešiť, ale myslím si, že potrebujeme silnejší, koordinovanejší a holistický prístup, ak chceme byť úspešnejší.
<SPEAKER ID="985" NAME="Cătălin Sorin Ivan  " LANGUAGE="RO">
Príprava rozpočtu nikdy nie je jednoduchý proces, a už vôbec nie v čase hospodárskej krízy. O to je však táto úloha dôležitejšia. Riadenie krízy, ktorá je taká rozsiahla ako tá terajšia, závisí od úrovne EÚ aj od rovnováhy rokovaní medzi oprávnenými európskymi inštitúciami. Európsky parlament má v tejto rozprave nepochybne rozhodujúcu úlohu. Najpodstatnejšími otázkami diskusií o rozpočte na rok 2010 sú plán hospodárskej obnovy Európy a Európsky fond pre mlieko. Tieto otázky nám v istom zmysle ukázali, aký nepružný je finančný rámec na roky 2007 až 2013, keďže ide o nové finančné projekty, a tým aj o nové peniaze. V rámci reakcie na hospodársku krízu musí rozpočet EÚ plne využiť finančné rezervy. Je však pravdepodobné, že tento rozpočet bude mať menší dosah, ak členské štáty nezvolia aktívny prístup k získavaniu dostupných zdrojov. Musíme vyslať jasný odkaz do európskych hlavných miest a v mojom prípade najmä do Bukurešti. Naše úsilie získať pre európske fondy čo najviac peňazí bude márne, pokiaľ orgány v našich rodných krajinách neprijmú opatrenia, ktoré sú potrebné na prístup k fondom a ich účinné využitie.
<SPEAKER ID="365" NAME="Lívia Járóka  " LANGUAGE="HU">
Dámy a páni, rada by som využila túto príležitosť a uviedla, ako ma teší, že v rozpočte Spoločenstva na rok 2010 je stále miesto pre pilotný program sociálnej integrácie Rómov, ktorý Európsky parlament navrhol v roku 2009. Generálne riaditeľstvo Európskej komisie pre regionálnu politiku vypísalo verejnú súťaž na tento program koncom júla. Cieľom tejto súťaže bolo navrhnúť originálne a komplexné riešenia najrôznejších problémov, ktoré sa týkajú rómskych spoločenstiev. Výslovným cieľom návrhu je navrhnúť opatrenia, ktoré môžu na základe doterajších skúseností podporiť integráciu Rómov prostredníctvom vzdelávania, sociálne a hospodárske opatrenia spolu s cezhraničnou spoluprácou a zdieľaním osvedčených postupov.
<P>
Podľa pôvodného návrhu Poslaneckého klubu Európskej ľudovej strany (kresťanských demokratov) je základným kameňom tohto programu vzdelávanie v ranom detstve na jednej strane a podpora podnikania a poskytovanie mikroúverov na strane druhej. V súvislosti s pilotným programom budú bežať aj informačné kampane a kampane na zvýšenie informovanosti. Tento projekt nám azda poskytne príležitosť navrhnúť usmernenia pre akčný plán Spoločenstva zamerané na sociálnu integráciu Rómov a prostredníctvom rozvíjania plánov, ktoré sú dokázateľné účinné, sa podieľať na navrhovaní regulačného akčného plánu Spoločenstva, ktorý bude presahovať v súčasnosti dostupné nástroje.
<SPEAKER ID="366" NAME="Jarosław Kalinowski  " LANGUAGE="PL">
Rád by som položil otázku, ktorá je dôležitá pre hospodárstvo a zamestnanosť, a to nielen v mojej krajine. Predpokladáme, že v blízkej budúcnosti dostaneme od Komisie návrh o prípadnom rozšírení doterajších antidumpingových ciel, ktoré sa vzťahujú na dovoz obuvi so zvrškovou usňou z Číny a Vietnamu. Stanoviská jednotlivých členských štátov k tejto veci sa veľmi líšia. S ohľadom na veľký počet ľudí zamestnaných v tomto priemysle je zachovanie doterajších ciel mimoriadne dôležité. Z technického hľadiska nevyvoláva rozšírenie aktuálnych právnych predpisov žiadne námietky. Z toho dôvodu by som rád Komisiu požiadal o uistenie, že jej návrh sa bude zakladať na vecných zisteniach z vyšetrovania, pričom zároveň treba vziať na vedomie, že toto je príležitosť na overenie sľubov, ktoré prednedávnom vyslovil predseda Komisie, pokiaľ ide o ochranu pracovných miest.
<SPEAKER ID="984" NAME="Petru Constantin Luhan  " AFFILIATION="PPE">
písomne. - Vítam návrh rozpočtu na rok 2010, keďže ide o vyváženú správu, ktorá realisticky zohľadňuje priority EÚ.
<P>
Treba zdôrazniť dve veci - zvýšenie platieb v hlavných prvkoch regionálneho rozvoja (ERDF, ESF, Kohézny fond) a vytvorenie fondu pre mlieko. Zvýšenie platieb je dôležité, keďže podporí zavádzanie štrukturálnej politiky v členských štátoch v prospech všetkých európskych občanov, kým založenie zvláštneho fondu pre mlieko by predstavovalo silný signál európskych inštitúcií európskym poľnohospodárom.
<P>
Tretí kľúčový bod rozpočtu predstavuje politika v oblasti energie, hlavná oblasť na rok 2010, keďže v roku 2010 budeme prijímať nový energetický plán na obdobie rokov 2010 až 2014, ktorého cieľom bude podpora energetickej bezpečnosti a konkurencieschopnosti EÚ.
<P>
V najbližších rokoch by mala Komisia za prioritu považovať aj investície do infraštruktúry, najmä v nových členských štátoch, keďže majú dobrý vplyv na hospodársku a územnú súdržnosť.
<SPEAKER ID="367" NAME="Rareş-Lucian Niculescu  " LANGUAGE="RO">
Založenie fondu pre mlieko by bolo dôležitým signálom pre európskych poľnohospodárov, ktorý by zdôraznil nefalšovaný záujem inštitúcií EÚ o krízu v sektore mlieka a mliečnych výrobkov. Sektor mlieka a mliečnych výrobkov je jedným z najnestálejších trhov a súčasná hospodárska kríza mu veľmi škodí.
<P>
Jednoduché riešenie ako založenie fondu na podporu modernizácie sektora je zjavne lepšie než len upokojujúce opatrenie, ako je návrat k obvyklým spôsobom kontroly produkcie prostredníctvom kvót na mlieko. Všetci by sme si želali vyšší finančný prídel. Avšak suma, ktorá sa na založenie tohto fondu navrhuje, čiže 300 miliónov EUR, je maximálna čiastka, primeraná s ohľadom na hornú hranicu rozpočtu. Ak by sme túto hranicu prekročili, Rada ministrov by nemohla schváliť založenie tohto fondu.
<P>
Zároveň musíme podnikať nové kroky s cieľom podporiť využívanie fondov na rozvoj vidieka chovateľmi dobytka. Domnievam sa, že najužitočnejšími opatreniami sú tie, ktoré sa spájajú s prístupom k informáciám, výmenou osvedčených postupov a poskytovaním pokynov, ako žiadať o tieto fondy, ktoré sa v súčasnosti v mnohých členských štátoch nevyužívajú dostatočne.
