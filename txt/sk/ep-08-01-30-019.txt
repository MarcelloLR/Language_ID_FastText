<CHAPTER ID="019">
okončenie vnútorného trhu poštových služieb Spoločenstva (rozprava)
<SPEAKER ID="115" NAME="Predsedajúci">
Ďalším bodom rokovania je odporučiť do druhého čítania v mene Výboru pre dopravu a cestovný ruch, o úplnom dokončení vnútorného trhu poštových služieb Spoločenstva (13593/6/2007 - C6-0410/2007 - (spravodajca: Markus Ferber).
<SPEAKER ID="116" NAME="Markus Ferber">
spravodajca. - (DE) Pán predsedajúci, dámy a páni, dostali sme sa na koniec dlhej diskusie, ktorá v Európskom parlamente prebiehala celé štyri legislatívne obdobia. Začala v roku 1992, kedy Európska komisia vydala Bielu knihu o rozvoji poštových služieb. Po nej nasledovalo prijatie prvej poštovej smernice v roku 1997 a jej revízia v roku 2002. Teraz, na začiatku roku 2008, po viac ako 15 rokoch verím, že sme pripravení spoločne prijať rozumný súbor predpisov, ktoré nám pomôžu vysporiadať sa so záujmami spotrebiteľov, so záujmami spoločností, ktoré sa až doposiaľ mohli tešiť z monopolného poskytovania poštových služieb, so záujmami konkurencie, ktorá má záujem vstúpiť na tento lukratívny trh, a so záujmami tých, ktorí sú zamestnaní v poštovom sektore. My, v Európskom parlamente, sme počas posledných mesiacov veľmi usilovne pracovali, aby sa nám tieto ciele podarilo dosiahnuť.
<P>
Musím upozorniť, pán predsedajúci, že hodiny idú popredu - nehovorím ešte ani tri a pol minúty!
<P>
Domnievam sa, že sa nám tu, v Európskom parlamente, podarilo dosiahnuť prijateľný kompromis ohľadom spomenutých záujmov. Chcel by som sa poďakovať všetkým, ktorí nám ho pomohli dosiahnuť. Mojim kolegom poslancom v Európskom parlamente a predovšetkým Brianovi Simpsonovi, s ktorým sme si, vďaka nášmu spoločnému úsiliu na poli poštových služieb, vybudovali priateľstvo, ktoré trvá už 14 rokov. Už od roku 1994 sme spoločne sledovali tento dôležitý cieľ. Chcel by som sa poďakovať Komisii, ktorá zohrala veľmi konštruktívnu úlohu pri svojich návrhoch aj pri rokovacom stole.
<P>
V tomto bode by som chcel vyjadriť svoje osobitné poďakovanie, bohužiaľ, nie súčasnému slovinskému predsedníctvu, ale portugalskému predsedníctvu Rady, ktoré 1. októbra minulého roka uspelo pri formulácii spoločného stanoviska.
<P>
Som mimoriadne hrdý na to - a my všetci v Európskom parlamente môžeme byť hrdí tiež - že Rada, vo svojom spoločnom stanovisku, prijala výsledok našich medziskupinových rokovaní a zakomponovala viac ako 95% z nich do základov svojho spoločného stanoviska. Znamená to veľký úspech pre Európsky parlament. Je to dôkazom, že Parlament je schopný riešiť také komplexné otázky, ako sú otázky deregulácie trhu poštových služieb, čo je len ďalším odôvodnením dodatočných právomocí, ktoré mu boli zverené reformnou zmluvou.
<P>
Podobne sme sa v diskusiách vo výboroch pred druhým čítaním snažili identifikovať oblasti spoločného stanoviska, v ktorých by sme mohli vykonať určité zlepšenia. Život sme si tým vôbec neuľahčili, pretože každý kompromis má nevyhnutne určitý dopad tu alebo tam, kde by mohol existovať priestor na zlepšenie. V decembri sme však vo Výbore pre dopravu a cestovný ruch drvivou väčšinou hlasovali za schválenie, pretože všetky body, ktorým Parlament prisudzoval dôležitosť, boli Radou skutočne vzaté do úvahy. Ani my sami by sme už nemohli urobiť nič lepšie. Akýkoľvek pozmeňujúci a doplňujúci návrh by znamenal krok späť.
<P>
To je dôvod, prečo váš spravodajca môže povedať, že odporúčaním prijatým veľkou väčšinou v hlavnom výbore je, aby bolo spoločné stanovisko prijaté bez pozmeňujúcich a doplňujúcich návrhov: Bol by som naozaj šťastný, ak by sa jeho odporúčanie zajtra naozaj splnilo. Ak by sa nám podarilo uzatvoriť komplexnú otázku liberalizácie poštových služieb, ktorá zamestnávala tento Parlament 15 rokov, tak, že by sme sa aspoň raz nemuseli uchýliť k zmierovaciemu konaniu, ukázali by sme ten správny príklad. Dovoľte mi, aby som Parlamentu pripomenul, že sa nám vždy podarilo dosiahnuť dohodu pri druhom čítaní. Ak by sa nám to podarilo znovu, bola by to čerešnička na torte na konci dlhého legislatívneho procesu. Z toho dôvodu vás chcem požiadať o podporu a ešte raz vysloviť svoju vďaku všetkým, ktorí sa veľmi konštruktívne zúčastnili na tomto procese.
<SPEAKER ID="118" NAME="Andrej Vizjak">
úradujúci predseda. - Je mi veľkou cťou, že sa dnes môžem zúčastniť vášho plenárneho zasadnutia.
<P>
Návrh Komisie týkajúci sa smernice o úplnom dokončení vnútorného trhu poštových služieb Spoločenstva bol v priebehu posledných 15 mesiacov jedným z najnáročnejších legislatívnych návrhov pre dva spoločne pracujúce zákonodarné orgány. Keď ho Komisia v októbri 2006 navrhla, každý očakával, že v rámci našich inštitúcií budú prebiehať nekonečné spory a živé diskusie o budúcnosti jednej z najstarších a najtradičnejších služieb v Európe.
<P>
Diskusia o tejto otázke bola v roku 2007 nesmierne náročnou úlohou pre nemecké a obzvlášť portugalské predsedníctvo. Spočiatku si naše inštitúcie vytýčili v diskusiách spoločný zámer, vyhnúť sa populizmu a demagógii a zamerať sa na základné parametre tejto otázky, vrátane sociálnych aspektov na poštových zamestnancov a stáleho financovania univerzálnej služby.
<P>
Vieme, že poštový sektor ohrozujú štrukturálne zmeny a že sa musí adaptovať na nové ekonomické a sociálne podmienky. Záverečná fáza celkovej reformy vnútorného trhu poštových služieb ponúka jedinečnú príležitosť na rozvoj pre všetkých zainteresovaných dodávateľov. V konečnom dôsledku od nás verejnosť očakáva zachovanie a zlepšenie kvality a účinnosti poštových služieb, ktoré by prinieslo prospech ich užívateľom nezávisle na tom, kde žijú.
<P>
Otváranie trhu poštových služieb bolo doposiaľ úspešné. Na trh vstúpili nové subjekty a boli preskúmané nové príležitosti, nielen novými subjektami, ale aj aktérmi, ktorí už mali na trhu stabilnú pozíciu. Vytvorili sa nové služby pre užívateľov. Je zrejmé, že úplná liberalizácia poštových služieb je nevyhnutnou podmienkou oživenia tohto sektora a zabezpečenia jeho existencie popri nových formách konkurencie a alternatívnych službách.
<P>
Prístup našich dvoch inštitúcií je ďalším dôkazom základných zásad ochrany vysokokvalitných, spoľahlivých a dostupných služieb pre všetkých užívateľov a odstránenia diskriminačných prekážok pre nové subjekty vstupujúce na trh. Európsky parlament aj Rada zároveň priznávajú, že niektoré trhy s poštovými službami v rámci Európskej únie fungujú podľa zásadne odlišných podmienok. Z toho dôvodu Rada, pri vyhlásení svojho spoločného stanoviska, prijala rozhodnutie stanoviť koniec roka 2010 ako spoločný konečný termín pre liberalizáciu. Niektorým členským štátom však bolo na realizáciu nových predpisov povolené prechodné obdobie až do konca roka 2012. V súlade so základnou zásadou všetkých predošlých smerníc o poštových službách umožňuje zásada subsidiarity členským štátom prispôsobiť spoločné predpisy špecifickým vnútroštátnym podmienkam a zaručuje existenciu nezávislého regulačného orgánu, ktorý bude dohliadať na trh s poštovými službami.
<P>
Dámy a páni, na záver môjho krátkeho prejavu mi dovoľte zablahoželať pánovi Ferberovi a spravodajcom všetkých zainteresovaných politických skupín, t.j. tieňovým spravodajcom, k ich prínosom k našej plodnej a konštruktívnej diskusii. Aj keď sme nie vždy súhlasili s ich konkrétnymi pripomienkami, chcel by som vám pripomenúť, že Rada zakomponovala niekoľko vhodných zmien do svojho spoločného stanoviska v novembri 2007, čím prejavila svoju politickú rozhodnosť, otvorenosť a konštruktívnu flexibilitu.
<P>
Rád by som mimoriadne zdôraznil skvelú prácu Komisie v celom procese spoločného rozhodovania a jej záväzok, účinne podporovať a viesť členské štáty vo všetkých otázkach súvisiacich s realizáciou novej smernice. Dámy a páni, zajtra obdržíte konečné rozhodnutie a znovu oceníte našu principiálnu dohodu v súlade s ustanoveniami spoločného stanoviska Rady a v súlade s odporúčaním Výboru pre dopravu a cestovný ruch z 9. decembra minulého roku. Sme si istí, že sa nám podarilo nájsť tú správnu rovnováhu medzi rôznymi zámermi a že sme sa otvorene a citlivo vysporiadali s politickými výzvami, bez ohrozenia právnej bezpečnosti poskytovateľov poštových služieb a ich užívateľov.
<P>
Dámy a páni, ešte raz vám ďakujem za vašu spoluprácu a za text, o ktorom som presvedčený, že bude schválený. Ďakujem vám za pozornosť.
<SPEAKER ID="119" NAME="Leonard Orban">
člen Komisie. - Pani predsedajúca, zajtra by mal Európsky parlament urobiť historické rozhodnutie, ktoré bude znamenať koniec procesu, ktorý odštartoval pred viac než 15 rokmi. Tretia poštová smernica kvalitne završuje dobre pripravený postupný proces úplného otvorenia trhu.
<P>
To, čo sa v súčasnosti javí ako jasné a zreteľné riešenie, malo ďaleko od toho, aby v čase, keď sa diskusia začala, nebolo spochybňované. Dňa 18. októbra 2006 Komisia predstavila svoje návrhy. Nasledovali intenzívne a konštruktívne vyjednávania v inštitúciách. Nakoniec to bol Európsky parlament, ktorý svojou správou v prvom čítaní 11. júla 2007 vydláždil cestu pre kompromisný výsledok, ktorý máte dnes pred sebou.
<P>
Mnohí z vás v tomto Parlamente aktívne prispeli k tomuto dôležitému výsledku a chcem vzdať - v mene môjho kolegu komisára McCreevyho - hold predovšetkým spravodajcovi, pánovi Ferberovi, a jeho kolegom, tieňovým spravodajcom z iných politických skupín, ktorí vypracovali toto kompromisné riešenie. To isté platí aj pre fínske, nemecké, portugalské a - v neposlednom rade - slovinské predsedníctvo.
<P>
Niekoľko poznámok k podstate veci: text, ktorý v súčasnosti leží na stole, je vyvážený. Berie do úvahy záujmy rôznych politických skupín a členských štátov. Návrh Komisie predpokladal skorší dátum pre otvorenie trhu, potvrdzujúc tak cieľový termín stanovený v existujúcej poštovej smernici. Ďalšie dva roky je značne dlhý čas. Poskytne všetkým prevádzkovateľom čas na ukončenie príprav. Nemal by však viesť k prílišnej spokojnosti.
<P>
Pre poštový sektor, jeho zákazníkov, prevádzkovateľov a zamestnancov je dôležité, že existuje konečný a bezpodmienečný termín otvorenia trhu. Spoločné stanovisko zabezpečuje spravodlivé podmienky a vyžaduje si, aby sme odstránili vstupné bariéry trhu.
<P>
Na zajtrajšom hlasovaní bude predložené obmedzené množstvo pozmeňujúcich a doplňujúcich návrhov. Vo väčšine prípadov ide o pozmeňujúce a doplňujúce návrhy, ktoré boli už v decembri zamietnuté Výborom pre dopravu a cestovný ruch. Ako si už v tom čase môj kolega, pán McCreevy, všimol, tieto pozmeňujúce a doplňujúce návrhy neprinášajú žiadnu pridanú hodnotu pre vnútorný trh, poštových užívateľov, poštárov alebo poštárky. Existuje podnet na dokončenie procesu poštovej reformy.
<P>
V stručnosti, text, ktorý máte pred sebou, je vyvážený, má dobrý základ, a ak sa pozriete na jeho hlavné ustanovenia, budete so mnou súhlasiť, že zostáva verný našim zámerom: skutočnému otvoreniu trhu, nie ako cieľu osebe, ale ako prostriedku, pomocou ktorého sledujeme vyšší cieľ v podobe vysoko kvalitného, vysoko efektívneho a udržateľného poštového sektora, prispôsobeného potrebám 21. storočia.
<SPEAKER ID="120" NAME="Reinhard Rack" LANGUAGE="DE">
Pani predsedajúca, v posledných rokoch všetci z nás, vrátane mňa, opakovane nariekali nad skutočnosťou, že aj v prípade základných legislatívnych projektov väčšina kresiel určených pre Radu zostávala prázdna. Z toho dôvodu by sme chceli vyjadriť svoju radosť nad vysokým zastúpením slovinského predsedníctva počas tejto dôležitej legislatívnej diskusie a nad skutočnosťou, že Slovinsko svojou práve ukončenou ratifikáciou Lisabonskej zmluvy už, takpovediac, prijalo jej ducha.
<P>
Vnútorný trh poštových služieb má za sebou dlhú cestu. Teší nás skutočnosť, že ak všetko dopadne dobre, náš súčasný návrh pomôže priviesť tento proces do jeho úspešného konca. Pôvodný návrh Komisie bol v zásade koherentný a prijateľný, ale z nášho pohľadu, z pohľadu Európskeho parlamentu, bola základná zásada v mnohých prípadoch uplatnená príliš všeobecne a mali sme pocit, že podstatné detaily ostali nevyriešené.
<P>
V tomto ohľade je dobré, že, pod vedením nášho spravodajcu, pána Markusa Ferbera, ktorému v mene skupiny Európskej ľudovej strany a Európskych demokratov srdečne blahoželám, náš výbor, ktorý konal na základe veľmi uspokojivej väčšiny, mohol k návrhu Komisie pri prvom čítaní pridať niekoľko dôležitých prvkov a mohol interpretovať a zhmotniť jej ustanovenia.
<P>
Platí to predovšetkým pre finančnú stránku, kde sme pridali ďalšiu možnosť, dôležitú možnosť, ktorá zaručuje, že kľúčová zásada nezostane nepovšimnutá. Posilnili sme sociálne ustanovenia, obzvlášť v otázkach ako pracovné podmienky, pracovná doba a nárok na dovolenku. Zaviedli sme dočasnú recipročnú doložku, ktorá zabezpečí, že smernica nebude vytvárať neočakávané zisky pre niekoľkých zostávajúcich monopolistov tým, že im umožní rozšíriť svoje aktivity do neregulovaných trhov.
<P>
Na oplátku sme súhlasili, aby bol termín vstupu smernice do platnosti odložený o dva roky. Domnievame sa, že bol návrh vo všeobecnosti vyvážený, a pociťujeme zadosťučinenie pri krokoch Rady, ktorá z veľkej časti podporila stanovisko Európskeho parlamentu. Toto stanovisko by sme mali zajtra prijať a podeliť sa spoločne s Radou, Komisiou a spravodajcom o spokojnosť s dosiahnutým výsledkom.
<SPEAKER ID="121" NAME="Brian Simpson">
v mene skupiny PSE. - Pani predsedajúca, v mene skupiny socialistov v Európskom parlamente by som chcel poďakovať pánovi Markusovi Ferberovi za jeho správu a za jeho mnohoročnú tvrdú prácu.
<P>
Socialistická skupina v Európskom parlamente prijíma skutočnosť, že veľká časť zo stanoviska Parlamentu z prvého čítania bola prijatá Radou, čo zaručí univerzálnu službu a takisto aj financovanie tejto služby. Taktiež sa tým pripustí skutočnosť, že musí byť zavedená sociálna ochrana, čím sa oddiali vykonávanie o dva roky - do konca roku 2010 pre všetky staré členské štáty a do konca roku 2012 pre nové členské štáty.
<P>
Podľa mňa je to dobrá dohoda. Ešte stále sú takí, ktorí zvádzajú boj proti liberalizácii. Tento boj bol však prehratý pred vyše 15 rokmi, kedy Parlament, aj napriek môjmu odporúčaniu v tom čase, prijal rozhodnutie liberalizovať sektor poštových služieb.
<P>
Niektorí z nás odďaľovali jeho plné vykonávanie po celých tých dlhých 15 rokov, ale nakoniec prichádza čas, keď musíme čeliť realite.
<P>
Aj keď osobne by som bol rád, keby sa konalo druhé čítanie bez pozmeňujúcich a doplňujúcich návrhov, moja skupina si myslí, že je správne objasniť financovanie univerzálnej služby a ochraňovať tie služby, ktoré sú v súčasnosti poskytované zrakovo postihnutým ľuďom a slepcom. Preto podporujeme pozmeňujúce a doplňujúce návrhy č. 1, 2, 6, 18 a 19.
<P>
Musíme zabezpečiť, aby boli poštové služby konkurencieschopné, nie nevyhnutne navzájom medzi sebou, ale voči iným technológiám. Ale na to potrebujeme mať vyvážené podmienky a dúfam, s výhradami, ktoré som uviedol, že dokážeme ukončiť prácu na tomto materiáli na základe našich stanovísk z prvého čítania a vrátiť sa k najdôležitejšej otázke, ktorou je poskytovanie spoľahlivých, pravidelných a dostupných poštových služieb našim občanom a ocenenie dôležitosti práce vykonávanej všetkými poštármi a poštárkami v celej Európskej únii.
<P>
Nakoniec, keď sme s Markusom Ferberom začali pracovať na tomto materiáli, ani jeden z nás nemal šedivé vlasy. A pozrite sa na nás teraz!
<SPEAKER ID="122" NAME="Luigi Cocilovo">
v mene skupiny ALDE. - (IT) Pani predsedajúca, dámy a páni, aj ja by som chcel, podobne ako moji kolegovia, zablahoželať spravodajcovi, pánovi Ferberovi, k jeho práci. Ide o prácu, ktorá sa začala už veľmi dávno, a v priebehu ktorej sme zažili významné momenty konvergencie a chvíle konštruktívnych diskusií. Pokiaľ ide o moje osobné stanovisko a stanovisko mojej skupiny, nikdy sme nemali žiadny zásadový ani ideologický konflikt s myšlienkou liberalizácie, s ktorou všetci súhlasíme a ktorú podporujeme, pričom sa zároveň pokúšame vytvoriť záruky potrebné pre univerzálnu službu.
<P>
V súčasnom návrhu smernice, ktorý bol schválený Parlamentom v prvom čítaní a neskôr prehodnotený Radou, si môžeme všimnúť existenciu týchto záruk, aj keď niektoré podmienky mohli byť špecifikované presnejšie, konkrétnejšie a detailnejšie. Nechceme byť ako tí, ktorí pre stromy nevidia les, ale, na druhej strane, nechceme ignorovať skutočnosť, že niekedy záleží na maličkostiach. Z toho dôvodu by sme pri niektorých otázkach, ktoré sa týkajú autorizácií, zabezpečovania vhodnej konkurencie a tiež tarifných poplatkov medzi prevádzkovateľom spoplatneným za poskytovanie univerzálnej služby a ďalšími individuálnymi službami, ktoré sa týkajú práv a povinností v súvislosti s prístupom k sieti uprednostnili, ak by boli niektoré otázky vypracované s väčším dôrazom na detail. Skutočne by sme uprednostnili keby tomu bolo tak. Ale väčšina názorov v Parlamente, ktoré boli tiež zastúpené aj vo výbore, bola pravdepodobne taká, že vytvorenie ešte konkrétnejších záruk nie je potrebné. Uprednostnila sa radšej táto možnosť pred rizikom komplikovanej dohody.
<P>
V stručnosti, v danom momente zaujímame toto stanovisko, a pokiaľ ide o pozmeňujúce a doplňujúce návrhy v súvislosti s podmienkami pre slepcov a zrakovo postihnuté osoby, chceli vy sme veľmi jasne vyhlásiť, že ak by toto boli jediné pozmeňujúce a doplňujúce návrhy, ktorými by bolo možné dosiahnuť dohodu, potom by sme boli proti. Ak by však boli schválené aj ďalšie pozmeňujúce a doplňujúce návrhy, potom aj my budeme hlasovať za. V opačnom prípade budeme hlasovať proti všetkým navrhovaným pozmeňujúcim a doplňujúcim návrhom.
<SPEAKER ID="123" NAME="Roberts Zîle" LANGUAGE="LV">
Ďakujem vám, pani predsedajúca, pán komisár a vážení členovia Rady. Najprv by som chcel poďakovať pánovi Ferberovi za jeho prácu pri hľadaní kompromisu medzi Parlamentom a Radou v takej politicky citlivej oblasti, akou je oblasť poštových služieb. Chcel by som zdôrazniť, že objektívne ťažkosti pri liberalizácii prístupu k univerzálnym službám, predovšetkým v nových členských štátoch, boli v smernici zohľadnené formou poskytnutia adekvátnej dodatočnej lehoty dvoch rokov na prípravu týchto služieb. Súčasne bol vytvorený dôsledný právny rámec na garanciu univerzálnych služieb. Z toho dôvodu sa domnievam, že loptička je teraz na strane orgánov členských štátov. Napriek ťažkostiam, s ktorými zápasia poštové spoločnosti v niektorých členských štátoch, vrátane mojej krajiny, Litvy, sa domnievam, že liberalizácia trhu vyrieši zdanlivo beznádejnú situáciu zastaralých poskytovateľov poštových služieb. V súvislosti so zajtrajším hlasovaním vás vyzývam, aby ste nepodporili vyššie spomínané návrhy, pretože členské štáty musia využiť svoje právomoci aj v súvislosti so zrakovo postihnutými osobami. Ďakujem.
<SPEAKER ID="124" NAME="Eva Lichtenberger">
v mene skupiny Verts/ALE. - (DE) Pani predsedajúca, obávam sa, že objektívne skutočnosti mi nedovoľujú pripojiť sa k oslavám. Skutočnosť číslo jedna: kto z toho bude mať prospech? Tí spotrebitelia, ktorí žijú v mestách a radi do svojich poštových schránok dostávajú reklamné materiály. Tí z toho budú mať prospech. Rovnako ako spoločnosti, ktoré sa špecializujú na hromadné rozosielanie pošty a poštové reklamné kampane.
<P>
Na druhej strane, slepí alebo zrakovo postihnutí ľudia z toho prospech mať nebudú. Preto vás žiadam, aby ste podporili náš pozmeňujúci a doplňujúci návrh zameraný na túto oblasť. Žiadny prospech z toho nebudú mať ani poštoví zamestnanci, ktorí budú pracovať za nízke mzdy a budú pod obrovským tlakom, ktorý v očakávaných podmienkach môže jedine vzrásť. Ďalšiu skupinu ľudí, ktorá z toho nebude mať prospech, tvoria ľudia žijúci na vidieku alebo vo vzdialených oblastiach, ktorí budú musieť využívať súkromné poštové služby, pretože sa staneme svedkami postupného znižovania úrovne poskytovaných služieb až na absolútne postačujúce a prijateľné minimum. Predovšetkým to však neprinesie žiadny prospech daňovým poplatníkom. Oni sú tými, ktorí musia univerzálnu službu, ktorá bola predtým, takpovediac, financovaná vnútorne, financovať a ktorí budú účinne zatlačení do úzadia príjmami z hromadného rozosielania pošty a súkromnými poštovými službami.
<P>
Z týchto dôvodov sa staviam proti tejto smernici. Domnievam sa, že je pomýlená. Konkurencia je dobrá vec. Je však potrebné postarať sa o to, aby sa odohrávala v prostredí, v ktorom majú všetci zaručené rovnaké podmienky. To sa však v tomto prípade nestalo.
<SPEAKER ID="125" NAME="Erik Meijer" LANGUAGE="NL">
Pani predsedajúca, poštové služby predstavujú verejné odvetvie, ktoré je náročné na pracovnú silu. V druhej polovici devätnásteho storočia sa európske štáty rozhodli, že musia mať vlastný monopol na poštové služby, pretože súkromný sektor ich nedokázal poskytovať na požadovanej úrovni.
<P>
Vždy existovali súkromné spoločnosti, ktoré sa snažili túto situáciu obísť. Poskytovali lacnejšie služby, avšak na selektívnom princípe, tak, že si vybrali najrušnejšiu časť poštových doručovacích služieb a ponúkali horšie pracovné a zamestnanecké podmienky. Už od deväťdesiatych rokov minulého storočia sa politická väčšina snažila pre tieto spoločnosti vytvoriť ešte väčšie príležitosti. Navrhované rozhodnutie im poskytuje takmer úplnú slobodu konania. Moja skupina očakáva, že sa to odrazí v horšej úrovni doručovacích služieb pre spotrebiteľov, horších podmienkach pre zamestnancov a vyšších nákladoch pre členské štáty na udržanie a obnovu svojich univerzálnych služieb.
<P>
Dokonca aj teraz, keď sa tri najväčšie skupiny dohodli na kompromise ohľadom termínov a sprievodných opatrení, moja skupina naďalej považuje túto voľbu za krok späť. Okrem ďalších opatrení na zlepšenie určitých detailov, ako sú prísnejšie záruky pre slepých zákazníkov a pre zamestnancov, preto navrhujeme, aby bola spomínaná liberalizácia zamietnutá. Bolo by to tiež v súlade s nedávnym odsúdením predaja verejných podnikov voličmi v nemeckom meste Lipsko.
<SPEAKER ID="126" NAME="Michael Henry Nattrass">
v mene skupiny IND/DEM. - Pani predsedajúca, chcel by som poukázať na slovné spojenie "pevný a nezrušiteľný termín". Jedna z vecí, ktoré tvorca Európskej únie Jean Monnet na demokracii nenávidel, bola skutočnosť, že nič nie je nezrušiteľné. Žiadna demokratická vláda nemôže svojho nástupcu zaviazať nezrušiteľnosťou.
<P>
V EÚ existuje deficit demokracie, pretože čoraz uzavretejšia Únia bola navrhnutá ako nezrušiteľná, bez príležitostí pre demokraciu. Ľuďom je dovolené hlasovať len takým spôsobom, aby podporili to, čo chce elita EÚ. Je to jednosmerná cesta. Obyvatelia Francúzska a Holandska hlasovali proti takejto nezrušiteľnej únii. Ich ignorovanie a predloženie tej istej neúspešnej ústavy len potvrdzuje moje tvrdenie.
<P>
Nepoučili ste sa z histórie. Zväz sovietskych socialistických republík zanikol. Hitlerova Tausendjähriges Reich (tisícročná ríša) trvala len 12 rokov. Tak, ako je isté, že po noci vždy príde deň, tak je isté aj to, že odpor, ktorý vytvárate tým, že odriekate ľuďom právo na referendum, spôsobí pád EÚ ako netolerantnej ríše.
<SPEAKER ID="127" NAME="Etelka Barsi-Pataky" AFFILIATION="PPE-DE">
(HU) Pani predsedajúca, do konca roka 2012 budú poštové služby úplne liberalizované a vznikne spoločný trh v tejto oblasti. Keďže otvorenie trhu bude mať v jednotlivých členských štátoch odlišný vplyv na ich hospodárstvo, pomocou právnych predpisov sme dosiahli, že sa tento trh bude otvárať postupne. Podarilo sa nám tiež dosiahnuť, že príslušné poštové úrady si budú môcť ponechať svoje tržby k dispozícii až do konca obdobia platnosti výnimky. Ja osobne to pokladám sa dobrý výsledok. Po dlhej dobe sa zrodilo európske nariadenie, ktoré stavia všetkých do konkurenčnej situácie. Za to vyslovujem spravodajcovi osobitné poďakovanie. Inými slovami, toto nariadenie so sebou po otvorení trhu neprinesie nevýhody pre konkurujúce spoločnosti, ale, naopak, nových potenciálnych zákazníkov.
<P>
Pani predsedajúca, ak sa však nepodniknú ďalšie kroky, toto všetko bude znamenať len polovičné víťazstvo. Aké kroky mám na mysli? Po prvé, poštové úrady, ktoré získali výnimku, sa musia v nasledujúcich rokoch zamerať na to, aby boli schopné splniť požiadavky kladené európskou konkurenciou, t.j. aby skutočne dobre využili čas, ktorý im bol poskytnutý.
<P>
Po druhé, štátna regulácia a politika musia zabezpečiť, že aj napriek tomu, že poštové úrady budú zredukované za účelom dosiahnutia konkurencieschopnosti, poskytovanie univerzálnej služby musí byť skutočne zaručené na príslušnej úrovni. Nemali by sme zabúdať, že zodpovednosť za túto službu zostane na pleciach štátu. V skutočnosti sa táto regulácia zrodila z dôvodu, aby mali všetci európski občania, nezávisle od toho, kde žijú, dokonca aj v tých najmenších usadlostiach, prístup k poštovým službám primeranej kvality a za primeranú cenu. Ďakujem za pozornosť.
<SPEAKER ID="128" NAME="Gilles Savary" AFFILIATION="PSE">
Pani predsedajúca, domnievam sa, že otázka, o ktorej budeme zajtra hlasovať, je historická, pretože pošta bola už od svojich počiatkov verejnou službou, predovšetkým od obdobia monarchií. Bolo tomu tak preto, že roznášanie pošty je strategické a zaručuje univerzálnu a rýchlu službu.
<P>
Práve sme vyslovili koniec verejnej kontrole poštových služieb, alebo sa tak stane zajtra, aby sme ju mohli nahradiť trhom poštových služieb, ktorý bude vo veľkej miere bez štátnych zásahov. Táto smernica bude predovšetkým výborným trhom pre právnikov a právnych zástupcov, pretože jej návrhy nie sú harmonizované. Každý členský štát si môže zvoliť svoju vlastnú metódu financovania, pričom existujú štyri rôzne metódy. Smernica tiež navrhuje niečo úplne paradoxné: kompenzovanie financovania univerzálnej služby štátnymi dotáciami, pričom v niektorých krajinách sa financovalo to, čo nebolo finančne životaschopné, prostredníctvom kompenzácie, keď to životaschopné bolo.
<P>
Myslím si, že robíme chybu. Ukáže to až čas, ale už dnes máme určité náznaky, že sa tak deje. Do poštových služieb v Spojenom kráľovstve sa investovalo vyše 880 miliónov EUR. Španielsko práve vyhlásilo, že z dôvodu konkurenčného tlaku už nebudú vidieckym oblastiam poskytované priame poštové služby. Nemecko má problémy prispôsobiť minimálnu mzdu trhu s poštovými službami. Mám pocit, že tým, že poskytujeme prospech spoločnostiam, ich nechávame, aby si "odkrojili" najlepšiu časť trhu, ale neslúžime tým všeobecnému záujmu v oblasti poštových služieb, ani vonkajšej konkurencieschopnosti Európskej únie.
<SPEAKER ID="129" NAME="Dirk Sterckx" AFFILIATION="ALDE">
(NL) Pani predsedajúca, podporujem kompromis, ktorý dosiahol pán Ferber, a ktorý bol schválený Radou, pretože som za otvorený trh s poštovými službami. Domnievam sa, že táto smernica poskytuje členským štátom dostatočný rámec na to, aby zabezpečili, že ich trhy budú otvorené správnym spôsobom, a že o zákazníka budú súťažiť rozliční poskytovatelia služieb na základe zaručenej kvality.
<P>
Samozrejme, zámerom tohto rámca nie je, aby ho členské štáty uplatnili takým spôsobom, ktorý by zabránil otvoreniu ich trhov. Aj keď tu také riziko existuje. Bolo by jednoduché, uplatniť smernicu tak, aby nové spoločnosti museli čeliť takým prísnym požiadavkám, že by sa nikto nový neunúval vstúpiť na trh s listovou poštou. Ak členské krajiny uplatnia tieto právne predpisy uvedeným spôsobom, potom môžeme povedať, že sme prijali výbornú legislatívu, ale v praxi by sa pre zákazníkov pošty nič nezmenilo.
<P>
Samozrejme, že musíme schváliť znenie smernice. Chcel by som však požiadať Komisiu, aby zabezpečila, že zámer vytvorenia otvoreného trhu v poštových službách nebude zmarený opatreniami, ktoré zavedú členské štáty. Všimol som si, že napríklad v krajine spravodajcu boli nedávno prijaté opatrenia, ktoré v skutočnosti znova uzavreli trh s poštovými službami v Nemecku.
<SPEAKER ID="130" NAME="Seán Ó Neachtain" AFFILIATION="UEN">
(GA) Pani predsedajúca, poštové služby plnia v Írsku ústrednú úlohu v živote vidieckych spoločenstiev, predovšetkým u obyvateľov vidieka a u ľudí vo vzdialených regiónoch, ktorí nemajú vo svojom okolí žiadnych susedov. Preto vítam poskytovanie univerzálnej služby, ktorá je životne dôležitá pre obyvateľov Írska. Som presvedčený, že aj pre všetky ostatné členské štáty.
<P>
Najpr by som sa chcel poďakovať spravodajcovi, pánovi Ferberovi, za to, že sa pevne pridržiaval tejto zásady. Je potrebné zakomponovať ju do navrhovaných dokumentov, pretože prináša prospech zákazníkom. V tejto súvislosti tiež vítam novú finančnú službu, ktorú v Írsku zaviedla Írska pošta. Dokazuje to, že poskytovatelia poštových služieb sa môžu prispôsobiť novým požiadavkám trhu a zároveň poskytovať univerzálnu poštovú službu.
<P>
Okrem toho tiež vítam nedávny rozsudok Súdneho dvora, ktorým rozhodol, že poskytovateľ poštových služieb je oprávnený uzavrieť dohodu o distribúcii dávok sociálneho zabezpečenia.
<SPEAKER ID="131" NAME="Pedro Guerreiro" AFFILIATION="GUE/NGL">
(PT) Rada počas portugalského predsedníctva súhlasila s úplným otvorením trhu poštových služieb na úrovni EÚ od 31. decembra 2010, uplatnením pravidiel hospodárskej súťaže na službu, o ktorej niektorí tvrdia, že by mala byť verejnou, aby sa tým vytvoril vnútorný trh poštových služieb. "To je výborné", povie portugalský predseda vlády. Toto rozhodnutie však znamená poriadny úder pod pás pre verejné poštové služby, obzvlášť po zrušení vyhradených oblastí, pretože sa ním odštartoval proces, ktorý so sebou prinesie ich rozklad a následné odovzdanie do rúk ziskuchtivým nadnárodným spoločnostiam, a ešte k tomu na verejné náklady, čím budú ohrozené práva národa a zamestnancov v sektore.
<P>
Pokiaľ existovali akékoľvek pochybnosti v súvislosti so skutočným významom začlenenia "protokolu o službách verejného záujmu" do návrhu zmluvy, táto smernica ich rozptýli: pokračujúci rozklad a deštrukcia verejných služieb ohrozujúca ich vlastníctvo a poskytovanie demokraticky spravovanými a riadenými verejnými spoločnosťami. Z toho dôvodu navrhujeme túto smernicu odmietnuť.
<SPEAKER ID="132" NAME="Hélène Goudin" AFFILIATION="IND/DEM">
(SV) Pani predsedajúca, pošta je verejnou službou, ktorú si obyvatelia našich krajín, mladí aj starí, veľmi vysoko vážia. Z toho dôvodu je formulácia rozhodnutia nesmierne dôležitá. V predchádzajúcich rozpravách o tejto smernici som vyjadrila svoje obavy, že potreby riedko obývaných oblastí nemusia byť uspokojené. Nebolo totiž jasné, či bude každému zaručené poskytovanie rovnakej služby. Pri jednej príležitosti som bola počas hodiny otázok s komisárom McCreevym ubezpečená, že v požiadavke poskytovania univerzálnej služby nedôjde k žiadnym zmenám. Teraz tu máme kompromis, ktorý nám dáva záruky, že tým z nás, ktorí žijú v riedko obývaných oblastiach, bude pošta vyzdvihnutá a doručená päť dní v týždni, presne tak, ako ostatným. Zajtra podporím kompromisnú poštovú smernicu. Pevne dúfam, že deregulácia jednotného trhu povedie v ďalšom sektore k lepším službám, nižším cenám a účinnejšiemu poštovému systému pre všetkých.
<SPEAKER ID="133" NAME="Corien Wortmann-Kool" AFFILIATION="PPE-DE">
(NL) Pani predsedajúca, chcela by som sa čo najsrdečnejšie poďakovať nášmu spravodajcovi, pánovi Ferberovi, za prácu, ktorú odviedol. Podarilo sa mu v prvom čítaní dosiahnuť dohodu Parlamentu o tejto zložitej otázke, aj keď, rovnako ako ja cítil, , že sme mali zájsť ešte o krok ďalej. V konečnom dôsledku však náš jednotný postoj ukázal Rade správny smer a aj ja sa z celého srdca pripájam ku spoločnému stanovisku.
<P>
Členovia socialistických a zelených skupín dostali, bohužiaľ, strach. Nevidia obrovské príležitosti, ktoré smernica ponúkne v oblasti nových obchodných príležitostí a pracovných miest. Som o tom absolútne presvedčená a príklady v mnohých členských štátoch mi dávajú za pravdu. Teraz však bude všetko závisieť od toho, či sa Európska komisia bude držať smernice, aby sa z nej nestal len zastaralý právny predpis.
<P>
Ak bude táto smernica zavedená, potom určite dosiahne svoj zámer otvorenia trhov. Povedie to k lepším službám pre spotrebiteľov. Nie ako to robí Nemecko, ktoré pod zámienkou sociálnej ochrany vytláča z trhu nové subjetky, a nielen ich hráčov, ale aj nové podniky, nové služby a nové pracovné miesta.
<P>
Preto ma veľmi potešila odpoveď, ktorá včera prišla od Európskej komisie. Viem, že sa Komisia chystá prešetriť situáciu v Nemecku. Chcela by som ju vyzvať, aby tak urobila čo najskôr, pretože sa nové subjekty na nemeckom trhu nachádzajú vo vážnych problémoch. Bolo by skutočne hrozné, ak by sa to nepodarilo, pretože by to znamenalo vytvorenie presne toho nesprávneho precedensu.
<P>
Predpovedám, že Francúzsko a ďalšie krajiny by nasledovali tento príklad, čo by znamenalo, že sme v konečnom dôsledku nedosiahli vôbec nič. Z toho dôvodu nesie Komisia na svojich pleciach obrovskú zodpovednosť. Verím, že použije všetky dostupné právne kanály a že vyvinie politicky tlak, aby zabezpečila správne uplatňovanie tejto smernice na európskom trhu s poštovými službami.
<SPEAKER ID="134" NAME="Silvia-Adriana Ţicău" AFFILIATION="PSE">
(RO) Pani predsedajúca, pán komisár, poštové služby sú veľmi dôležité pre ekonomický a sociálny život spoločenstiev. Z toho dôvodu musíme zabezpečiť dostupnosť poštových služieb, najmä ich kvalitu.
<P>
Úplná liberalizácia trhu s poštovými službami, vrátane zásielok vážiacich menej než 50 gramov, umožní väčšiu konkurenciu, príchod nových poskytovateľov a vytvorenie nových pracovných príležitostí.
<P>
Chcela by som však zdôrazniť niekoľko dôležitých otázok. Po prvé, je veľmi dôležité, aby bolo poskytovanie univerzálnej služby zaručené všetkým obyvateľom, nezávisle od toho, či žijú na vrchole hory alebo na ostrove. Po druhé, musíme zabezpečiť slušné pracovné podmienky pre ľudí pracujúcich v tomto odvetví; predovšetkým musíme zabezpečiť že budú existovať sociálne záruky pre zamestnanie a príjem. Po tretie, na to, aby mohli členské štáty poskytovať univerzálnu službu, je nevyhnutné, aby čo najskôr definovali spôsob jej financovania. Smernica v tomto ohľade poskytuje členským štátom flexibilitu. Po štvrté, žijeme vo svete, ktorý sa neustále čoraz viac digitalizuje, a preto je veľmi dôležité, aby poskytovatelia poštových služieb rozšírili svoje aktivity aj o možnosť poskytovania elektronických služieb.
<P>
Niektoré členské štáty dostanú na úplnú liberalizáciu poštových služieb ešte ďalšie dva roky. Nezávisle na tom, kedy sa táto liberalizácia uskutoční, by mali mať poskytovatelia poštových služieb zavedený účinný spôsob riadenia, ktorý by zaručoval vysokú kvalitu služieb.
<SPEAKER ID="135" NAME="Dariusz Maciej Grabowski" AFFILIATION="UEN">
(PL) Pani predsedajúca, umožniť súkromným spoločnostiam poskytovať poštové služby, je kontroverzné rozhodnutie. Čas ukáže, či bolo prospešné pre spotrebiteľov.
<P>
Musíme si uvedomiť, že v niektorých nových členských štátoch s nižšou úrovňou rozvoja sú inštitúcie, ktoré bránia záujmy konkurencie a spotrebiteľov, slabo zakotvené vo vedomí verejnosti. Existuje riziko narušenia rovnováhy medzi kapitálovými záujmami a záujmami spotrebiteľa. Stanovenie termínu na rok 2012 je preto vítané.
<P>
Zároveň by som chcel navrhnúť, aby sa pred rokom 2012 uskutočnila analýza fungovania trhu s poštovými službami v krajinách, ktoré už prijali nové predpisy, s cieľom identifikovať a zabrániť akýmkoľvek nezrovnalostiam v zostávajúcich krajinách. Taktiež sa domnievam, že spoločnosť, ktorá bude poskytovať verejné služby, by mali orgány odmenená a nie iba kompenzovať, ako to navrhuje autor správy.
<P>
Roky práce na týchto právnych predpisoch spôsobili, že vlasy pána Ferbera zošediveli. Verím, že zavedenie nových predpisov mu nespôsobí ďalší stres a nespôsobí vypadávanie vlasov.
<SPEAKER ID="136" NAME="Gabriele Zimmer" AFFILIATION="GUE/NGL">
(DE) Pani predsedajúca, každému je na prvý pohľad jasné, že stanovisko pána Ferbera a stanovisko pani Wortmannovej-Koolovej a ďalších poslancov sú od seba na míle vzdialené. Myslím si, že je nesprávne používať privatizáciu a liberalizáciu verejných služieb ako štandardnú odpoveď na globalizáciu. Mám tiež dôvod domnievať sa, že rastúci počet ľudí nesúhlasí s týmto prístupom. V referende v Lipsku minulý víkend 80 % voličov, alebo by skôr bolo vhodné povedať 80 % ľudí, ktorí išli voliť, odmietlo privatizáciu, čim zabránilo mestskej rade, uskutočňovať počas najbližších troch rokov akékoľvek ďalšie privatizácie.
<P>
Dovoľte mi tiež povedať, že nie je pravda, že táto smernica, o ktorej dnes diskutujeme, obsahuje skutočné záruky na ochranu ľudí - zamestnancov - pred sociálnym dampingom. Sami sme mohli vidieť, ako sa zavedenie minimálnych miezd v poštových službách v Nemecku stretlo s odporom zo strany tých istých spoločností, ktoré vybudovali základy svojho podnikania na najnižších možných mzdách. Mám tiež vážne obavy o následkoch vyplývajúcich zo skutočnosti, že verejné orgány budú s týmito spoločnosťami uzatvárať zmluvy.
<SPEAKER ID="137" NAME="Małgorzata Handzlik" AFFILIATION="PPE-DE">
(PL) Pani predsedajúca, už vyše 15 rokov prebiehajú práce na liberalizácii poštového sektora. Ide o sektor s ročným obratom vyše 90 miliárd EUR v rámci celej Európskej únie. Dnes sme v predvečer hlasovania a zapísania tejto legislatívy do dejín Európskej únie. Chcela by som sa poďakovať spravodajcovi za jeho vynikajúcu prácu.
<P>
Súčasná verzia projektu predstavuje široký kompromis, v ktorom sa, zdá sa, podarilo dosiahnuť základné zámery: úplnú realizáciu vnútorného trhu s poštovými službami, predovšetkým prostredníctvom zrušenia poštového monopolu, a zaručené pokračovanie vysokokvalitnej a lacnej verejnej služby.
<P>
Súčasná verzia smernice však nie je až taká ambiciózna, ako bol pôvodný návrh Komisie. V priebehu rokovaní sa čoraz viditeľnejším stával posun v smere opustenia myšlienky liberalizácie a uprednostnenia myšlienky postupného a veľmi opatrného otvorenia poštového trhu pre listy vážiace menej ako 50 gramov. Táto skutočnosť sa odzrkadlila v kompromisnom termíne pre vstup smernice do platnosti, predovšetkým v prípade nových členských štátov a krajín s malým počtom obyvateľov, malých geografických oblastí a v prípade ustanovení o verejných službách.
<P>
Termín 31. december 2012 sa pre členské štáty, ktoré vstúpili do Únie v roku 2004, javí ako zbytočne vzdialený. Som si vedomá, že je to súčasť dohodnutého kompromisu, ktorý akceptujeme, ale mohlo by to znamenať zabrzdenie navrhovaných zmien. Obávam sa, že také dlhé obdobie, viac ako štyri roky, na uvedenie smernice do platnosti jednoducho spomalí zmeny, ktoré by, napríklad v prípade dvojročného obdobia, dosiahli želaný účinok takmer okamžite.
<P>
Nakoniec by som chcela vyjadriť svoju podporu žiadosti pani Pleštinskej, aby boli ustanovenia o slepých a zrakovo postihnutých ľuďoch znovu zakomponované do navrhovanej smernice. Na rozdiel od predchádzajúcej verzie v nej chýbajú.
<SPEAKER ID="138" NAME="Saïd El Khadraoui" AFFILIATION="PSE">
(NL) Pani predsedajúca, chcel by som sa poďakovať spravodajcovi a svojim kolegom poslancom, ktorí pomohli dosiahnuť výsledok ktorý znamenajúci značné zlepšenie oproti pôvodnému návrhu Komisie. Chápem, prečo chcú mnohí z nás smernicu ponechať v súčasnej podobe. Ale popri mnohých pozitívnych prvkoch, ktoré boli do smernice doplnené, sa v nej skrývajú aj určité nebezpečenstvá. V skutočnosti sa doposiaľ ešte nič nedosiahlo, pretože členským štátom ostala značná zodpovednosť v dvoch veľmi dôležitých bodoch.
<P>
Prvým bodom je, že ešte stále visí mnoho otáznikov nad tým, ako bude univerzálna služba financovaná. V tomto bode majú členské štáty niekoľko možností, nie je však vždy jasné, či tieto možnosti aj skutočne fungujú. V mnohých prípadoch to povedie k rôznym sporom, vrátane právnych sporov. Z toho dôvodu sa domnievam, že by bolo prospešné, keby sa stali dve veci: po prvé, že členské štáty by mali prijať záväzok, garantovať univerzálnu službu a financovať ju za každých okolností a, po druhé, by členské štáty mali byť povinné, dať si do poriadku svoje domáce záležitosti a pripraviť sa dôkladne a včas na novú situáciu.
<P>
Druhým dôležitým bodom je sociálna oblasť. V tejto súvislosti treba zdôrazniť, že smernica umožňuje členským štátom prostredníctvom systému udeľovania licencií požadovať od všetkých poštových poskytovateľov, aby dodržiavali napríklad rovnaké kolektívne dohody alebo minimálne požiadavky. Aj keď je to dobrý nápad, je dobrovoľný a každá krajina ho bude uplatňovať odlišne.
<P>
Jedným slovom, myslím si, že smernica by mohla byť sprísnená. Moje tvrdenie nemá nič spoločné so strachom, ale odráža skutočnosť, že slobodný trh musí byť regulovaný, a liberalizáciu je potrebné dôkladne pripraviť.
<SPEAKER ID="139" NAME="Kyriacos Triantaphyllides" AFFILIATION="GUE/NGL">
(EL) Pani predsedajúca, sme nespokojní s Európskou komisiou, Radou a naším spravodajcom, pretože sa vôbec nezmienili o fluktuácii pracovníkov v sektore, pracovných podmienkach, pracovnej dobe alebo platoch.
<P>
Rovnako nebolo pripravené žiadne ustanovenie, ktoré by sa zaoberalo účinnou kontrolou tarifnej politiky pre podniky, ani ustanovenie upravujúce prípady súkromných monopolov v preprave zásielok a expresnej pošty.
<P>
Okrem toho, správa kladie dôraz na stabilnú úroveň zamestnanosti v členských štátoch, napriek lokálnym fluktuáciám však neboli poskytnuté žiadne údaje, ktoré by to potvrdili.
<P>
Za týchto podmienok nie je možné vykonať správne hodnotenie v záujme zamestnancov.
<P>
Nakoniec je potrebné zdôrazniť, že Rada v určitom zmysle ratifikovala pozmeňujúce a doplňujúce návrhy Parlamentu, keď poskytla priestor na širokú diskusiu o sociálnych dopadoch na zamestnancov týchto služieb aj na ich adresátov.
<SPEAKER ID="140" NAME="Astrid Lulling" AFFILIATION="PPE-DE">
(DE) Pani predsedajúca, úspech v podobe vytvorenia vnútorného trhu s poštovými službami potvrdzuje viac ako dostatočne pravdivosť výroku: "Kto čaká, ten sa dočká". Dokonca aj ja som pripravená podporiť tento návrh, ktorý leží na stole a je výsledkom pätnásťročného tvrdého vyjednávania. Som jednou z tých, ktorí by boli radšej, kedy bol zachovaný monopol vnútroštátnych poštových úradov pre listy s hmotnosťou menšou ako 50 gramov. Posledná fáza kontrolovanej deregulácie trhu s poštovými službami má nadobudnúť účinnosť dňa 1. januára 2011.
<P>
Vzhľadom na štruktúru poštových služieb v Luxembursku, zákonné požiadavky na zamestnávanie dobrovoľníkov z ozbrojených síl vo verejnom sektore a z toho vyplývajúce náklady, by som sa nemohla podpísať pod rýchlu a nedostatočne kontrolovanú dereguláciu trhu s poštovými službami, pretože by to mohlo mať neprijateľné následky pre poštových zamestnancov a zákazníkov.
<P>
V prvom čítaní som preto požiadala spravodajcu, pána Ferbera, aby malým krajinám s relatívne malým počtom obyvateľov poskytol dvojročné predĺženie transpozičnej lehoty, aby mohli poskytovateľov univerzálnej služby naďalej limitovať pri poskytovaní určitých služieb. Týmto by som sa mu chcela poďakovať za pochopenie. Celý proces som diskrétne vymedzila, aby som zabezpečila, že Luxembursko bude mať z tejto výnimky prospech. Ale ministri sa radšej rozhodli dotyčné krajiny vymenovať, aby tým zabránili akýmkoľvek nedorozumeniam. To nám zaručuje bezpečnosť.
<P>
Dôležitou vecou je, že požiadavka univerzálnej služby zaručuje vyzdvihnutie pošty a jej rýchle doručenie na určenú domácu alebo firemnú adresu v každý pracovný deň, dokonca aj vo vzdialených alebo riedko obývaných oblastiach. Uspokojivo upravené bolo aj externé financovanie, ktoré môže byť potrebné na pokrytie čistých nákladov univerzálnej služby, a tým pádom aj otázka cenovej dostupnosti poplatkov. V poslednom rade boli tiež prijaté najlepšie možné opatrenia na zaručenie stálych kvalifikovaných pracovných miest u poskytovateľov univerzálnej služby a na zaručenie dodržiavania podmienok zamestnania a systémov sociálneho zabezpečenia založených na existujúcich právnych predpisoch, čo je presne v rozpore s tým, čo nám tvrdí ľavica. Mala by si prečítať znenie návrhu. Okrem iného sa v ňom výslovne uvádza, že prípravy na dereguláciu trhu s poštovými službami musia zohľadniť sociálne hľadisko.
<P>
Čo sa týka predloženého návrhu od našich filantropických misionárov ohľadom bezplatných poštových služieb pre zrakovo postihnuté osoby, ja osobne nevidím dôvod, prečo by bohatí ľudia s poškodením zraku mali posielať poštu zadarmo, na náklady daňových poplatníkov. V každom prípade sú tí, ktorí tento navrhujú pozmeňujúci a doplňujúci predložili, na zlej adrese, pretože tieto opatrenia zabezpečujú garanciu členských štátov. Subsidiarité oblige!
<SPEAKER ID="141" NAME="Zita Gurmai" AFFILIATION="PSE">
Ďakujem Vám, pani predsedajúca. Dámy a páni, postupné otvorenie trhu s poštovými službami je dôležitým míľnikom na ceste za dosiahnutím vnútorného trhu. Prispeje k ukončeniu osobitných práv v rámci poštových sektorov a vytýči sa ním konkrétny a nezvratný termín pre otvorenie trhu, ktorý zaručí udržateľnú a vysokú úroveň univerzálnej služby. Otvorenie trhu zintenzívni konkurenciu, čo pomôže zabezpečiť zvýšenie úrovne poskytovaných služieb v súvislosti s ich kvalitou, cenou a možnosťami výberu. Toto opatrenie pomôže harmonizovať základné zásady súvisiace s reguláciou poštových služieb a prinesie s veľkou pravdepodobnosťou nižšie poplatky, lepšie a vynaliezavejšie služby, ako aj vytvorenie lepších podmienok pre rast a zamestnanosť.
<P>
Pozmeňujúci a doplňujúci návrh k smernici je výsledkom príkladného kompromisu. Kompromisu, ktorý zohľadnil rozdiely vyplývajúce z historických a ekonomických charakteristických znakov v členských krajinách. Berie do úvahy skutočnosť, že príprava na liberalizáciu si vyžaduje v prípade niektorých členských štátov dlhšie obdobie, predovšetkým v prípade krajín strednej a východnej Európy. Zároveň, po zohľadnení ďalších záujmov a so zámerom zabrániť deformácii hospodárskej súťaže v krajinách, v ktorých je už poštový sektor plne liberalizovaný, nesmú poštové úrady v krajinách, ktoré ešte neotvárajú svoj trh, poskytovať služby až do konca obdobia platnosti výnimky, teda do konca decembra 2012. Chcela by som sa poďakovať pánovi Ferberovi za jeho prácu. Moje poďakovanie patrí aj pánovi Simpsonovi, tieňovému spravodajcovi.
<SPEAKER ID="142" NAME="Emanuel Jardim Fernandes" AFFILIATION="PSE">
(PT) Blahoželám pánovi Ferberovi a pánovi Simpsonovi ku kvalitnej správe a všetkým zainteresovaným poslancom a skupinám k ich otvorenosti počas rokovaní. Liberalizácia trhu s poštovými službami je ešte stále veľmi vzdialená od dosiahnutia konkurenčného trhu, v ktorom by spotrebitelia a firmy boli najväčšími víťazmi. Z toho dôvodu som argumentoval, že prístup Komisie nemusí dostatočne zaručiť poskytovanie univerzálnej služby. V súlade s tým som podporoval stanovisko tieňového spravodajcu, pána Simpsona, o potrebe garantovať univerzálnu službu a založiť kompenzačný fond a o záväzku otvoriť trh s poštovými službami pre listové zásielky s hmotnosťou menšou ako 50 gramov v roku 2010, alebo - v niektorých osobitných prípadoch, ako sú napríklad nové členské štáty s najvzdialenejšími regiónmi - do 31. decembra 2012. Tiež ma, s ohľadom na tieto krajiny, potešilo zapracovanie spomenutých osobitných ustanovení, hoci musím povedať, že nemusia byť dostatočné, čo by znamenalo, že budú potrebné dodatočné opatrenia.
<P>
Čo sa týka zamestnanosti, veľmi ma potešil uvedený dodatok zameraný na to, aby sa vypracovanie správy o celkovom vývoji zamestnanosti v sektore, pracovných podmienkach poskytovaných všetkými dodávateľmi poštových služieb v členských štátoch a akýchkoľvek ďalších budúcich opatreniach stalo povinným. Mám veľkú radosť z dosiahnutého spoločného stanoviska. Podporujem však pozmeňujúce a doplňujúce návrhy predložené mojimi kolegami, medzi inými aj pánom Savarym, pánom El Khadraouim a pani Ayalou Senderovou, a mojou parlamentnou skupinou, pretože posilňujú myšlienku potreby uváženého procesu liberalizácie na posilnenie rovnakého univerzálneho prístupu, rozvoja a zamestnanosti. Z týchto dôvodov vyzývam plenárnu schôdzu, aby podporila túto správu a Radu a aby podporila stanovisko Parlamentu.
<SPEAKER ID="143" NAME="Richard Howitt" AFFILIATION="PSE">
Pani predsedajúca, Parlament by mal odhlasovať naše pozmeňujúce a doplňujúce návrhy k tejto smernici, aby sa obnovilo bezplatné poskytovanie poštových služieb pre nevidiacich.
<P>
Pán Vizjak, povedali ste, že ste ústretový a flexibilný, a predsa ste úplne zamietli pozmeňujúce a doplňujúce návrhy Parlamentu k povinnému bezplatnému poskytovaniu služieb pre nevidiacich. Počuli sme dnes večer pána Orbana povedať, v mene komisára McCreevyho, že naše pozmeňujúce a doplňujúce návrhy neprinášajú pridanú hodnotu pre poštových užívateľov.
<P>
Pán Orban, či nie sú nevidiaci poštovými užívateľmi? A nie je skutočnou pridanou hodnotou, o ktorej rozprávate, skutočné zvýšenie nákladov, ktoré nevidiaci budú nútení zaplatiť?
<P>
Pánovi Ferberovi musím bohužiaľ povedať, že sa domnievam, že ste urobili nesprávne, keď ste sa dohodli na vypustení tejto požiadavky, ktorú Parlament schválil v prvom čítaní. Včera ste mi taktiež neodpovedali na moju otázku: sú služby pre nevidiacich nejakým spôsobom ohrozené? Dúfam, že dnes mi na ňu odpoviete. Pretože ak nie sú ohrozené, akú námietku môžete mať voči ich začleneniu do smernice? A ak ohrozené sú, potom to dokazuje, prečo ich tam musíme začleniť. V Taliansku, Nemecku, Fínsku, Holandsku, Grécku a Portugalsku poskytuje tieto bezplatné služby pošta, nie vláda. Noví a súčasní poskytovatelia služieb na liberalizovanom trhu budú nevyhnutne hľadať spôsoby, ako znížiť náklady. Nevidiaci nesmú byť toho obeťou. Po liberalizácii na Novom Zélande sa ukončilo poskytovanie služieb pre nevidiacich. Nesmieme dovoliť, aby sa tak stalo aj tu.
<P>
Nakoniec chcem osloviť tých, ktorí nám tvrdia, že sympatizujú s postihnutými, ale že toto nie je to správne miesto či spôsob, ako to urobiť: to isté ste nám hovorili o smernici o výťahoch a o smernici pre autobusy a autokary - ďalších právnych predpisoch pre jednotný trh. Parlament však povedal nie a my sme trvali na povinnom sprístupnení pre osoby so zdravotným postihnutím. Dnes musíme znovu trvať na povinných právach pre európskych nevidiacich a pre osoby s čiastočným poškodením zraku.
<SPEAKER ID="144" NAME="Zita Pleštinská" AFFILIATION="PPE-DE">
Ďakujem, pani predsedníčka, že ste mi dali slovo.
<P>
Spoločná pozícia prijatá Radou neobsahuje dodatky o bezplatnej slepeckej pošte napriek tomu, že v prvom čítaní Európsky parlament odsúhlasil zachovanie bezplatnej slepeckej pošty po liberalizácii európskeho poštového trhu.
<P>
Bola som rozhodnutá podporiť pri hlasovaní pozmeňujúci návrh č. 3 predložený Evou Lichtenberger, ktorý opätovne zdôrazňuje pozíciu Parlamentu z prvého čítania. Po dnešnej diskusii s pánom spravodajcom Markusom Ferberom mi bolo vysvetlené, že prijatie akéhokoľvek pozmeňujúceho návrhu by ohrozilo dohodnutý kompromis pre schválenie smernice o doručovaní vnútorného trhu poštových služieb Spoločenstva v druhom čítaní a hrozilo by zmierovacie konanie.
<P>
Uvedomujem si dôležitosť prijatia tejto smernice, ktorá po prenesení do národných legislatív umožňuje členským štátom tento problém vyriešiť v rámci subsidiarity. Z tohto dôvodu vyzývam všetky členské štáty, aby v rámci subsidiarity a v súlade so záväzkami svetovej poštovej služby zabezpečili poskytovanie bezplatných služieb pre nevidiace osoby a čiastočne zrakovo postihnuté osoby.
<SPEAKER ID="145" NAME="Ewa Tomaszewska" AFFILIATION="UEN">
(PL) Pani predsedajúca, chcela by som tiež vyjadriť svoju podporu pozmeňujúcim a doplňujúcim návrhom týkajúcich zrakovo postihnutých ľudí. Ak Európska únia vyhlasuje všetkým, že netoleruje žiadnu diskrimináciu, potom musí byť prístup k poštovým službám rovnaký pre všetkých. A to pre zrakovo postihnutých ľudí znamená dotovaný prístup.
<SPEAKER ID="146" NAME="Gerard Batten" AFFILIATION="IND/DEM">
Pani predsedajúca, táto smernica je len ďalším príkladom toho, ako univerzálne a nekompetentné právne predpisy EÚ nepriaznivo ovplyvňujú životy ľudí v Británii. Táto smernica je príčinou toho, prečo sa zatvárajú poštové úrady a prečo zamestnanci pôšt prichádzajú o svoje zamestnanie. Poštové úrady zohrávajú v spoločnosti veľmi dôležitú úlohu, predovšetkým pre starých, chudobných, imobilných a postihnutých ľudí. Toto je len jeden z množstva zákonov EÚ, ktoré poškodzujú a budú naďalej poškodzovať moju krajinu. Britský ľud o tom vie, a to je aj jedným z dôvodov, prečo mu je znemožnené zúčastniť sa na referende o Zmluve o Ústave pre Európu. Ak sa ratifikuje, môžu sa tešiť na množstvo ďalších podobných zákonov.
<SPEAKER ID="147" NAME="Marian Harkin" AFFILIATION="ALDE">
Pani predsedajúca, som presvedčený, že sa spravodajcovi vo všeobecnosti, hoci nie celkom, podarilo dosiahnuť spravodlivú rovnováhu. Poskytovanie univerzálnej služby zabezpečí pre spotrebiteľov úplný prístup k poštovým službám a členské štáty budú môcť flexibilne rozhodovať o najefektívnejšom a najvýkonnejšom mechanizme na zaručenie plnenia povinnosti poskytovania univerzálnej služby (USO).
<P>
Povinnosťou poskytovania univerzálnej služby (USO) sa zabezpečí, že bude zriadený dostatočný počet prístupový miest, ktoré plne uspokoja potreby užívateľov vo vidieckych a riedko obývaných oblastiach a ja viem, že táto skutočnosť sa stretne s dobrým ohlasom, osobitne v mojej krajine, v Írsku.
<P>
Musím povedať, že spočiatku som mal určité výhrady týkajúce sa vplyvu na poštových zamestnancov, ale členské štáty majú stále právomoc ovplyvňovať podmienky zamestnania a kolektívne vyjednávanie v sektore, v ktorom to nevedie k nespravodlivej súťaži.
<P>
Nakoniec chcem povedať, že podporujem pozmeňujúci a doplňujúci návrh o tom, že by mala existovať povinnosť poskytovať bezplatné služby nevidiacim osobám a osobám s čiastočnou poruchou zraku. Nesúhlasím s komisárom Orbanom - alebo je to komisár Mc Creevy? - som presvedčený, že to prinesie pridanú hodnotu, pretože na plne liberalizovanom trhu sa služby poskytované nevidiacim osobám alebo osobám s čiastočnými poruchami zraku vytratia, a ak im môžeme zaručiť, že poskytovanie týchto služieb bude pokračovať, potom to znamená pridanú hodnotu.
<SPEAKER ID="148" NAME="Miroslav Mikolášik" AFFILIATION="PPE-DE">
Ďakujem za slovo, pani predsedníčka. V prvom rade by som rád poďakoval kolegovi Ferberovi za kvalitnú správu, vďaka ktorej sa dlho očakávaná smernica stane čo najskôr právne účinnou. V dôsledku tejto právnej normy sa Európa od 1. januára 2009 dočká úplného dokončenia vnútorného trhu poštových služieb.
<P>
Mimoriadne oceňujem zachovanie princípu subsidiarity a ponechanie realizácie cieľov na členské štáty, ktoré zabezpečia takú právnu úpravu, ktorá zodpovedá ich špecifickým podmienkam. Avšak dovoľte, tak ako kolegovia, zdôrazniť sociálny aspekt tejto legislatívy spojený s právami postihnutých osôb, najmä osôb nevidiacich či slabozrakých, a ich právo na bezplatné poštové služby.
<P>
Vyzývam kolegov, aby podporili príslušné pozmeňujúce návrhy, ktoré sme tento týždeň predložili do pléna a ktoré boli prijaté Parlamentom v prvom čítaní. Pre túto kategóriu obyvateľstva s mimoriadne nízkymi príjmami, veľmi vysokou mierou nezamestnanosti a ťažkou sociálnou situáciou, o spoločenskom vylúčení nehovoriac, sú takéto služby primerané a nevyhnutné.
<SPEAKER ID="149" NAME="Mairead McGuinness" AFFILIATION="PPE-DE">
Pani predsedajúca, ďakujem vám za možnosť prispieť do tejto diskusie. Blahoželám spravodajcovi k odvedenej práci. Myslím si, že verejnosť je presvedčená, že sa to už deje, pretože v mnohých členských štátoch nie sú poštové služby v jednotlivých regiónoch na rovnakej úrovni. Som veľmi rada, že v tejto otázke bude existovať subsidiarita a že sa členské štáty budú môcť rozhodnúť o najlepšom spôsobe vykonávania zásady neregulovaného trhu.
<P>
Chcela by som podporiť predsedu mojej medziparlamentnej skupiny, Richarda Howitta, v otázke zdravotného postihnutia. Bohužiaľ, bola vznesená námietka, že z toho budú mať prospech tí nevidiaci, ktorí sú bohatí. Nanešťastie je v Európe a vo svete príliš málo bohatých nevidiacich. Želala by som si, aby sme sa mohli postaviť a povedať, že všetci z nich sú bohatí a skutočne slávni, ale nie je to tak.
<P>
Domnievam sa, že by sme k tejto záležitosti mali zaujať dôležité stanovisko, z ktorého by vyplynulo, že, aj keď je Európa o slobodnom pohybe kapitálu a služieb, zaujíma sa tiež o tých, ktorí nemajú žiaden hlas a tých, ktorí nemajú žiaden zrak.
<SPEAKER ID="151" NAME="Andrej Vizjak">
úradujúci predseda. - Dnešná živá diskusia ukázala, že existujú mnohé oprávnene odlišné názory na reguláciu tejto tradičnej a najstaršej verejnej služby. Je tiež správne, že bolo vyslovených mnoho rozdielnych názorov a znepokojení.
<P>
Musíme však zdôrazniť, že navrhovaný text predstavuje vyvážený kompromis medzi otvorením vnútorného trhu s poštovými službami, zaručením hospodárskej súťaže a pridanej hodnoty, ktorá je jej súčasťou, na jednej strane a, na strane druhej, ochranou spotrebiteľa a ochranou práv spotrebiteľov ako aj práv ohrozených skupín spotrebiteľov a ľudí žijúcich vo vzdialených oblastiach. V krátkosti, podľa názoru Rady ide o dobrý kompromisný text. Rád by som vyjadril svoju podporu tomuto názoru.
<P>
Oceňujeme tiež zámery obsiahnuté v niektorých pozmeňujúcich a doplňujúcich návrhoch. Prostredníctvom rokovania v predchádzajúcich diskusiách sa však na svetlo dostala konečná podoba kompromisu. Z toho dôvodu sa domnievame, že ide o dobrý text. Verím, že zajtra preukážete veľkú politickú múdrosť, keď budete mať poslednú príležitosť, podporiť tento text.
<SPEAKER ID="152" NAME="Leonard Orban">
Komisia - Najprv by som chcel vyjadriť svoje poďakovanie všetkým účastníkom diskusie a zdôrazniť, že diskusia potvrdila vysoký záujem poslancov Parlamentu o tento spis. Náš záujem je úzko spätý s kľúčovou úlohou, ktorú poštové služby zohrávajú v európskom hospodárstve a v každodennom živote Európanov.
<P>
Chcel by som zdôrazniť, že ukončením procesu sa trvalo zabezpečí vysoká kvalita univerzálnej služby pre všetkých európskych občanov aj pre podnikateľskú komunitu.
<P>
Hlavným cieľom poštovej reformy je priniesť úžitok všetkým spotrebiteľom a užívateľom poštových služieb, vrátane skupín s osobitnými potrebami. V tomto kontexte som venoval zvláštnu pozornosť príspevkom niektorých poslancov, ktorí hovorili o potrebe naďalej poskytovať bezplatné služby slepým a zrakovo postihnutým osobám.
<P>
Európska komisia mimoriadne sympatizuje s týmito obavami. Domnievame sa však, že liberalizácia trhu tento stav nezmení, a že medzinárodné záväzky budú aj naďalej dodržiavané v plnom rozsahu. Chcel by som podčiarknuť, že spoločné stanovisko špecifikuje, že liberalizáciu trhu nebude brániť poskytovaniu bezplatných služieb pre slepých a zrakovo postihnutých ľudí.
<P>
Podľa článku 23 smernice musí Európska komisia pripraviť správu o uplatnení tejto smernice, vrátane informácií o horeuvedených skupinách. Komisia sa domnieva, že smernica vo svojej súčasnej podobe, vo svojej súčasnej štruktúre, ku ktorej vo veľkej miere prispel aj Európsky parlament, predstavuje najlepší právny rámec, ktorý povedie k vysokej kvalite a udržateľnosti európskych poštových služieb a zároveň bude spĺňať medzinárodné záväzky.
<P>
Na záver mi, dámy a páni, dovoľte povedať, že si myslíme, že správa vypracovaná pánom Ferberom a prijatá veľkou väčšinou hlasov vo Výbore pre dopravu a cestovný ruch, by mala získať vašu podporu.
<SPEAKER ID="153" NAME="Markus Ferber">
spravodajca. - (DE) Pani predsedajúca, pán úradujúci predseda, pán komisár, dámy a páni, dovoľte mi vysloviť niekoľko pripomienok.
<P>
Najprv by som chcel povedať, že by som bol veľmi rád, keby tí poslanci, ktorí tu predniesli vášnivé prejavy, ktoré mal počuť celý svet, zotrvali v poslaneckej snemovni aspoň do konca rozpravy. Musím povedať, že ma to dosť sklamalo. Osobitne tým mám na mysli poslancov ako je pani Lichtenbergerová.
<P>
Po druhé by som chcel zdôrazniť, že diskutujeme o liberalizácii a nie globalizácii. Európsku úniu nezaujíma vlastnícka štruktúra existujúcich poštových služieb. Tá sa nespomína sa ani v tejto smernici.
<P>
Po tretie, dovoľte mi povedať, že pred 500 rokmi, keď vznikli prvé poštové služby, to boli práve súkromné spoločnosti, ktoré tieto služby poskytovali. Až neskôr sa vlády rozhodli, že ich dokážu poskytovať lepšie. Preto sa nepokúšajme meniť históriu.
<P>
Po štvrté, rád by som Parlamentu pripomenul, že vládne monopoly sú takisto zneužívané. Som rád, že pani Zimmerová upozornila na tento problém. V skutočnosti práve ona pochádza z regiónu, v ktorom štát jednoznačne zneužíval svoj poštový monopol až do roku 1990 v neprospech nevinných ľudí. Toto je ďalší bod, ktorý je treba ostro zdôrazniť v aktuálnej diskusii.
<P>
Dovoľte mi uviesť jednu vec na pravú mieru: v tejto legislatíve sme nezabudli na slepých ľudí. Sú do nej zahrnutí, avšak zahrnutí spôsobom, ktorý je v súlade s duchom smernice. Pomocou svojich predpisov ukladá Európska únia členským štátom zodpovednosť za univerzálnu službu a za financovanie plnenia záväzkov vyplývajúcich z univerzálnej služby. Formou udeľovania licencií a schvaľovacích postupov im ukladá zodpovednosť za zabezpečenie určitých služieb, ako sú napríklad poštové služby pre slepých ľudí, ktoré budú udržateľné z dlhodobého hľadiska. Som veľmi povďačný komisárovi za jeho vyhlásenie, že Komisia zamýšľa zohľadniť túto otázku vo svojej správe v zmysle článku 23 smernice. Nezabudli sme na nič; nezabudli sme ani na slepých ľudí. V každom prípade by ma zaujímalo prečo by mali mať slepí ľudia bezplatný prístup, garantovaný Európskou úniou, keď ho nemajú ľudia na vozíčku. To je ďalšia vec na zamyslenie.
<SPEAKER ID="154" NAME="Predsedajúca">
Rozprava je ukončená.
<P>
Hlasovanie sa uskutoční zajtra, 31.1.2008.
<P>
Písomné vyhlásenia (článok 142)
<SPEAKER ID="999" NAME="Jean-Pierre Audy  " LANGUAGE="FR">
Privítal som prijatie spoločného stanoviska Rady v druhom čítaní, ktorým sa pozmeňuje a doplňuje smernica o poštových službách z roku 1997 s ohľadom na úplné dokončenie vnútorného trhu poštových služieb. Blahoželám svojmu šikovnému nemeckému kolegovi, Markusovi Ferberovi, k obrovskému množstvu práce, ktorú vykonal.
<P>
Som veľmi rád, že Rada prijala všetky kľúčové aspekty stanoviska Európskeho parlamentu, predovšetkým odloženie otvorenia spoločného trhu na 31. december 2010, vrátane dvojročného predĺženia lehoty pre tie členské štáty, ktoré vstúpili do Únie v roku 2004, ako aj princípu univerzálnej služby, ktorý zahŕňa aspoň jedno doručenie a vyzdvihnutie pošty denne, päť dní do týždňa, pre každého občana Európskej únie, s dostatočným počtom prístupových bodov vo vidieckych, vzdialených a riedko obývaných regiónoch a, napokon, aj dodržiavanie princípu subsidiarity s ohľadom na sociálne hľadisko, záležitosť, na ktorej budú, dúfam, sociálni partneri pracovať na európskej úrovni. Je mi ľúto, že do stanoviska nebolo zakomponované ustanovenie na vytvorenie európskeho regulačného mechanizmu. Mojim posledným bodom je toto: veľmi si želám, aby sa poskytovatelia služieb čo najskôr dohodli na zavedení európskej známky pre 50g listy. Mám v úmysle vyvinúť politickú iniciatívu, aby sa tak stalo v čo najkratšom termíne.
<SPEAKER ID="155" NAME="Monica Maria Iacob-Ridzi  " LANGUAGE="RO">
Spoločné stanovisko spĺňa požiadavky, ktoré Parlament vyjadril svojim hlasovaním v prvom čítaní. Zároveň vychádza v ústrety pozmeňujúcim a doplňujúcim návrhom Výboru pre zamestnanosť a sociálne veci. Komisia však ešte musí poskytnúť jasný odhad vplyvu, ktorý bude mať liberalizácia poštových služieb na zamestnanosť.
<P>
Komisia vo svojom stanovisku požiadala o hodnotenie vplyvu dopadov týchto opatrení na päť alebo viac miliónov pracovných miest, ktoré súvisia, alebo sú závislé na poštových službách. Táto štúdia je podporovaná skutočnosťou, že poštové služby už v niektorých členských štátoch EÚ boli liberalizované, napríklad v Spojenom kráľovstve, Švédsku a Holandsku. Skúsenosť z týchto krajín hovorí, že liberalizácia neviedla k zvýšeniu počtu pracovných miest v sektore, ani ku zvýšeniu ich kvality.
<P>
Domnievam sa, že by sa mali povoliť určité ochranné mechanizmy pre situácie, kde by vstup nových poskytovateľov na trh poštových služieb spôsobil masové prepúšťanie. Jedným z mechanizmov, ktorý by mohol byť dostupný pre spoločnosti a dotknuté členské štáty, by mohol byť Európsky fond na prispôsobenie sa globalizácii.
<SPEAKER ID="156" NAME="Janusz Lewandowski" AFFILIATION="PPE-DE">
písomne. - (PL) Pani predsedajúca, cesta k liberalizácii poštových služieb sa stáva dlhšou. Za tento stav je sčasti zodpovedný aj Európsky parlament, pretože predĺžil termín Európskej komisie o dva roky. Stanoviská zaujaté národnými delegáciami odrážajú odlišné situácie na trhoch v 27 krajinách. Švédsko, Spojené kráľovstvo a Fínsko, ktoré sú na čele pretekov v otváraní trhu, ale aj Nemecko a Holandsko, ktoré v tomto smere už tiež majú za sebou kus cesty, tí všetci vnímajú konečný termín ako víťazstvo protekcionizmu. Vychádzajúc zo svojho modelu štátom kontrolovanej ekonomiky, považujú nové členské štáty nielen pôvodný návrh, ktorý počítal s termínom 2009, ale dokonca aj kompromisný termín stanovený na rok 2011 za ohrozenie pracovných miest v poštovom sektore. Poľsko, napríklad, zamestnáva v Poczta Polska vyše 100 000 ľudí, čo je v strednodobom horizonte, v ktorom bude musieť čeliť otvorenej hospodárskej súťaži, neudržateľné. Vďaka tomu, že si našli spojencov vo verejných službách v západnej Európe, predovšetkým francúzsku La Poste, sa im podarilo vyjednať osobitné podmienky, ktoré odďaľujú zavedenie slobodného trhu v praxi na koniec roka 2012.
<P>
V tomto ohľade prevážil korporatívny záujem poštových zamestnancov nad záujmami zákazníkov, ktorí museli v decembri 2007 počas obdobia vrcholenia vianočných sviatkov podstúpiť tvrdú skúšku, pretože sa počas neho veľmi kruto ukázala neschopnosť poštových monopolov. Slabý pokrok, ktorý sa dosiahol v liberalizácii tohto sektora európskeho trhu, ktorá sa začala už v roku 1989 prvým návrhom smernice, preukazuje silu korporatívnych záujmov, ktoré bránia súčasný stav pred rozšírením verejného záujmu.
<SPEAKER ID="157" NAME="Mary Lou McDonald  " AFFILIATION="GUE/NGL">
písomne. - Znova tu máme ideologicky zameraný návrh, tentoraz o poštových službách. Nejestvuje žiadne zhodnotenie, aký sociálny vplyv to bude mať, ani neboli uskutočnené žiadne seriózne konzultácie s vedením pošty, s jej zamestnancami alebo spotrebiteľmi.
<P>
Neexistuje žiadna požiadavka, žiadna logika a žiadne opodstatnenie na liberalizáciu poštových služieb. Ľudia nemajú záujem o širokú ponuku konkurenčných pôšt, ktoré by obchodovali so svojimi produktmi. Nechcú vidieť, ako sa zatvárajú ich miestne poštové úrady, pretože trh neponúka dostatočný zisk pre súkromné poštové spoločnosti, ktoré zaplavia trh, tlačiace verejných prevádzkovateľov ako An Post k múru.
<P>
Ľudia chcú spoľahlivé poštové služby, ktoré doručia ich poštu s minimálnymi starosťami, a ktoré udržia poštové úrady v centre komunít, ktorým slúžia.
<P>
Ako môžu ľudia brať vážne myšlienku, že EÚ propaguje sociálnu Európu, keď tento návrh predstavuje len ďalší klinec do jej truhly?
<P>
Je čas zastaviť ideologicky zameraný násilný pochod smerom k liberalizácii a privatizácii.
<P>
Obyvatelia Írska majú možnosť ho zastaviť tým, že zvolia nie v otázke Lisabonskej zmluvy.
<SPEAKER ID="158" NAME="Katrin Saks  " AFFILIATION="PSE">
písomne. - (ES) Podporujem liberalizáciu trhu v čo najskoršom termíne a vítam smernicu, ktorá prináša vytvorenie vnútorného trhu poštových služieb.
<P>
Zatvorenie malých poštových úradov v Estónsku vyvolalo medzi ľuďmi hnev. Je však očividné, že zavedenie nových technológií ako internet spôsobilo, že dopyt po tradičných poštových službách poklesol.
<P>
Tam, kde existuje konkurencia, môže vzniknúť nová obchodná príležitosť v oblasti internetových služieb. Táto situácia by mala byť vítaná. Rozumiem aj potrebe poznať termín v jednotlivých členských štátoch.
<P>
Z toho dôvodu je dôležité, aby sa uplatňoval princíp reciprocity v prípade, ak bude členským štátom umožnené odmietnuť otvorenie svojho trhu pre poskytovateľov poštových služieb zo susedných členských štátov, poskytovatelia ktorých sú chránení zákonom.
<P>
Dôležité je, aby bolo poskytovanie univerzálnej služby garantované každému, vrátane ľudí v odľahlých oblastiach a na ostrovoch. Poštové služby musia byť cenovo dostupné, musia mať vysokú úroveň kvality a musia byť prístupné všetkým.
<P>
Je nevyhnutné vypracovať plány na nákladovo orientovanú univerzálnu poštovú službu, keďže tento koncept je vnímaný jednotlivými členskými štátmi rozdielne. Domnievam sa, že existujú dôvody požadovať, aby sa odhady nákladov na všetky služby vynechali pri ukazovateli univerzálnej poštovej služby.
<SPEAKER ID="159" NAME="Richard Seeber" AFFILIATION="PPE-DE">
písomne. - (DE) Celoplošná liberalizácia poštových služieb v EÚ sa stane skutočnosťou. Nie v roku 2009, ako sa pôvodne plánovalo, ale v roku 2011. Z hospodárskeho hľadiska je poštový sektor veľmi dôležitý a ovplyvňuje aj ďalšie sektory v hospodárstve. Tak, ako vo všetkých ďalších oblastiach hospodárskej činnosti, aj v oblasti poštových zásielok má vyššia úroveň konkurencie svoje opodstatnenie. Podniky však nebudú jedinými subjektami, ktoré z toho budú mať prospech. Spotrebitelia sa tiež budú môcť tešiť z veľkého prínosu. To sa však nestane, ak nebudú správne stanovené základné podmienky. Inými slovami, musí byť zaručené, že sa listy budú doručovať čo najefektívnejšie a za rozumné ceny. Je potrebné postarať sa, aby bolo súhrnné poskytovanie poštových služieb garantované z dlhodobej perspektívy - to znamená, že má byť garantované všade, aj v odľahlých oblastiach.
<P>
Osobitná pozornosť by sa mala venovať dobrým pracovným podmienkam a, predovšetkým, záruke práce pre všetkých, ktorí pracujú v poštových službách. Je tiež dôležité, aby aktivity všetkých poskytovateľov poštových služieb podliehali rovnakým podmienkam. Už od začiatku bolo pevne stanovené, že nepôjde o bezohľadnú liberalizáciu.
<P>
Musíme vytvoriť dobrý a trvalo udržateľný stav pre každého - pre poštové spoločnosti, pre ich zamestnancov a, samozrejme, aj pre ich zákazníkov.
<SPEAKER ID="160" NAME="Esko Seppänen  " LANGUAGE="FI">
Otvorenie poštových služieb, s cieľom vytvoriť prostredie pre slobodnú konkurenciu, so sebou nevyhnutne prinesie zhoršenie služieb, predovšetkým v riedko obývaných krajinách, akou je Fínsko. Pošta by mala byť verejnou službou. Potrebujeme zaručiť jej dostatočné financovanie použitím hotovosti získanej z "ľahko" spravovaných služieb na pomoc oblastiam, ktoré sa spravujú "ťažšie". Národ, ktorý si želá zachovať svoju jednotu a zmysel pre spoločenstvo, nebude privatizovať verejné poštové služby. Na verejné služby sa tiež spoliehame ako na záruku ochrany súkromia a vytvorenia bezpečnosti, ktorú od poštových úradov vyžadujeme. Privatizácia môže spôsobiť nezdravú kádrovú politiku, ktorá naruší dôveru v poštové úrady. Z tohto dôvodu naša skupina bude hlasovať proti stanovisku o privatizácii, ktorý prijala Rada.
<SPEAKER ID="161" NAME="Alexander Stubb  " AFFILIATION="PPE-DE">
písomne. - Liberalizácia poštových služieb je dôležitou oblasťou európskeho vnútorného trhu.
<P>
Počas diskusií bolo vyslovených mnoho obáv týkajúcich sa univerzálnych poštových služieb. Myslím si, že môžeme stavať na skúsenostiach niektorých európskych poštových trhov, ktoré už sú liberalizované. V týchto krajinách boli zabezpečené poštové služby so súčasným zvýšením kvality aj služby, a to vďaka efektívnejším činnostiam. Zároveň som pri svojich cestách po Európe svedkom nedostatočných a pomalých služieb v mnohých krajinách, ktoré sa snažia získať čo najviac výnimiek z liberalizačných plánov.
<P>
Okrem toho, táto správa ponecháva dostatok priestoru pre členské štáty pri vykonávaní liberalizácie.
<P>
Mnoho obáv, ktoré boli vyslovené, preto budú riešiť národné orgány.
<P>
Chcel by som poďakovať pánovi Ferberovi za jeho vytrvalosť pri riešení tohto veľmi náročného procesu.
<SPEAKER ID="162" NAME="Iuliu Winkler  " LANGUAGE="RO">
Úplná liberalizácia poštových služieb v členských štátoch bude mať pozitívny dopad nielen na používateľov poštových služieb, ktorí budú mať prospech z nových a inovačných služieb a nižších poštových poplatkov, ale aj na hospodárstvo členských štátov ako také.
<P>
Návrh smernice, o ktorom diskutujeme, je úplný vo svojej súčasnej podobe, ktorá umožnila predĺženie termínu na úplnú liberalizáciu trhu s poštovými službami v prípade niektorých členských štátov.
<P>
Rumunsko je jednou z krajín, ktorej sa tieto nové ustanovenia prijaté Európskym parlamentom dotýkajú. Rumunský poskytovateľ univerzálnej služby sa v súčasnosti nachádza v procese reštrukturalizácie, v súlade s harmonogramom pripraveným rumunskou vládou na roky 2007 až 2010, a následne po tom začnú prípravy na liberalizáciu.
<P>
Tento časový harmonogram prináša prospech rumunským spotrebiteľom, pretože vyhliadka liberalizácie trhu po 1. januári 2013 znamená zlepšenie kvality služieb pri prijateľných cenách.
