<CHAPTER ID="013">
Obchodné a hospodárske vzťahy s Ukrajinou (rozprava)
<SPEAKER ID="376" NAME="Predsedajúci">
Ďalším bodom je správa, ktorú predkladá Zbigniew Zaleski, v mene Výboru pre medzinárodný obchod, o obchodných a hospodárskych vzťahoch s Ukrajinou.
<SPEAKER ID="377" NAME="Zbigniew Zaleski  " AFFILIATION="PPE-DE">
spravodajca. - (PL) Správa ilustruje úlohu, s akou počítame pre Ukrajinu vzhľadom na naše hospodárske aktivity a takisto aj úlohu partnera v kontexte obchodu s ostatnými krajinami. Okrem toho chceme podčiarknuť úlohu, ktorú Ukrajina zohráva v regióne Čierneho mora, teda jej politickú, ekonomickú a kultúrnu úlohu.
<P>
Verím, že hospodárske aktivity a rozvoj by mali pokračovať bez ohľadu na politické myslenie v krajine. Ekonomika musí byť nezávislá, štát a legislatívne autority by mali poskytovať podporu, obchodníci a podnikateľské skupiny by mali vytvárať hospodárske subjekty. Ekonomika by mala byť nástrojom, ktorý občanom prinesie dobré životné podmienky, a tento cieľ možno dosiahnuť zvyšovaním životnej úrovne obyvateľov, zlepšovaním pracovných podmienok prostredníctvom vzdelania a dobrého súdneho systému, vrátane vlastníckych práv. Nemôžeme dovoliť, aby sa spoločný majetok využíval na prospech jednotlivcov. Mala by sa podporovať motivácia ľudí k čestnej práci, ktorá im prinesie materiálne a iné osobné výhody.
<P>
Ak niekto nemá vlastné dobré modely alebo historickú skúsenosť v tejto oblasti, stojí za to využiť osvedčené postupy a skúsenosti niektorého zo susedov. Z tohto dôvodu je veľmi dôležité začleniť Ukrajinu do spoločného trhu a sprístupniť jej know-how EÚ. Domnievam sa, že náš ekonomický model je dobrý, hoci má ďaleko od dokonalého modelu, napríklad čo sa týka výroby a obchodu s potravinami, ale neustále vyvíjame úsilie, aby sme boli stále lepší. Našim susedom na druhej strane rieky Bug môžeme ponúknuť osvedčené štandardy a postupy.
<P>
Akými oblasťami sa zaoberá správa? Zahŕňa oblasti ako priemysel, poľnohospodárstvo, energie, financie, hraničné kontroly, dopravná infraštruktúra, príklady nekorupčných aktivít, intelektuálne vlastníctvo, životné prostredie, vedecká spolupráca a vzťahy so susedmi. Všetky tieto aktivity sú súčasťou jedného celku, ktorý nazývame ekonomikou. Obsahuje jasne definované štandardy, ktoré tvoria jej základy a v tejto správe odporúčame, aby sa vypracovali alebo prijali takéto štandardy.
<P>
Aké podmienky musí Ukrajina splniť, aby mohla začať rokovania o zlepšení stykov s Európskou úniou? Základnou podmienkou je podľa mňa v prvom rade vstup do Svetovej obchodnej organizácii a počas tohto obdobia alebo ešte pred ním vyriešenie problému dlhu s Kirgizskom. Tento proces už prebieha. Druhou podmienkou je čo najrýchlejšie schválenie členstva ukrajinským parlamentom. Ostatné podmienky zahŕňajú dobré vzťahy so susedmi, ktorými sú Rusko a Bielorusko, menovú stabilitu, kvalitu finančných služieb, vybudovanie podielu na medzinárodných trhoch a dodržiavanie zákonnosti.
<P>
Ukrajina, ktorá deklarovala svoju túžbu stať sa členom Európskej únie, čelí veľkým, dokonca obrovským výzvam. Predovšetkým, aby presvedčila Európu o svojich hospodárskych, právnych, finančných a politických aktivitách, že je dostatočne oddaným partnerom pre EÚ, ktorý sa sám skôr alebo neskôr spýta, či by nestálo za to začleniť Ukrajinu do spoločného európskeho subjektu.?
<P>
Vážený pán komisár, naše prístupy sa môžu niekedy odlišovať, ale verím, že máme ten istý cieľ, ktorým je vytvoriť prospešný modus vivendi, prospešný spôsob spolunažívania, s dôležitými východnými susedmi.
<P>
Myslím si, vážený pán predsedajúci, že som ušetril čas, pretože už je večer.
<SPEAKER ID="378" NAME="Joe Borg">
člen Komisie. - Vážený pán predsedajúci, v prvom rade mi dovoľte zablahoželať spravodajcovi, pánovi Zaleskému, k jeho veľmi dobrej správe.
<P>
Takisto by som sa chcel spravodajcovi poďakovať za výbornú spoluprácu s útvarmi Komisie pri vypracovávaní návrhu správy. Správa je veľmi aktuálna. Poskytuje komplexný prehľad o kľúčových otázkach v hospodárskych a obchodných vzťahoch medzi EÚ a Ukrajinou.
<P>
Dovoľte mi zamerať sa na niektoré body, ktoré ste tiež zdôraznili vo svojej správe. Ukrajinu považujeme za kľúčového a cenného partnera v našej susedskej stratégii. Súhlasíme so základným zameraním správy: prostredníctvom novej vylepšenej dohody, ktorej hlavným pilierom bude podrobná a komplexná dohoda o voľnom obchode, priviesť ukrajinské hospodárstvo čo najbližšie k EÚ.
<P>
Komisia plne súhlasí s vašimi názormi o potrebe posilniť zákonnosť na Ukrajine a dôležitosť vstupu Ukrajiny do Svetovej obchodnej organizácie (WTO). Pevne veríme, že Ukrajina ešte stále môže v tomto roku ukončiť prístupový proces do WTO a my budeme úzko spolupracovať s ukrajinskou vládou až jeho ukončenia. Domnievame sa, že hneď po schválení prístupového balíka členmi WTO, multilaterálny prístupový proces bude ukončený.
<P>
Ukrajina si stanovila členstvo v Svetovej obchodnej organizácii za svoju prioritu a sme presvedčení, že bude náležite vykonávať vnútorné ratifikačné postupy na potvrdenie svojho členstva. Európska únia nemá nijaký záujem na ďalšom odďaľovaní začatia rokovaní o vytvorení dohody o voľnom obchode a je pripravená začať hneď potom, ako členovia WTO schvália prístupový balík. Čo sa týka budúcnosti dohody o voľnom obchode, plne súhlasíme, že by mala byť komplexnou organizáciou so širokým záberom a so silným dôrazom na regulačnú harmonizáciu.
<P>
Čo sa týka vzťahov so susednými krajinami, správa navrhuje trojstranný dialóg: EÚ-Rusko-Ukrajina. Mali by sme byť veľmi obozretní, aby sme neriešili procesy o tých istých problémoch, ktoré sa už riešia na iných fórach. Navyše vzniká otázka, či by Európska únia neriskovala vstupom do bilaterálnych rozhovorov medzi Ruskom a Ukrajinou. Takisto by sme mali zvážiť prínos takéhoto prístupu.
<P>
Cieľom našej politiky je podporovať otvorenie trhov s energiou pre konkurenciu ako spôsobu na zaistenie prístupu k bezpečnej energii za primeranú cenu. Toto bude dôležitým predmetom budúcich rokovaní o dohode o voľnom obchode s Ukrajinou.
<P>
Čo sa týka zabezpečenia základných potrieb obyvateľstva, legislatíva EÚ o liberalizácii sektora s elektrickou energiou a plynom obsahuje dôležité ustanovenia zamerané na zaistenie ochrany spotrebiteľov a zabezpečenie ich základných potrieb. Plánujeme začať rokovania o zosúladení Ukrajiny s touto legislatívou.
<P>
S ohľadom na návrh na rozšírenie VSP+ (všeobecného systému preferencií) na Ukrajinu, by som rád zdôraznil, že Ukrajina nesplnila kritériá pre dodatočné preferencie a že Európska únia sa zaviazala, že nebude ad hoc pozmeňovať a doplňovať základné kritériá všeobecného systému preferencií. Okrem toho by to mohlo vážne poškodiť našu rokovaciu pozíciu pre budúcu dohodu o voľnom obchode.
<P>
Na záver dovoľte mi ešte raz zablahoželať spravodajcovi za jeho dobrú správu. Komisia má ten istý pohľad na všeobecný prístup s výnimkou niektorých otázok, ktoré som predtým zdôraznil. Komisia vezme správu do úvahy pri nadchádzajúcej a budúcej spolupráci s Ukrajinou.
<SPEAKER ID="379" NAME="Jerzy Buzek, v">
mene skupiny PPE-DE. - (PL) Vážený pán predsedajúci, hoci sa povolebná situácia v Ukrajine ešte nestabilizovala, tí, ktorí predstavujú demokraciu, zvíťazili. Táto nová situácia je nie iba víťazstvom demokracie v Ukrajine, ale aj víťazstvom samotnej Európskej únie, ktorá podporovala tento druh aktivity. Teraz v záujme Ukrajiny, jej občanov a Európskej únie musíme skonsolidovať všetko, čo sa s obrovskými ťažkosťami dosiahlo v Ukrajine. Povolebné rozhodnutia musia urobiť samotní občania Ukrajiny, my jej však môžeme pomôcť a súčasne tým pomôcť samým sebe.
<P>
Plne podporujem správu, ktorú vypracoval pán Zaleski a blahoželám mu k vypracovaniu takéhoto dokumentu. Pre nastolenie stability v Ukrajine ako, aj pre prospech celej Európskej únie sú najdôležitejšie tri oblasti.
<P>
Prvou je spolupráca v oblasti energie, ktorá je veľmi dôležitá pre obidve strany. Významným krokom je naše zapojenie sa do financovania ropovodov, ktoré sú v mnohých prípadoch vo veľmi zlom stave, ako aj do financovania nových ropovodov ako napríklad Odesa - Brody - Gdansk, investície do elektrickej energie a podpora energetickej efektívnosti. Môžeme ponúknuť naše vlastné technológie, vytvoriť spoločný kapitál na zlepšenie energetickej efektívnosti v Ukrajine, a tým pomôcť našej vlastnej energetickej bezpečnosti. A na záver, niečo, čo je úplne zrejmé, zvýšenie bezpečnosti jadrovej elektrárne v Ukrajine, čo je veľmi dôležité pre Európu.
<P>
Druhou oblasťou je vedecká spolupráca. Ukrajina dosiahla v tomto smere významné úspechy. Stojí za to využívať ich. Navyše, výmeny študentov a vedeckých pracovníkov, ktoré by mohli zmierniť ich nedostatok v Európskej únii, kde nám v súčasnosti chýba sedemstotisíc vedeckých pracovníkov. Mali by sme mať na mysli, že toto je vždy najistejší a najrýchlejší spôsob spolupráce: veda, vzdelávacie inštitúcie a študenti.
<P>
Treťou oblasťou je spolupráca medzi miestnou a regionálnou vládou. Naše mestá v EÚ majú v tomto smere čo ponúknuť. Mohli by sme v Ukrajine pomáhať pri vytváraní demokracie na úrovni miestnych vlád, niečo, čo sa v Ukrajine už veľmi dlho neudialo.
<P>
Všetko toto by sa malo stať súčasťou dlhodobého cieľa predovšetkým vo forme asociačnej dohody s Ukrajinou. Nezáleží na tom, či to bude trvať 10 alebo 20 rokov. Stojí však zato dať Ukrajine takúto príležitosť. Pomôže to obyvateľom Ukrajiny a aj celej Európskej únii.
<SPEAKER ID="380" NAME="Vural Öger, v">
mene skupiny PSE. - (DE) Vážený pán predsedajúci, dnes popoludní sme na plenárnom zasadnutí diskutovali o Európskej susedskej politike. Po ďalšom kole rozšírenia v roku 2004 Európska komisia navrhla vybudovanie jednotnej stratégie voči novým susedom Únie. Európska susedská politika vytvorila osobitné väzby s okruhom krajín s tými istými základnými hodnotami a cieľmi, ako má EÚ.
<P>
Náš sused Ukrajina je pevnou súčasťou Európskej susedskej politiky. Uvedomujeme si mimoriadnu geopolitickú a komerčnú dôležitosť Ukrajiny ako prirodzeného mostu medzi Európskou úniou na jednej strane a Ruskom a strednou Áziou na strane druhej. Dnes je EÚ hlavným obchodným partnerom Ukrajiny; do roku 2006 dosiahol objem obchodu medzi Ukrajinou a členskými štátmi EÚ 26,6 miliárd EUR.
<P>
V Európskej únii uznávame obrovské snahy, ktoré sa v Ukrajine uskutočnili v priebehu posledných rokov. Bývalá centrálne riadená ekonomika sa vyvinula do efektívnej trhovo orientovanej ekonomiky. Podľa správy Organizácie pre hospodársku spoluprácu a rozvoj OECD ekonomický rast v Ukrajine v období od roku 2000 do 2006 dosiahol približne 7,6 %. Je to obrovský úspech..
<P>
Vo februári 2007 sme začali rokovania o novej partnerskej a asociačnej dohode medzi Ukrajinou a EÚ. Snahy Ukrajiny stať sa členom EÚ a NATO sú tiež dobre zdokumentované. Z dôvodov hospodárskej a trhovej politiky je členstvo vo Svetovej obchodnej organizácii momentálne najdôležitejším cieľom Ukrajiny. Predpokladáme, že členstvo vo WTO bude schválené pravdepodobne koncom tohto roka. Členstvo Ukrajiny by potom výrazne rozšírilo rozsah spolupráce medzi EÚ a Ukrajinou a pripravilo cestu pre rokovania o vytvorení zóny voľného obchodu v rámci Európskej susedskej politiky.
<P>
EÚ musí rokovať s Ukrajinou ako so skutočným partnerom a dávať jej jasné odkazy. V tomto ohľade môžem iba privítať výsledky samitu medzi EÚ a Ukrajinou konaného14. septembra 2007 v Kyjeve, ktorý znova potvrdil pevnú a trvalú spoluprácu medzi oboma stranami. Mali by sme naďalej poskytovať energickú podporu Ukrajine na jej ceste k členstvu v Svetovej obchodnej organizácii, nasledujúcemu vytvoreniu zóny voľného obchodu a mali by sme podporovať i jej európske ambície.
<SPEAKER ID="381" NAME="DanutBudreikaitė" LANGUAGE="LT">
. Ukrajina je významným strategickým a hospodárskym partnerom EÚ a východným susedom, ktorý zohráva dôležitú úlohu v rámci a mimo regiónu.
<P>
Vzťahy medzi EÚ a Ukrajinou sa rozvinuli najmä v oblasti narastajúcej politickej spolupráce a postupne sa zvyšujúcej hospodárskej integrácie. Zavedenie týchto cieľov prispeje k ďalšej konsolidácii demokracie a rozvoju trhovo orientovanej ekonomiky v Ukrajine. Úspech vývoja v Ukrajine však nezávisí iba od EÚ. Ukrajina musí sama urobiť priame rozhodnutie pokračovať v prozápadnej orientácii a pokračovať v nej dôsledne.
<P>
Rada by som sa vami podelila o niekoľko myšlienok o hospodárskych a trhových vzťahoch medzi EÚ a Ukrajinou.
<P>
V prvom rade, začatie rokovaní o vytvorení zóny voľného trhu s EÚ je striktne podmienené členstvom Ukrajiny vo WTO. Rokovania o zóne voľného obchodu nezahŕňajú len zrušenie taríf (ktoré sú predmetom rokovaní s WTO), ale rozsiahlejšiu konvergenciu - liberalizáciu sektora služieb, inštitucionálne reformy, harmonizáciu právnej základne s právnymi predpismi platnými v EÚ acquis. Koordinovaná činnosť medzi EÚ a Ukrajinou zameraná na vytvorenie zóny voľného obchodu by sa teda mala rozvíjať súčasne so snahami Ukrajiny o členstvo vo WTO.
<P>
Po druhé, väčšia pozornosť by sa mala venovať implementácii v oblasti zlepšenia manažérskych postupov, intenzifikácie verejného sektora, obmedzenia korupcie. Intenzívnejšia spolupráca v týchto oblastiach by výrazne prispela k vytvoreniu stabilnejších hospodárskych a trhových vzťahov medzi EÚ a Ukrajinou, ako aj k posilneniu šancí Ukrajiny pre jej členstvo v EÚ.
<P>
Po tretie, je veľmi dôležité zdôrazniť fakt, že výrobcovia v Ukrajine nie sú ešte pripravení konkurovať výrobcom z členských štátov EÚ. Preto by sa mali ustanoviť prechodné obdobia a dozorné inštitúcie, ktoré by chránili ukrajinskú ekonomiku a spoločnosť pred negatívnymi vplyvmi.
<P>
Po štvrté, tým že EÚ podporuje liberalizáciu trhu s Ukrajinou, musí byť pripravená na možné problémy zo strany ukrajinských výrobcov vyvážajúcich do krajín SNŠ; nezáujem o zavedenie štandardov EÚ; snahy funkcionárov o zachovanie status quo a existujúcich korupčných väzieb. Aby sa uľahčila úspešná implementácia reforiem, ukrajinská vláda by mala informovať podnikateľov a verejnosť o výhodách liberalizácie trhu a zóne voľného obchodu medzi EÚ a Ukrajinou.
<P>
Po piate, intenzívny rozvoj vzťahov medzi EÚ a Ukrajinou môže potenciálne zvýšiť politický a hospodársky tlak Ruska na Ukrajinu. V takomto prípade by EÚ mala opustiť úlohu pasívneho rozhodcu, ako sa v minulosti často stávalo, a mala by na seba prevziať úlohu obrancu svojich vlastných záujmov a záujmov Ukrajiny. Existuje možnosť, že Rusko by mohlo vyvinúť tlak na Ukrajinu a určité krajiny EÚ v oblasti dodávok energie. EÚ by preto mala nielen vyvinúť snahu o vyriešenie týchto problémov na najvyššej úrovni, ale súčasne hľadať zapojenie Ukrajiny do spoločného energetického trhu a zabezpečiť bezpečnosť EÚ a energetickú bezpečnosť Ukrajiny.
<SPEAKER ID="382" NAME="Guntars Krasts, v">
mene skupiny UEN. - (LV) Správa podáva prehľad súčasného vývoja Ukrajiny ako partnera EÚ a úloh, ktoré ešte musí Ukrajina vykonať, a zasluhuje si pochvalu za množstvo otázok v nej obsiahnutých a dôkladnosť, s akou boli vyhodnocované. Zo správy je zrejmé, že jej autor má hlboký a osobný záujem na formovaní vzťahov s Európskou úniou, čo je samozrejme pozitívom správy. Spravodajca dôkladne a pozorne zhodnotil všetky problémy, ktoré predstavujú hrozbu pre úspešný vývoj Ukrajiny, ale zároveň zdôraznil, že ak nebudeme otvorene a priamo hovoriť o problémoch, môže byť potom niekedy veľmi ťažké očakávať riešenia problémov. Nemožno si nevšimnúť, že narastajúci počet ekonomických sektorov ukrajinskej ekonomiky je nadmerne zaťažovaný predpismi, štátna intervencia nie je založená na zákonoch, čo má následok neustály nárast tvorby vzájomne nekompatibilnej legislatívy, ktorá nahráva jednotlivcom hľadajúcim diery v zákonoch a tým, ktorí sa zaoberajú interpretáciou legislatívy. Toto všetko spolu s vysokým stupňom byrokracie významne ovplyvňuje príliv investícií do ekonomiky krajiny, vrátane investícií z Európske únie. Energetický sektor je toho najlepším príkladom. Európska únia má záujem na transparentnom dopravnom systéme zemného plynu Ukrajiny, ktorý je ako celý energetický sektor v Ukrajine nadmerne zaťažený predpismi, umelo vytvorenými komplexnými štruktúrami a netransparentným tokom peňazí. Európska únia ešte stále nemá k dispozícii údaje, ktoré by jej umožnili vyhodnotiť bezpečnosť ukrajinského plynovodného systému. Toto sú dôležité otázky pre Európsku úniu, ktorá je najväčším obchodným partnerom Ukrajiny. Musíme veriť, že Ukrajine sa podarí prekonať dlhotrvajúcu politickú krízu a že ukrajinská vláda sa v budúcnosti bude zúčastňovať rozhovorov EÚ, ktoré na základe vzájomného záujmu umožnia vytvorenie úzkej spolupráce. Súhlasím s názorom spravodajcu, že želanie Ukrajiny pripojiť sa k Európskej únii nemožno ignorovať a rád by som ešte raz dôrazne povedal: jasná perspektíva členstva v EÚ je najefektívnejším nástrojom, ktorý môže Európska únia ponúknuť Ukrajine. Ďakujem.
<SPEAKER ID="383" NAME="Caroline Lucas, v">
mene skupiny Verts/ALE. - Vážený pán predsedajúci, rada by som srdečne zablahoželala pánovi Zaleskému za jeho správu. Myslím si, že je výrazne odlišná od nedávnych správ, o ktorých sa hlasovalo na Výbore pre medzinárodný obchod. V porovnaní so správami o bilaterálnych obchodných vzťahoch spred jedného roka alebo dvoch rokov ako napríklad správy EÚ-Rusko alebo EÚ-Mercosur je oveľa opatrnejšia, čo sa týka ničím neobmedzeného voľného trhu. Myslím si, že naznačuje narastajúci konsenzus v spektre strán o dôležitosti aktívneho zapájania sa do politického prieskumu, ako najlepšie zosúladiť pravidlá obchodu s princípmi trvalo udržateľného rozvoja.
<P>
Myslím si, že v tomto ohľade nás môže tešiť, že sme čo možno najviac využili rôzne oneskorenia kola rokovaní WTO z Dauhy, ktoré nám do istej miery umožnili uskutočniť tento prieskum zameraný na nájdenie pravidiel pre spravodlivý a udržateľný obchod v našich bilaterálnych vzťahoch. Ďakujem preto spravodajcovi za aktívne hľadanie tejto možnosti.
<P>
Spomedzi mnohých pozitívnych signálov, ktoré vysiela táto správa generálnemu riaditeľstvu pre obchod pre začatie rokovaní s Ukrajinou o dohode o voľnom obchode, by som rada vyzdvihla štyri body.
<P>
Myslím si, že správa v odseku 10 správne upozorňuje pri snahách o vytvorenie udržateľného obchodu nezameriavať sa výlučne iba na vývoz a diverzifikáciu vývozu. Namiesto toho sa správa sústreďuje na dôležitosť rozvoja domáceho trhu ako nevyhnutného základu každého trvalo udržateľného rozvoja.
<P>
V odseku 13 správa navrhuje potrebu vytvorenia kompromisu s právami investorov. Inými slovami, trvá na vytvorení právneho rámca v Ukrajine, ktorý by podporoval overené postupy pri spoločenskej zodpovednosti podnikov.
<P>
V odseku 23 správa naznačuje významný posun zahraničnej politiky v oblasti energie, ktorá požaduje multilaterálne pravidlá pre prístup k zdrojom energie, a upozorňuje, aby sa nepodporovali preteky za najlepšími podmienkami pre jednostranný prístup k energiám.
<P>
Na záver, v odseku 36 správa uznáva, že poľnohospodárstvo je osobitnou činnosťou a nemožno sa k nej správať rovnako ako k priemyselným tovarom, a preto si bude vyžadovať iné tarifné pravidlá.
<P>
Pevne verím, že tieto a ďalšie body zostanú v konečnom texte, takže moja skupina bude môcť s radosťou hlasovať v prospech tejto správy. Chcem ešte iba dodať, že je podľa mňa naozaj škoda, že generálne riaditeľstvo pre obchod vzniesol námietky voči trom kľúčovým pozmeňujúcim a doplňujúcim návrhom, ktoré navrhli Zelení a podporil ich aj spravodajca, ktoré vyzývajú GR pre obchod, aby začal rokovania o dvojstrannej dohode o voľnom obchode iba v prípade, že ukrajinský parlament dá súhlas za začatie prístupových rokovaní s WTO. Hoci GR pre obchod má určite pravdu, že by to mohlo oddialiť uzatvorenie dvojstrannej dohody o voľnom obchode, ako poslanci Parlamentu musíme, tak ako sme to robili predtým pri uzatváraní dohôd o voľnom obchode na strane Európskej únie, trvať na tom, aby sa o tejto dôležitej udalosti vyjadrili občania, samozrejme, ukrajinský národ. Radi by sme sa preto osobitne poďakovali pánovi Zaleskému za to, že nepodľahol tlaku, a ešte raz za jeho vynikajúcu prácu.
<SPEAKER ID="384" NAME="Helmuth Markov, v">
mene skupiny GUE/NGL. - (DE) Vážený pán predsedajúci, každý sa poďakoval nášmu váženému kolegovi pánovi Zaleskému a ja urobím to isté. Komisia prijala jeho správu jednohlasne, bez jediného hlasu proti, z čoho jasne vyplýva, že ak sa budeme dostatočne usilovať, môžeme vytvoriť súhrnnú správu zástupcov rôznych strán.
<P>
Dovoľte mi uviesť niekoľko poznámok. V Ukrajine sa uskutočnili voľby. Boli demokratické, spravodlivé a slobodné, ale domnievam sa, že zanechali množstvo nevyriešených problémov. Súčasný prezident mal vždy problém rokovať so silnými predsedami vlády, či už to bola Júlia Tymošenková, ktorú odvolal v roku 2005, alebo Viktor Janukovič, ktorý bol vo funkcii v rokoch 2006 a 2007.
<P>
Hoci koaličná dohoda, ktorá bola uzatvorená medzi Alianciou Júlie Tymošenkovej a blokom Naša Ukrajina, existuje na papieri ako základ pre prípadnú novú vládnu konšteláciu, k vytvoreniu vlády zatiaľ ešte neprišlo. Nevieme ani, čo sa vlastne udeje, hoci termín sa už blíži. Ak bude vláda vytvorená do tohto dátumu, jej prvou úlohou podľa mňa bude riešiť ústavnú reformu, pretože bez reformy ústavy neexistuje žiadna záruka, že vnútorná stabilita politických síl v Ukrajine bude dostatočná na to, aby zabránila ďalšiemu novému kolu volieb, hlavne preto, že niektorí ľudia už premýšľajú nad zvolaním nových parlamentných volieb v čase určenom na prezidentské voľby.
<P>
Ak sa pozriete na určité oblasti, ako napríklad hospodársku politiku, správa OECD vykresľuje skutočne povzbudzujúci obraz. Hovorí, že Ukrajina v období rokov 2000-2006 zaznamenala priemerný nárast HDP vo výške 8,7 %. Ak sa však pozriete za tieto čísla, uvidíte obrovský obchodný deficit. Obchodný deficit Ukrajiny dosiahol viac ako 4,5 miliárd EUR pri obchode s krajinami SNŠ a deficit vo výške takmer 4,5 miliárd EUR pri obchode s Európskou úniou. Inými slovami, stále tu existuje reálna potreba pre ekonomickú zmenu a partnerské dohody môžu a musia byť využívané na tieto účely.
<P>
Na druhej strane, pri porovnaní so štatistickými údajmi krajiny ako je moja - Spolková republika Nemecko - sa javia ukrajinské ukazovatele ako skvelé. Miera nezamestnanosti v Ukrajine je nižšia, HDP rastie rýchlejšie, výdavky na dôchodky sú vyššie a vyššie percento zo svojho HDP dáva krajina do vzdelania, a teda na investície do budúcnosti, ako Spolková republika Nemecko. Máme preto všetky dôvody povedať, že krajina je nepochybne na správnej ceste.
<P>
Napriek tomu, že som poukázal na problémy v hospodárstve, existujú, samozrejme, problémy aj v iných oblastiach. Rusko jasne oznámilo a priamo stanovilo, že ceny energií s účinnosťou od 1. januára 2008 vzrastú o 10 %. To bude mať závažný dosah na ekonomiku Ukrajiny. V súčasnosti Ukrajina spláca svoje dlhy voči Rusku dodávkami plynu zo svojich vlastných podzemných ložísk. Uvidíme, ako sa to vyvinie. Opäť sa to stane politickým problémom a pre udržanie mieru je pre Európsku úniu dôležité zasiahnuť. Rusi majú právo zvýšiť svoje ceny a je bez debaty, že Ukrajinci budú musieť vyriešiť, ako sa vyrovnať s hospodárskym poklesom.
<P>
Zoberme si iný bod, a to sociálnu politiku. Všetky kandidujúce strany počas volebnej kampane ohlasovali obrovské zvýšenie výdavkov do sociálnej sféry. Keď sa pozriete na súčasnú koaličnú dohodu medzi Alianciou Tymošenkovej a prezidentským blokom, uvidíte, že v nej nie je žiadna zmienka o zvýšení výdavkov do sociálnej oblasti. Vzhľadom na súčasnú výšku príjmov z verejných financií by bolo prakticky úplne nemožné zrealizovať sľubované zvýšenie výdavkov. To znamená, že vývoj Ukrajiny nenapreduje tak rýchlo, ako sa vždy tvrdilo.
<P>
Ďalším bodom, na ktorý by som rád poukázal, je zahraničná politika. Všetky strany počas volebnej kampane sľubovali nasmerovanie krajiny bližšie k Európskej únii. Strana, ktorá vždy spájala toto priblíženie sa Európskej únii hlavne s otázkou prístupu do NATO, hlavne strana Naša Ukrajina, bola stranou, ktorá utrpela najväčšiu porážku. Absolútna väčšina ukrajinského obyvateľstva je proti členstvu v NATO. Preto žiadam Európsku úniu, aby tu postupovala veľmi opatrne. Väčšina obyvateľstva nechce, aby krajina vstúpila do NATO. Všetky dostupné údaje však naznačujú, že chcú jej vstup do WTO.
<P>
Ak v tejto súvislosti uvažujeme, ako by sa partnerské zmluvy mali dnes formovať, skutočné potreby vznikajú v oblastiach, kde má Ukrajina stále ešte problémy, o ktorých som hovoril. Ukrajina musí - a tu plne súhlasím s pánom Zaleskim - mať európsku perspektívu, vyhliadku vstupu do EÚ. Bolo by dobré pre Európsku úniu mať na východe silného partnera a bolo by to dobré pre Ukrajinu z pohľadu jej všeobecnej geostrategickej orientácie.
<SPEAKER ID="385" NAME="Bastiaan Belder, v">
mene skupiny IND/DEM. - (NL) Vážený pán predsedajúci, naša diskusia o obchode Európskej únie a hospodárskych vzťahoch s Ukrajinou, ktoré sú predmetom dôkladnej správy pána Zaleského, prichádza v rozhodujúci čase: uskutočnili sa parlamentné voľby a nová energická vláda bude musieť rázne riešiť ekonomické a politické problémy krajiny. Mám na mysli účinné opatrenia proti korupcii. S prichádzajúcou zimou bude Ukrajina potrebovať silnú vládu, ktorá bude schopná rokovať s Ruskom o dodávkach a tranzite ruského zemného plynu.
<P>
Po prečítaní tejto správy mám chuť povedať, že Európa dala jasne najavo, čo chce. Teraz je na rade Ukrajina. Krajina musí mať nielen účinnú vládu, ale aj vládu, ktorá demonštruje politické odhodlanie riešiť problémy. Obyvateľstvo je už po piatich voľbách po dlhom čase pochopiteľne unavené zo všetkých politických hádok. Ukrajinskí politici sa musia odteraz menej zaoberať jeden s druhým a viac politickou a ekonomickou budúcnosťou krajiny.
<P>
Áno, teraz je rad na Ukrajine, vážený pán predsedajúci, ale povedal by som viac ako iba toto. Aj Európska únia musí pracovať. Súhlasím s tým, čo naši spravodajcovia hovoria v odseku 51, že Európskej susedskej politike chýbajú jasné definície a perspektívy. Perspektíva členstva v EÚ musí byť v strednodobom alebo dlhodobom horizonte rozšírená aj na Ukrajinu. Európska únia ako súčasť Európskej susedskej politiky môže iniciovať alebo podporovať potrebné reformy v krajine.
<SPEAKER ID="386" NAME="Sylwester Chruszcz" AFFILIATION="NI">
(PL) Vážený pán predsedajúci, Ukrajina je krajina, ktorá má strategický význam v rámci Európskej susedskej politiky a je dôležitým partnerom pre krajiny Európskej únie.
<P>
Všetci veríme, že nárast obchodu medzi Ukrajinou a EÚ posilní hospodársky rast a spoluprácu s krajinami v regióne. Dobré ekonomické vzťahy budú prospešné pre obidve strany.
<P>
Hospodársky rast na Ukrajine by sa mal uskutočňovať tak, aby bola pritom rešpektovaná demokracia a zákony krajiny. V tomto momente mám na mysli rešpektovanie práv etnických menšín a otázka, ktorá je pre mňa veľmi dôležitá, aktivity velebiace fašizmus a genocídu, by nemali byť povolené. Podporujeme demokratické a hospodárske procesy u nášho východného suseda.
<P>
Na druhej strane sa zdá, že by bolo skutočne vhodné vyhnúť sa predpojatej a jednostrannej podpore ktoréhokoľvek politického bloku na Ukrajine.
<SPEAKER ID="387" NAME="Bogdan Golik" AFFILIATION="PSE">
(PL) Vážený pán predsedajúci, v prvom rade by som rád zablahoželal pánovi Zaleskému za mimoriadne výstižnú správu týkajúcu sa obchodných a hospodárskych vzťahov v krajine. Otázka spolupráce s Ukrajinou je v súčasnosti obzvlášť dôležitá a všetky iniciatívy na posilnenie spolupráce sú jasným znakom toho, že Európa má záujem o východného suseda a o otvorenosť na strane Európskej únie.
<P>
Problém spočíva v tom, že čas, kedy by bolo vhodné uskutočniť myšlienku bližšej spolupráce a ísť až za hranice Európskej susedskej politiky, čo doteraz bolo určitou výhodou pre Ukrajinu, sa blíži. Je nepochybné, že Ukrajina má pred sebou ešte dlhú cestu, aby sa priblížila k ekonomickým, politickým a sociálnym štruktúram Spoločenstva. Úlohy, ktorým Ukrajina čelí, sú dôkladne posúdené v správe.
<P>
Napriek tomu, že Ukrajina sa môže chváliť úspechmi v oblasti liberalizácie obchodu a kapitálových tokov, sú nevyhnutné ďalšie reformy a posilnenie ukrajinskej ekonomiky, vrátane jej členstva vo WTO. Napriek európskym ambíciám, ktoré sa jasne prejavili počas oranžovej revolúcie, sa Ukrajina ešte stále musí jednoznačne rozhodnúť, či si zvolí európske alebo ruské smerovanie. Ak chceme, aby si Ukrajina zvolila európske smerovanie, musíme to dať jasne najavo a musíme túto voľbu podporovať.
<P>
EÚ by mala vyjadriť svoj záujem o styky s Ukrajinou tým, že na jednej strane bude poskytovať aktívnu podporu zmenám v krajine, a na strane druhej tým, že bude prijímať kroky v rámci Európskej únie, ktorých cieľom bude postupný prechod zo susedskej politiky do politiky integrácie. Na dosiahnutie tohto cieľa bude potrebné podniknúť kroky v ekonomickej oblasti, ako aj na sociálnej a politickej aréne. Bolo by preto vhodné podporovať nezávislosť Ukrajiny od Ruska posilňovaním ekonomických väzieb, čo znamená vytvorenie zóny voľného obchodu medzi EÚ a Ukrajinou, vrátane Ukrajiny v energetickej sieti Spoločenstva, a možno financovaním dopravného systému.
<P>
Úžitok by mohla priniesť podpora a zavedenie programov, ktoré by propagovali Ukrajinu v Európskej únii a naopak, Európsku úniu v Ukrajine, a taktiež i programov na podporu rozvoja vedy a vzdelávania, problém, o ktorom hovoril pán profesor Buzek. Najdôležitejším krokom, ktorý by prispel k zmene obrazu Európskej únie v očiach Ukrajincov, by bolo zrušenie vízovej povinnosti pre cestovanie do Európskej únie, ako aj jednoznačné stanovisko, ktoré je momentálne všeobecne diskutované, že Ukrajina bude schopná vstúpiť do Európskej únie, i keď si to bude vyžadovať dlhšie časové obdobie.
<SPEAKER ID="388" NAME="Šarūnas Birutis" AFFILIATION="ALDE">
(LT) Prezident Juščenko 18. októbra v Portugalsku oznámil zámer Ukrajiny vstúpiť do WTO v tomto roku. Ukrajina už ukončila rokovania s krajinami WTO s výnimkou Kirgizska, ktoré stále trvá na vymáhaní starých pohľadávok vo výške 27 miliónov USD z obdobia sovietskych časov.
<P>
Prijatie Ukrajiny do WTO prinesie zníženie dovozných daní a nárast počtu dovozcov. Stále je však dôležité, aby Ukrajina zaviedla systematické hospodárske reformy. Napriek pozitívnym zmenám, akými sú členstvo vo WTO, verejná nálada naznačuje, že je potrebné uskutočniť dôležité reformy.
<P>
Ukrajina sa rýchle rozvíja. V posledných rokoch prišlo k výraznému nárastu HDP, stále však je ešte treba vykonať množstvo práce v oblasti hospodárskej produktivity a konkurencieschopnosti. Podľa správy Svetového ekonomického fóra o globálnej konkurencieschopnosti na roky 2007-2008 Ukrajina klesla zo 69. na 73. miesto. Vplyv oligarchov je rozhodne negatívny.
<P>
Ukrajina je strategickým partnerom a je preto dôležité, aby sa ďalej integrovala do dôležitých sektorov, akými sú energia a dvojstranný obchod. Dôkladne by sa mala zvážiť významná úloha Ukrajiny v zaistení bezpečnosti pri zásobovaní energiou v EÚ. Pretože Ukrajina zohráva strategickú úlohu tranzitnej krajiny, cez územie ktorej by sa mohla prepravovať ropa a zemný plyn, mala by sa podporovať možnosť integrácie Ukrajiny do transeurópskej dopravnej siete.
<P>
Verím, že teraz po voľbách do Verchovnej Rady sa Ukrajina vydá na cestu politickej stability. Domnievam sa, že EÚ by vo vzťahu k Ukrajine mala pokračovať vo svojej politike otvorených dverí.
<SPEAKER ID="389" NAME="Zbigniew Krzysztof Kuźmiuk" AFFILIATION="UEN">
(PL) Vážený pán predsedajúci, vážený pán komisár, posilňovanie a rozvoj politických a ekonomických väzieb s Ukrajinou by bolo jednoznačne v záujme Európskej únie. Ukrajina, ktorej pomohol pokračujúci proces demokratizácie, sa stala jedným z najperspektívnejších obchodných partnerov Európskej únie.
<P>
Ambície krajiny stať sa členom Svetovej obchodnej organizácie si zaslúžia podporu. Prijatie Ukrajiny do tejto organizácie ukáže raz a navždy, že krajina prešla z centrálne plánovanej ekonomiky k plne funkčnej trhovej ekonomike.
<P>
Je rovnako dôležité akceptovať snahy Ukrajiny o vytvorenie dobrých politických a ekonomických väzieb s Ruskom. Pretože Rusko sa ponukou dohody o vytvorení spoločnej zóny voľného obchodu snaží získať kontrolu nad krajinou v záujme svojich vlastných cieľov, je dôležité, aby Európska komisia zaujala jasné stanovisko podporujúce Ukrajinu v jej snahách stať sa členom Európskej únie. Ukrajina by mala mať korektné politické a hospodárske vzťahy s Ruskom, ale zároveň by sme mali podporovať jej snahy o členstvo v EÚ.
<P>
Začiatkom budúceho roka nadobudnú platnosť rozhodnutia o pripojení Poľska k Schengenskej dohode. Je dôležité, že dodržiavanie bezpečnostných predpisov na hraniciach s Európskou úniou zároveň nevytváralo nový Berlínsky múr pre obyvateľov Ukrajiny. Verím, že Európska komisia umožní Poľsku zaviesť tieto predpisy spôsobom, aby tieto boli prospešné aj pre obyvateľov Ukrajiny.
<SPEAKER ID="390" NAME="Kathy Sinnott" AFFILIATION="IND/DEM">
Vážený pán predsedajúci, minulý marec počas návštevy parlamentu som diskutovala s predsedom vlády Viktorom Janukovičom. Položila som mu otázky týkajúce sa ohavného, ale lukratívneho a veľmi rozšíreného nezákonného obchodu s ľudskými telesnými orgánmi v jeho krajine. Na moje prekvapenie túto skutočnosť nepoprel. V skutočnosti povedal, že je to veľmi bolestivá záležitosť, a požiadal nás vo Výbore pre zahraničné veci o pomoc, predovšetkým s priekupníkmi orgánov, z ktorých mnohí sú z EÚ.
<P>
Je dôležité, aby sme vyslovili poklonu Ukrajine za jej otvorenosť, s akou o probléme hovorí, a mali by sme vyjadriť silnú túžbu odstrániť tento obchod ako úplne nezlučiteľný s ľudskou dôstojnosťou a s užšími vzťahmi medzi Európskou úniou a Ukrajinou. Cieľom tejto správy je pomôcť Ukrajine v oblastiach, ako napríklad obchod. Táto pomoc musí zahŕňať aj pomoc, o ktorú požiadal Parlament bývalý predseda vlády. Je to naliehavý prípad, pretože nikto nemôže hovoriť o ďalšej spolupráci s krajinou, kde nelegálne obchodovanie so živými alebo mŕtvymi darcami tvorí významnú časť ekonomiky. Boj proti tomuto obchodovaniu musí zohrávať významnú úlohu pri spolupráci medzi EÚ a Ukrajinou.
<SPEAKER ID="391" NAME="Béla Glattfelder" AFFILIATION="PPE-DE">
(HU) Veľmi pekne ďakujem, pán predsedajúci. Aj ja sa chcem pripojiť k tým, ktorí blahoželali pánovi Zaleskému k jeho vynikajúcej správe. Európska únia má záujem na tom, aby Ukrajina bola politicky stabilná a aby sa rozvíjala po ekonomickej stránke. Úspešná Ukrajina môže slúžiť ako pozitívny príklad pre všetky krajiny tejto oblasti a pre štáty bývalého Sovietskeho zväzu posilňovať demokraciu v tejto oblasti.
<P>
Európska únia musí pomáhať Ukrajine a povzbudzovať ju, aby svoju budúcnosť neviazal na Rusko, ale na Európsku úniu. Ukrajina je európskou krajinou a jej zemepisná poloha, história a kultúrne tradície ju viažu k Európe. Musíme pomáhať Ukrajine, aby bola schopná uplatňovať pravidlá WTO. Členstvo vo WTO môže viesť k dohode s Európskou úniou o voľnom obchode.
<P>
Expandujúci obchod je spoločným záujmom Európy i Ukrajiny, je však potrebný nenarušený obchod, kde Ukrajina zabezpečí dodržiavanie predpisov v sociálnej oblasti, v zamestnávaní, v oblasti zdravia zvierat a rastlín a právnych predpisov týkajúcich sa životného prostredia. Ak to zlyhá, budeme musieť čeliť mnohým problémom.
<P>
Dovoľte mi uviesť v tomto prípade Maďarsko ako príklad, keďže hraničí s Ukrajinou. Maďarskí chovatelia hydiny musia vynaložiť mimoriadne nákladné investície, aby splnili predpisy týkajúce sa riadneho zaobchádzania so zvieratami a životného prostredia. Ak by sa dohoda o voľnom obchode vzťahovala aj na výrobky živočíšnej výroby, významné percento maďarských výrobcov by prenieslo svoje výrobné závody na Ukrajinu, sotva 100 km od súčasných lokalít, kde by mohli pokračovať v konkurencieschopnej výrobe pri mimoriadne nízkych nákladoch. Avšak všetky výrobky, ktoré by sa tu vyrobili, nerešpektujúc predpisy týkajúce sa riadneho zaobchádzania so zvieratami, by sa vrátili späť do Európskej únie aj po rieke Tise, ktorá z Ukrajiny tečie do Maďarska, takže by sme v Maďarsku museli čeliť problémom s ochranou životného prostredia.
<P>
Preto som toho názoru, že musíme pomôcť Ukrajine, aby čo možno najskôr prijala všetky medzinárodné predpisy v sociálnej oblasti, v oblasti zdravia zvierat ochrany životného prostredia. Veľmi pekne vám ďakujem za pozornosť.
<SPEAKER ID="392" NAME="Stavros Arnaoutakis" AFFILIATION="PSE">
- (EL) Vážený pán predsedajúci, ja sa chcem takisto poďakovať pánovi Zaleskému za jeho vynikajúcu prácu.
<P>
Ukrajina je významným obchodným partnerom EÚ. Podporujeme jej vstup do WTO a rokovania zamerané na vytvorenie zóny voľného obchodu s Úniou.
<P>
Z tohto dôvodu je potrebné naďalej rozvíjať ekonomickú výkonnosť Ukrajiny, aby sa mohla čo možno najviac priblížiť k ekonomike EÚ.
<P>
Okrem toho treba vynaložiť väčšie úsilie na účinné riešenie niektorých úloh na Ukrajine. Pozornosť si vyžadujú nasledujúce oblasti: boj proti korupcii, nezákonný obchod, posilnenie spolupráce s Úniou v oblasti vedy, technológie a vzdelávania, vytváranie užších cezhraničných stykov.
<P>
Ak sa Ukrajina bude naďalej usilovať energickejšie podporovať reformné snahy, na ktoré sa podujala, nazdávam sa, že žiadané výsledky nebudú meškať.
<SPEAKER ID="393" NAME="Andrzej Tomasz Zapałowski" AFFILIATION="UEN">
(PL) Vážený pán predsedajúci, Ukrajina v súčasnosti stojí pred strategickým rozhodnutím: alebo sa rozdelenie v Ukrajine stane pretrvávajúcou skutočnosťou v dôsledku vytvorenia oranžovej koalície, alebo sa vytvorí koalícia Naša Ukrajina spolu so Stranou regiónov. Rozhodnutie v tejto záležitosti bude mať pre budúce vzťahy medzi EÚ a Ukrajinou nesmierny význam. Ak sa zvolí prvá alternatíva, je vysoko pravdepodobné, že to povedie k politickej spolupráci s Európskou úniou, ale aj k nesmiernym ekonomickým napätiam s Ruskom. Ak sa vytvorí oranžovo-modrá koalícia, dosiahne sa relatívna ekonomická stabilita, ale výrazne sa oddiali integrácia Ukrajiny s EÚ.
<P>
Nie som si istý, či je EÚ v súčasnosti schopná poskytnúť Ukrajine dostatočnú pomoc, ktorá by nahradila tejto krajine straty spôsobené konfliktom s Ruskom. Táto otázka je veľmi dôležitá, keďže EÚ musí urobiť vyhlásenie, či je pripravená poskytnúť Ukrajine výraznú finančnú i politickú pomoc. Ak naše stanovisko nebude jednoznačné, my sami vyvoláme destabilizáciu vnútornej situácie v Ukrajine. Chcem zablahoželať pánovi Zaleskému k jeho správe.
<SPEAKER ID="394" NAME="Laima Liucija Andrikien" AFFILIATION="PPE-DE">
(LT)
<P>
Keby sa ma dnes niekto spýtal, ktorá krajina zapojená do Európskej susedskej politiky stojí najbližšie k Európskej únii, bez váhania by som povedala: Ukrajina.
<P>
Táto obrovská krajina so 46 miliónmi obyvateľov má právo byť hrdá na svoje demokratické výdobytky, ktoré dosiahla po rozpade Sovietskeho zväzu. Nepochybne sa z nej vyvinul jeden z najsľubnejších partnerov EÚ. Ako zástupkyňa delegácie Európskeho parlamentu som pred vyše mesiacom mala príležitosť pozorovať v tejto krajine voľby do parlamentu a s uspokojením som sledovala zreteľný trend, zameraný na rozvoj demokratických občianskych inštitúcií, demokracia sa stala integrálnou súčasťou života v Ukrajine a voľby v tejto krajine sa nelíšia od volieb konaných v členských štátoch EÚ.
<P>
Ak sa pozriete na mapu, ihneď zistíte, že postavenie Ukrajiny nie je ľahké (na jednej strane sa nachádza EÚ a na druhej strane zasa Rusko). Rozhodovanie nie je ľahké, ako nie je ľahké ani dať odpoveď na otázku - 'Quo vadis, kam kráčaš, Ukrajina?' Napriek tomu je však zrejmé, že Ukrajina musí urobiť neodvolateľné rozhodnutie.
<P>
Ak sa Ukrajina rozhodne, to neznamená, že bude musieť prerušiť všetky dlhodobé obchodné a hospodárske styky s Ruskom a SNŠ, alebo že Rusko sa nebude môcť zapojiť do ukrajinskej ekonomiky; naopak, skôr opak je pravda. Ale napríklad dohoda o jednotnom hospodárskom priestore SNŠ, ktorý nedávno Rusko navrhlo Ukrajine, by skôr ohrozovalo ambície Ukrajiny dosiahnuť ekonomickú nezávislosť, ako jej pomáhalo realizovať jej ambície.
<P>
Rada by som zdôraznila, že EÚ spoločne so svojimi inštitúciami, so svojimi členskými štátmi by mala poskytnúť Ukrajine politickú a diplomatickú pomoc, ktorá by bola zameraná na prijatie Ukrajiny do Svetovej obchodnej organizácie. Veľmi dôležitá bude pomáhať Ukrajine aj po jen vstupe do WTO, a to napríklad pri oficiálnych rokovaniach o dohodách o voľnom obchode a a pri vypracovaní novej, podrobnejšej dohody medzi EÚ a Ukrajinou.
<P>
Na záver by som sa rada poďakovala môjmu poľskému kolegovi pánovi Zaleskému za jeho znamenitú správu. Našim kolegom z Ukrajiny želám všetko najlepšie, aby úspešne ukončili vytváranie novej vlády a pustili sa do dôležitých úloh, ktoré ich očakávajú.
<SPEAKER ID="395" NAME="Bogusław Rogalski" AFFILIATION="UEN">
(PL) Vážený pán predsedajúci, Ukrajina je zo strategického hľadiska dôležitým partnerom Európskej únie. Tvorí prirodzený most medzi Ruskom a strednou Áziou.
<P>
Ukrajina je najväčším obchodným partnerom EÚ od roku 2004, teda od roku jej najväčšieho rozšírenia. EÚ a Ukrajina majú do značnej miery tie isté hospodárske a obchodné záujmy a z tohto dôvodu je veľmi rozumné ísť cestou ďalšej integrácie našich trhov, aby sme získali čo možno najväčšie zisky. Na to je potrebné vytvoriť spoločnú zónu voľného obchodu, ale ešte predtým musí Ukrajina ukončiť proces vstupu do WTO. Mali by sme vyvinúť maximálne politické i diplomatické úsilie, aby sme pomohli Ukrajine získať toto členstvo. Táto pomoc by mala byť nepretržitá, aby sme pomáhali Ukrajine plniť požiadavky WTO.
<P>
Mali by sme pamätať na skutočnosť, že za Ukrajinou sa nachádza mocná ruka Ruska, ktoré by opäť raz rado panovalo nad touto časťou Európy. Z tohto dôvodu je to dobrý nápad udeliť Ukrajine štatút krajiny s trhovou ekonomikou, ktorá priblíži túto krajinu k Západnej Európe, čo by v konečnom dôsledku malo viesť k členstvu v Európskej únii. Správa pána Zaleského je z tohto hľadiska výborným krokom a ja k nej takisto blahoželám.
<SPEAKER ID="396" NAME="Daniel Caspary" AFFILIATION="PPE-DE">
(DE) Vážený pán predsedajúci, dovoľte mi začať svoj komentár s poznámkou, že toto je už druhá rozprava, ktorá sa zaoberá zahraničnopolitickou záležitosťou, na ktorej nebola zastúpená Komisia v osobe žiadneho kompetentného komisára. V dopoludňajších hodinách bola naša rozprava zameraná na predmet globalizácie, a nebol prítomný žiaden kompetentný komisár, a dnes večer takisto chýbajú členovia Komisie, ktorí sú zodpovední za túto dôležitú záležitosť. Nemám nič proti nášmu váženému komisárovi Borgovi, ale podľa môjho názoru by to bolo vhodné, keby Komisia bola zastúpená komisárom zodpovedným za prerokúvaný predmet. Bol by som rád, vážený pán prezident, keby ste pre prípad budúcich rozpráv mohli túto moju požiadavku postúpiť Komisii a som presvedčený, že by to poslúžilo záujmom celého kolégia komisárov.
<P>
Chcel by som vyjadriť svoje poďakovanie pánovi Zaleskému za jeho vyváženú správu. Musíme skvalitniť našu spoluprácu s našimi ukrajinskými susedmi. Z tohto hľadiska je dobré, že európska susedská politika sa bude podľa toho formovať. Z tohto hľadiska je dobré, že Ukrajina vstúpi do WTO. Z tohto hľadiska je žiaduce, aby sme rokovali o partnerstve a spolupráci, a je dobré, ak budeme podporovať víziu zameranú na zónu voľného obchodu, ktorý bude štartom do starostlivého odhaľovania európskych perspektív vzhľadom na Ukrajinu.
<P>
V tejto súvislosti mi dovoľte povedať, že si neviem predstaviť členstvo Ukrajiny v EÚ v blízkej budúcnosti. Veľmi naliehavou požiadavkou, prospešnou pre obe strany, je skvalitnená spolupráca, o ktorej už hovorili mnohí z mojich kolegov. Ja pripisujem osobitnú dôležitosť plodnej spolupráci a úzkej solidarite s našimi východnými susedmi.
<P>
Podľa môjho názoru je napríklad neúnosné, aby Rusko svoju spoluprácu s Ukrajinou podmieňovalo tým, aká vláda bude v Kyjeve pri moci a ktorú parlamentnú väčšinu si zvolí ukrajinský národ. Toto sa nedá tolerovať a s takouto politikou sa Rusko vydalo na zlú cestu. My ako Európania, ako Európska únia, musíme podporovať ukrajinský národ v jeho ďalších krokoch na ceste k nezávislosti a pevne zakotvenej demokracii. Správa pána Zaleského je mocným a dôležitým príspevkom k tomuto úsiliu.
<SPEAKER ID="397" NAME="Predsedajúci">
Som presvedčený, že máte pravdu, pán Caspary, že k rozprave by mal zaujať stanovisko príslušný komisár, ale z praktického hľadiska to nie je vždy možné. Viem, že pán Borg je mimoriadne skúsený komisár a politik, ktorý nepochybne pretlmočí vaše posolstvo osobám, ktorých sa to týka.
<P>
Mal by som upozorniť, že na dnešnú rozpravu o globalizácii reagoval pán Barroso, takže máme rôznorodú, ale veľmi kompetentnú Komisiu.
<SPEAKER ID="398" NAME="Bogusław Sonik" AFFILIATION="PPE-DE">
(PL) Vážený pán predsedajúci, čo sa týka zahraničnej politiky Európskej únie, Ukrajina by mala mať prednosť. Dôvodom je jej strategická geopolitická poloha. Na jednej strane leží v priamom susedstve Európskej únie, a na druhej strane by mohla byť dôležitým mostom medzi EÚ, Ruskom a strednou Áziou. Vďaka svojmu prístupu k Čiernemu moru by mohla byť v tejto oblasti aj dôležitým ekonomickým partnerom.
<P>
Pokiaľ ide o pomoc Ukrajine zo strany členských štátov vzhľadom na jej vstup do WTO, podporujem odporúčania spravodajcu. Vstup do WTO prinesie Ukrajine a celej oblasti veľké množstvo výhod. Pritom však nesmieme stratiť zo zreteľa skutočnosť, že z historických dôvodov Kyjev musí toho ešte veľa vykonať. Európska únia by mala podporovať Ukrajinu v opätovnom vybudovaní krajiny na mnohých úrovniach, a to nielen pokiaľ ide o jej hospodárstvo alebo priemysel, ale aj v oblasti sociálnych vecí. Ak berieme do úvahy politickú komplexnosť Ukrajiny, vyžaduje sa aj značná miera flexibilita, pokiaľ ide o zahraničnú politiku.
<P>
V tejto etape brať do úvahy aj Rusko, ktorého záujmy sú v rozpore so záujmami Spoločenstva na západ od rieky Dneper. Demokracia v Ukrajine je veľmi mladá. Posledné roky však ukázali, že demokratické procesy sa postupne stabilizujú. V súčasnosti však nemôžeme ignorovať skutočnosť, že v závislosti od spoločenských postojov sa môže stať, že moci sa ujmú protieurópske sily. Z tohto dôvodu sa chcem zablahoželať tým, ktorí už prehovorili v tejto rozprave, a chcem povedať, že podporujem správu pána Zaleského. Je to správa, ktorá sa dotkla všetkých týchto podstatných otázok a ktorá naznačila cestu, ktorou sa má EÚ vydať vo svojej politike smerom k Ukrajine.
<SPEAKER ID="399" NAME="Joe Borg">
člen Komisie. - Vážený pán predsedajúci, chcel by som sa poďakovať poslancom parlamentu za ich komentáre a zaujímajú rozpravu.
<P>
Urobil som si dobré poznámky a hlavné myšlienky vašich správ budem tlmočiť môjmu kolegovi, pánovi komisárovi Mandelsonovi, ktorý je dnes na dôležitom medzinárodnom stretnutí, ktoré nemohol vynechať. Som si však istý, že im bude venovať náležitú pozornosť.
<P>
Dovoľte mi, aby som zareagoval na niektoré body, ktoré boli vznesené v dnešnej rozprave. Nebudem sa detailne venovať rozličným bodom, ale chcel by som podčiarknuť, že sme toho istého názoru, čo sa týka dvoch dôležitých záverov.
<P>
Po prvé, Ukrajina je kľúčovým a vzácnym partnerom v susedskej stratégii Európskej únie. Máme ten istý pohľad na vaše kľúčové posolstvo, ktoré sa týkajú pozitívnej ekonomickej závislosti, vzťahov v oblasti energie, oblasti vedy, vzťahov medzi jednotlivcami a potreby prehlbovať a posilňovať naše hospodárske vzťahy.
<P>
Pokiaľ ide o vstup Ukrajiny do WTO, Komisia plne súhlasí s touto záležitosťou kľúčového významu. Komisia a členské štáty sú však toho názoru, že rokovania o dohode o voľnom obchode predstavujú závažný krok, ktorý treba urobiť čo možno najskôr. V dôsledku toho finalizácia ženevského procesu súvisiaceho so vstupom Ukrajiny do WTO bude základom pre to, aby sa mohli začať rokovania zamerané na vytvorenie rozsiahlej a komplexnej dohody o voľnom obchode. Dúfame, že proces súvisiaci so vstupom do WTO sa ukončí koncom tohto roku alebo začiatkom roku 2008.
<P>
Naším cieľom je uzatvoriť takú ambicióznu obojstrannú obchodnú dohodu, akú sme doteraz ešte neuzatvorili. Dohoda sa bude musieť zaoberať aj otázkou inštitucionálnych kapacít a potrebnými reformami, clami, políciou a súdnictvom, ako aj otázkami korupcie vo všeobecnosti.
<P>
Pokiaľ ide o vedecké výmeny a víza, navrhoval by som, aby aj tieto otázky boli riešené v rámci dohody o voľnom obchode.
<P>
Dovoľte mi konštatovať, že narastajúce objemy obchodných činností neohrozujú trvale udržateľný rozvoj. Naopak, prijímaním noriem EÚ skôr napomáhajú trvale udržateľný rozvoj.
<P>
Pokiaľ ide o možný vstup Ukrajiny do EÚ, rád by som zdôraznil, že ani jedna strana nie je pripravená na tento krok. Novou posilnenou dohodou sa Ukrajina veľmi tesne a v mnohých oblastiach priblíži k EÚ, ale pokiaľ ide o budúci vývoj vzťahov medzi EÚ a Ukrajinou, vzhľadom na ustanovenia zmluvy nebudeme robiť nijaké predčasné úsudky.
<P>
Na záver by som sa ešte raz chcel poďakovať spravodajcovi za túto kvalitnú správu, ktorú považujeme za vyváženú, a pri svojej ďalšej práci súvisiacej s Ukrajinou sa náležite zamyslíme nad jej odporúčaniami.
<SPEAKER ID="400" NAME="Predsedajúci">
Veľmi pekne ďakujem, pán komisár, a ďakujem všetkým rečníkom, ktorí vystúpili v tejto dôležitej rozprave zameranej na mimoriadne dôležitú tému.
<P>
Rozprava sa skončila.
<P>
Hlasovanie sa uskutoční vo štvrtok.
<P>
Písomné vyhlásenia (článok 142)
<SPEAKER ID="401" NAME="András Gyürk  " AFFILIATION="PPE-DE">
písomne. - (HU) Správa, o ktorej sme práve rokovali, poukazuje na skutočnosť, že Ukrajina je pre Európsku úniu strategicky dôležitým partnerom; lebo môže mať dôležitú úlohu sprostredkovateľa s Ruskom a ďalšími stredoázijskými krajinami. Sme presvedčení, že posilnenie hospodárskych vzťahov na základe princípov voľného obchodu je obojstranne mimoriadne výhodné. Osobitne to platí pre oblasť energetickej politiky.
<P>
Udalosti posledných mesiacov poukázali na skutočnosť, že energetický sektor v Ukrajine v súčasnosti charakterizuje neprehľadnosť. Neprehľadné vzťahy vytvárajú priestor pre korupciu a politický nátlak. Tieto však nijako nepodporujú vznik trhových vzťahov. Bránia Ukrajine v jej úsilí zameranom na integráciu s Úniou a tým aj ohrozujú bezpečnosť európskych dodávok.
<P>
Európska únia a Ukrajina musia spolupracovať práve z tohto dôvodu, aby sa uskutočnili princípy priehľadnosti a konkurencie, len čo sa začne rozvíjať spolupráca v energetickej oblasti. Zároveň sa musíme za každú cenu usilovať udržiavať naše vzťahy na základoch vzájomnosti.
<P>
Nazdávam sa, že je veľmi dôležité si uvedomiť, že nemožno hovoriť o ekonomickej spolupráci, ktorá sa má vyvinúť medzi Európskou úniou a Ukrajinou, bez toho, aby sme nebrali do úvahy ambície Ruska. Ukrajinská vláda, ktorá sa ujíma svojej funkcie, môže zohrať dôležitú úlohu v tom, aby zabezpečila realizáciu princípov naznačených vyššie nielen v súvislosti s dialógom s Úniou, ale s celým regiónom.
<SPEAKER ID="402" NAME="Gábor Harangozó  " AFFILIATION="PSE">
písomne. - Po rozšírení EÚ v roku 2004 a prístupe krajín, ktoré mali spoločné vonkajšie hranice s Ukrajinou je zrejmé, že Ukrajina sa ako celok stala pre EÚ strategicky dôležitým partnerom a zároveň aj dominantným činiteľom v tejto oblasti. Od roku 2004 je EÚ najdôležitejším obchodným partnerom Ukrajiny a rozšírenie hraníc Únie na východ rozhodne otvorilo nové možnosti pre trh, spoluprácu v priemysle a pre hospodársky rast v tejto oblasti.
<P>
Z tohto hľadiska je veľmi dôležité, aby Únia aktívne podporovala vstup Ukrajiny do Svetovej obchodnej organizácie (WTO), čo umožní vytvoriť rýdzu zónu voľného obchodu medzi EÚ a Ukrajinou v zdravom a priehľadnom inštitucionálnom rámci. Vo všeobecnosti možno povedať, že Únia má záujem podporovať dobré obchodné, hospodárske a sociálne výsledky v Ukrajine, aby sa v tejto oblasti zabezpečili obchodné vzťahy a politická stabilita.
<P>
Preto podporujeme hlasy, ktoré žiadajú dať koordinovanú globálnu odpoveď na politické, hospodárske a sociálne výzvy vo Východnej a Strednej Európe. Aby sme boli konkrétnejší, spolu s Ukrajinou by sme mali zaujať konzistentný postoj k dôležitým otázkam, ako sú spoľahlivé dodávky energie, jadrová bezpečnosť, poľnohospodárske otázky a zásady na ochranu dlhodobo fungujúceho životného prostredia.
