<CHAPTER ID="009">
Príprava zasadnutia Európskej rady (18. a 19. júna 2009) (rozprava) 
<SPEAKER ID="202" NAME="Predseda">
Ďalším bodom programu sú vyhlásenia Rady a Komisie o prípravách zasadnutia Európskej rady 18. a 19. júna.
<SPEAKER ID="203" NAME="Alexandr Vondra">
úradujúci predseda Rady. - Vážený pán predseda, vítam príležitosť stáť tu pred vami ešte pred zasadnutím Európskej rady, ktorého sa ja osobne nezúčastním. Teraz sú okolnosti, samozrejme, trochu nezvyčajné, pretože by mala byť menovaná nová česká vláda. Na konci svojho prejavu ešte poviem pár slov k tejto téme.
<P>
Dovoľte mi, aby som najskôr prešiel hlavné body programu júnového zasadnutia Európskej rady, keďže ho pripravuje naše predsedníctvo. Začnem s inštitucionálnymi otázkami. V decembri 2008 sa Európska rada dohodla na spôsobe, ako umožniť vstup Lisabonskej zmluvy do platnosti do konca roka 2009. V podstate to zahŕňa poskytnutie právnych garancií a záruk v množstve otázok, ktoré trápia írskych občanov, za ktoré sa írska vláda pokúsi ratifikovať Zmluvu do konca októbra.
<P>
Na vykonaní dohody sa ešte stále pracuje a v tejto fáze ešte nemôžem ísť do detailov. Som presvedčený, že nasledujúce zasadnutie Európskej rady dokáže splniť svoj záväzok.
<P>
Ako zrejme viete, zajtra sa bude v českom Senáte hlasovať o ratifikácii Lisabonskej zmluvy. V noci cestujem domov, aby som tam bol od skorého rána. Verím, že výsledok tohto hlasovania vyšle pozitívny signál ostatným členským štátom a že zmierni niektoré zbytočné obavy. Tvrdo na tom pracujem. Českým senátorom však v tomto demokratickom rozhodnutí treba nechať bezpodmienečnú nezávislosť. Je zrejmé, že akýkoľvek pokus o vyvinutie tlaku by mohol byť kontraproduktívny.
<P>
V decembri 2008 sa tiež dohodlo, že proces menovania ďalšej Komisie, obzvlášť určenie jej predsedu, sa bezodkladne začne po voľbách do Európskeho parlamentu v júni 2009.
<P>
Som si plne vedomý tu vyjadrených názorov o vhodnosti zapojenia Európskeho parlamentu adekvátnym spôsobom do tohto procesu. Predsedníctvo bude, samozrejme, úzko spolupracovať nielen s členskými štátmi, ale aj s Parlamentom.
<P>
Teraz poviem pár slov o hospodárskej a finančnej kríze, ktorá bude zaiste dominovať v programe, a o potrebe ďalej reagovať na túto krízu.
<P>
Kríza ukázala akútnu potrebu posilniť účinnosť dozoru a regulácie finančných inštitúcií a zlepšiť mechanizmy riadenia krízy. Už sme na tom začali pracovať na úrovni EÚ aj globálne. Skupina, ktorej predsedá pán de Larosière, má v tejto súvislosti veľmi zaujímavé názory a Komisia minulý týždeň predložila prvý súbor návrhov. Ďalšie návrhy sa očakávajú v nasledujúcich týždňoch.
<P>
O týchto návrhoch rokuje a bude rokovať Rada Ecofin - dnes sa uskutoční zasadnutie Rady Ecofin - a naším cieľom bude dosiahnuť prvé rozhodnutia Európskej rady. Je to ambiciózny cieľ a, samozrejme, v práci bude treba pokračovať aj po júni, a preto je veľmi dôležité, aby júnové zasadnutie Európskej rady bolo schopné vyslať silný signál na rýchle prijatie návrhov, ktoré predloží Komisia.
<P>
Vo všeobecnosti júnové zasadnutie Európskej rady posúdi situáciu finančných trhov a zhodnotí účinnosť doteraz prijatých opatrení. Taktiež zhodnotí opatrenia prijaté na podporu "reálneho" hospodárstva a v tejto súvislosti sa pozrie na situáciu zamestnanosti.
<P>
Vo štvrtok, teda pozajtra, budeme mať špeciálny samit o zamestnanosti so špeciálnymi partnermi z Prahy, ktorý by sa mal zaoberať týmito dôležitými otázkami. O programe tohto samitu budete podrobne informovaní ešte dnes v rámci špeciálnej rozpravy.
<P>
Okrem výsledku samitu, ktorý sa uskutoční vo štvrtok v Prahe, ako aj zaujímavých seminárov a kurzov organizovaných v posledných týždňoch v Českej republike, Švédsku a Španielsku, Komisia tiež onedlho, počas príprav júnového zasadnutia Európskej rady, vydá oznámenie, takže v čase konania zasadnutia budeme mať množstvo zaujímavých názorov a odporúčaní na zváženie.
<P>
Dovoľte mi však zdôrazniť, že nejde o zavedenie novej stratégie pre zamestnanosť. Už máme jednu - lisabonskú stratégiu pre rast a zamestnanosť. Nedávno sme potvrdili súčasné usmernenia pre zamestnanosť a prijali špecifické odporúčania pre jednotlivé štáty. Dovoľte mi, aby som vo všeobecnosti pripomenul, že balíky stimulov, ktoré prijala Únia a členské štáty od konca minulého roka, sú hlavným príspevkom k podpore zamestnávania.
<P>
Čo sa týka zmeny klímy, júnové zasadnutie Európskej rady sa vráti k prípravám samitu o klimatických zmenách, ktorý sa bude konať v Kodani. Zhodnotí dosiahnutý pokrok na medzinárodnej úrovni aj čo sa týka našich interných príprav.
<P>
Ide o komplexnú otázku, najmä preto, že rokovania s našimi medzinárodnými partnermi prebiehajú súbežne s našimi internými diskusiami. Včera sa v Prahe uskutočnil samit medzi EÚ a Japonskom. Je zrejmé, že na podporu ambicióznej dohody v Kodani bude potrebné veľké množstvo finančných prostriedkov. EÚ prevezme svoj podiel, čo, samozrejme, tiež vyžaduje spravodlivú internú dohodu o rozdelení záťaže.
<P>
To, ako ďaleko zájdeme na júnovom zasadnutí Európskej rady v súvislosti s našou internou dohodou, bude závisieť od toho, ako ďaleko zašli naši medzinárodní partneri vrátane USA, a od fázy rokovaní v multilaterálnom rámci. Dovoľte, aby som zdôraznil, že EÚ pokračuje v snahe preukázať schopnosť vedenia s cieľom dosiahnuť ambiciózny výsledok v Kodani.
<P>
V tejto fáze je ešte priskoro hovoriť podrobne o programe Európskej rady, pokiaľ ide o vonkajšie vzťahy. Avšak koncom tohto týždňa sa v Prahe budú konať dva dôležité samity s tretími krajinami: samit Východného partnerstva, ktorý sa bude konať 7. mája a samit Južný koridor - nová hodvábna cesta, ktorý sa bude konať nasledujúci deň. Je veľmi pravdepodobné, že Európska rada bude rokovať o nadväznostiach k týmto podujatiam, ktoré sú z dlhodobého hľadiska kľúčové pre záujmy Únie.
<P>
Takisto môžeme očakávať nejaké rokovania na samitoch trojky s Japonskom a Kanadou a iných dôležitých samitoch a stretnutiach naplánovaných v máji, vrátane Ruska. Program vonkajších vzťahov bude v každom prípade aktualizovaný na základe aktuálneho vývoja, presnejšie stretnutí Rady pre všeobecné záležitosti a vonkajšie vzťahy v máji a júni, ktoré sa okrem bežného programu budú zaoberať otázkami obrany a rozvoja.
<P>
Rád by som sa poďakoval za váš záujem o program pripravovaného zasadnutia Európskej rady a uvítam vaše inšpirujúce poznámky a názory v diskusii, ktorá bude nasledovať.
<SPEAKER ID="204" NAME="José Manuel Barroso" LANGUAGE="FR">
Vážený pán predseda, dámy a páni, nasledujúce zasadnutie Európskej rady sa uskutoční v tom istom mesiaci ako voľby do Európskeho parlamentu. Toto nevyhnutné hlasovanie sa uskutoční na pozadí skutočných ťažkostí mnohých našich občanov. Myslím obzvlášť na vplyv krízy na pracovné miesta. Budeme mať možnosť o tom podrobnejšie hovoriť dnes popoludní.
<P>
Naša reakcia na krízu musí vychádzať z našich základných hodnôt zodpovednosti, solidarity a sociálnej spravodlivosti. Táto kríza je príležitosťou na obnovu európskeho modelu sociálneho trhového hospodárstva, ktorý má ekologické povedomie a je založený na našich hodnotách.
<P>
Všetci, ktorí sú Európanmi zo srdca a z presvedčenia, musia byť pripravení zapojiť sa. Musia vysvetliť, prečo je Európa taká dôležitá, prečo v nej obyvatelia musia zohrávať svoju úlohu a prečo musia hlasovať.
<P>
Dámy a páni, môžete byť právom hrdí na vykonanú prácu. Volebné obdobie, ktoré sa chýli ku koncu, sa môže pochváliť pozoruhodným výsledkom. Parlament ukázal svoje odhodlanie dosiahnuť pre svojich občanov konkrétne výsledky. Dokázal, že mal ambicióznu predstavu o našej spoločnej budúcnosti.
<P>
Odkaz týchto posledných piatich rokov je veľmi dôležitý. Na boj proti zmene klímy a posilnenie našej energetickej bezpečnosti sa prijali historické rozhodnutia. Prijali sa opatrenia, ktoré mali priamy vplyv na bezpečnosť a slobodu občanov a ktoré im tiež otvorili nové možnosti.
<P>
V oblasti vnútorného trhu, sociálnych vecí, telekomunikácií, energetiky, životného prostredia, súdnictva a vnútorných vecí sa vykonali zásadné reformy. Vo všetkých týchto oblastiach nesie modernizácia Európy pečať Parlamentu.
<P>
Aj počas posledných týždňov ste s českým predsedníctvom spolupracovali na dosiahnutí dohôd v mnohých kľúčových otázkach. K dnešnému dňu sa za českého predsedníctva v spolurozhodovacom procese definitívne prijalo takmer 50 návrhov Komisie.
<P>
Dovoľte mi, aby som spomenul niektoré, ktoré boli jadrom programu Komisie, ktorej predsedám: vnútorný trh s energiou, námorná bezpečnosť, opatrenia na posilnenie regulácie a dohľadu nad finančnými trhmi a balík opatrení na obnovu vo výške 5 miliárd EUR na transformovanie Európy na trvale udržateľné hospodárstvo.
<P>
Chcel by som Parlamentu a českému predsedníctvu pod vedením pána Topolánka a pána Vondru blahoželať k odvedenej práci. Som presvedčený, že v tejto práci budú pokračovať do konca júna.
<P>
S voličmi musíme o tejto Európe výsledkov hovoriť jasne a s presvedčením. Presne to nám umožní dať odvážnej a sebavedomej Európskej únii nový podnet. Európa to potrebuje. Potrebuje to na prekonanie tohto krízového roka a prechod na rok, ktorý bude aktívnejší, nápaditejší a rozhodnejší než ktorýkoľvek predtým.
<P>
Toto bude hlavnou zásadou júnového zasadnutia Európskej rady. Nemôžeme si dovoliť spomaliť tempo nášho úsilia. Musíme uspieť pre Európu. Preto sa teraz nebudem zaoberať ostatnými otázkami, ktoré pán Vondra aj tak spomenul, ako napríklad Radou pre východné partnerstvo, ktorá je veľmi dôležitá, ale rád by som sa zameral na oblasti, ktoré podľa môjho názoru predstavujú priority júnového zasadnutia Európskej rady.
<P>
Európska rada bude vyzvaná, aby dosiahla pokrok v rade veľmi dôležitých otázok pre najbližšie mesiace a roky.
<P>
Bude vyzvaná, aby pokračovala v úsilí o dosiahnutie nášho cieľa, aby Lisabonská zmluva vstúpila do platnosti. Európska únia potrebuje prínosy, ktoré táto zmluva prinesie. Musíme preto zaviesť inštitucionálny balík dohodnutý v decembri 2008 a podporený týmto Parlamentom: vyjasniť právne záruky potrebné na pokračovanie v procese referenda v Írsku a pokračovať v krokoch na zabezpečenie plynulého prechodu a inštitucionálnej stability.
<P>
Čo sa týka zmeny klímy, musíme udržať krok, aby sme v decembri v Kodani dosiahli ambicióznu dohodu. Dokázali sme, že silné a dôveryhodné ciele je možné dosiahnuť. Teraz musíme povzbudiť ostatných, aby dosiahli podobnú úroveň ambícií - a ukázať im, že sme pripravení pomôcť tým, ktorí to potrebujú. V skratke, tento podnet musíme premeniť na skutočne globálny výsledok.
<P>
V centre pozornosti Európskej rady, samozrejme, naďalej bude hospodárska kríza. Európska únia sa od začiatku musela prispôsobiť rôznym podmienkam krízy: stabilizovať okamžitú finančnú krízu, znovu vybudovať dôveru vo finančný systém, dosiahnuť, aby banky znovu poskytovali úver, zabezpečiť celosvetové opatrenia, ktoré pokryjú celosvetový dosah krízy a poskytnúť priamu pomoc tým, ktorí sa stali nezamestnanými alebo ktorých pracovné miesta boli v ohrození.
<P>
Odteraz do zasadnutia Európskej rady sa bude pozornosť sústreďovať na dve oblasti. Prvou je pokračovanie v obnove režimu regulácie a dohľadu - režimu, ktorý musí získať dôveru verejnosti a investorov. Nejde len o vytvorenie dlhodobého silnejšieho systému, aby sme zabezpečili, že už naše hospodárstvo takýmto spôsobom nevystavíme nebezpečenstvu. Teraz ide aj o opätovné vybudovanie dôvery a dokázanie trhom a verejnosti, že Európska únia vie, čo treba urobiť.
<P>
Minulý týždeň sme predložili svoje návrhy týkajúce sa hedžových fondov a súkromných kapitálových fondov, ako aj odmeňovania riadiacich pracovníkov. Tieto návrhy dokazujú našu schopnosť byť rozhodujúcim hráčom v zabezpečení reforiem dohodnutých na samite G20 a vytváraní noriem pre opatrenia, ktorých prijatie očakávame od našich medzinárodných partnerov v priebehu nasledujúcich mesiacov. Komisia je skutočne prvý výkonný orgán na svete, ktorý prišiel s konkrétnymi návrhmi v tejto veľmi zložitej a komplexnej záležitosti. Komisia, Parlament a Rada budú musieť v najbližších mesiacoch úzko spolupracovať, aby dosiahli dohodu o týchto návrhoch.
<P>
Ďalším krokom bude podrobne určiť, ako navrhujeme organizovanie dohľadu na európskej úrovni. Nemá zmysel chodiť okolo horúcej kaše. Súčasný vnútroštátny systém dohľadu zlyhal. Preto som zriadil skupinu pána de Larosièra, aby poskytla návod, ako vytvoriť efektívnu európsku štruktúru pre dohľad. Komisia koncom mája predloží návrh, ako organizovať takýto systém finančného dohľadu v Európe. Aj tu by som chcel, aby bola Európa prvá, ktorá na celosvetovej úrovni podnikne kroky.
<P>
Druhý volet je, samozrejme, zamestnanosť. O samite o zamestnanosti budeme podrobnejšie hovoriť neskôr. Už teraz môžem vyhlásiť, že Komisia pred júnovým zasadnutím Európskej rady na tento samit nadviaže podrobným oznámením. Som rozhodnutý, že Európska únia by mala spraviť všetko, čo je v jej silách, aby pomohla tým, ktorí v súčasnom období krízy najviac trpia.
<P>
Našu reakciu na krízu nemôžeme obmedziť na technické opatrenia na riešenie regulačných problémov. Musí vychádzať, a to viditeľne, z našich základných hodnôt - hodnôt akou je solidarita, sociálna spravodlivosť a zodpovednosť a tiež zodpovednosť voči budúcim generáciám. Musíme sa chopiť tejto príležitosti znovu vybudovať základy našej vlastnej európskej značky sociálneho a ekologického trhového hospodárstva.
<P>
Prvoradým odkazom zasadnutia Európskej rady budúci mesiac by malo byť nasledovné: aktívna Európska únia, pohľad do budúcnosti, tvrdá práca na prínosoch pre občanov a zaslúženie si dôvery týchto občanov.
<SPEAKER ID="206" NAME="Joseph Daul" LANGUAGE="FR">
Vážený pán predseda, pán úradujúci predseda Rady, pán predseda Európskej komisie, dámy a páni, Európska komisia, ktorá ukončí české predsedníctvo, je ešte stále nerozhodná, pokiaľ ide o dátum a spokojnosť. Preto je dnešná úloha ťažká, ale je to príležitosť opätovne potvrdiť naše priority blížiac sa ku koncu volebného obdobia. Prvou úlohou júnového zasadnutia Európskej rady bude menovanie nového predsedu Európskej komisie podľa výsledkov volieb do Európskeho parlamentu.
<P>
Ako to bolo v roku 2004, predsedníctvo Rady bude vyzvané, aby zvolilo kandidáta na vykonávanie tejto dôležitej funkcie z hlavnej európskej parlamentnej skupiny a úlohou Parlamentu bude 15. júla vyjadriť názor na jeho výber, čo bude predstavovať jeden z prvých veľkých politických krokov nového volebného obdobia.
<P>
Dámy a páni, verejnosť sa často sťažuje, že Európa nemá tvár. My chceme dať Európe tvár ukončením systému rotujúceho predsedníctva a vytvorením stálej Európskej rady. Lisabonská zmluva stanovuje tento krok, ktorý by bol pozitívnym postupom. Ale keďže predsedníctvo Komisie má päťročné funkčné obdobie, Európa už má tvár, ktorú každý pozná, a predseda tohto Európskeho parlamentu stelesňuje hlasy 500 miliónov občanov. Júnové zasadnutie Európskej rady sa uskutoční v rámci právneho rámca Zmluvy z Nice a zdá sa, že niektoré členské štáty budú v pokušení počkať na Lisabonskú zmluvu skôr než spravia akékoľvek inštitucionálne rozhodnutia a predovšetkým skôr než vymenujú predsedu Komisie.
<P>
Je tiež nešťastné, že ešte nevieme, či a kedy vstúpi Lisabonská zmluva do platnosti, a my veľmi potrebujeme, aby vstúpila do platnosti bez ďalšieho váhania. Odložili sme voľby do Európskeho parlamentu, pretože by Lisabonská zmluva bola v Európskom parlamente populárnejšia? Nie, neodložili, a naša skupina čím skôr čaká na jasný odkaz Rady v súvislosti s jej zámermi v tejto inštitucionálnej záležitosti.
<P>
Členovia Skupiny Európskej ľudovej strany (kresťanských demokratov) a Európskych demokratov tiež dúfajú, že hlasovanie v českom Senáte očakávané zajtra uvoľní cestu nasledujúcej ratifikácii Lisabonskej zmluvy štátom predsedajúcim Rade. To by bol skvelý darček k 1. júlu, pán Vondra.
<P>
Tiež by som rád povedal, ako veľmi si ceníme spôsob, akým ste riadili prácu Parlamentu počas prvých mesiacov tohto predsedníctva v zložitej situácii energetickej krízy medzi Ruskom a Ukrajinou, a samozrejme, počas finančnej krízy. Zdôraznili ste dôležitosť kontinuity európskej politiky a na samite Európa - USA v Prahe ste ukázali dôležitosť jednoty medzi štátmi v súvislosti so vzťahmi k našim hlavným partnerom. Dúfam, že české predsedníctvo bude končiť v rovnako pozitívnom a konštruktívnom duchu, ako začalo. V stávke je dôveryhodnosť Európskej únie.
<P>
Vážený pán predseda, dámy a páni, Európska rada bude, samozrejme, tiež diskutovať o najnovšom vývoji hospodárskej krízy a opatreniach prijatých na žiadosť Európy, aby sa vyčistili medzinárodné finančné systémy. Rád by som v tejto súvislosti odporučil najnovšie návrhy Európskej komisie obzvlášť v súvislosti s dohodami o odstupnom, odmenami pre obchodníkov či špekulatívnymi fondmi. Všetky tieto opatrenia sú namierené správnym smerom. Zavádzajú pravidlá pre finančné trhy, aby sme sa čím skôr dostali späť na cestu rastu a zamestnanosti. Všetky tieto opatrenia opäť zdôrazňujú, že tí, ktorí často demagogicky, obviňujú Komisiu a Európsku úniu z nečinnosti či slabosti, sa mýlia a zavádzajú spoluobčanov.
<P>
Keď toto predsedníctvo skončí a uvoľní cestu švédskemu predsedníctvu, Európania vyjadria svoje názory prostredníctvom volieb do Európskeho parlamentu a dúfam, že ich rozhodnutie nám pomôže spoločne sa ujať dôležitých záväzkov, ktoré nás čakajú.
<SPEAKER ID="207" NAME="Hannes Swoboda" LANGUAGE="DE">
Vážený pán predseda, v prvom rade by som sa chcel poďakovať vám, pán Vondra, za vašu osobnú angažovanosť, veď iba vďaka nej bolo možné presadiť veľké legislatívne balíky počas českého predsedníctva. Chcel by som vám za to úprimne poďakovať.
<P>
Chcel by som však nadviazať na to, čo ste povedali, presnejšie o vymenovaní novej Komisie. Povedali ste, že budete konzultovať s Parlamentom. Chcel by som vám alebo Rade poradiť hneď teraz: viete veľmi dobre, a pán predseda Barroso to vie tiež, že chceme zmenu smerovania. Chceme zmenu smerovania, chceme Komisiu, ktorá sa bude starať o sociálnu politiku viac, ako to bolo doteraz.
<P>
Bohužiaľ, pán predseda Komisie, to, čo predložil pán McCreevy v súvislosti s hedžovými fondmi nie je to, čo pán Nyrup Rasmussen navrhoval a čo môžeme akceptovať. Zrejme za tým stojí Skupina Európskej ľudovej strany (kresťanských demokratov) a európskych demokratov (PPE-DE). Nesúhlasíme s takou smernicou, ktorá má, podobne ako švajčiarsky syr, viac dier ako látky. Nemôžeme podporiť plán pána McCreevyho.
<P>
Znovu by som sa vrátil k vášmu konzultovaniu, ktoré môžete uskutočniť dnes. Voľba smerovania pre nás znamená, že v práci Komisie aj Rady musí byť sociálna politika silnejšie zastúpená. Podľa nás je dôležité, aby ste kandidátovi dôverovali a zároveň mu poskytli právomoc postaviť sociálnu silu do popredia.
<P>
Keby to bolo príliš abstraktné, tak sme my Socialistická skupina v Európskom parlamente, všetko spísali do stanoviska s názvom "Za Európu sociálneho pokroku". Siaha od zmeny smernice o vysielaní pracovníkov po sociálnu kapitolu, ktorá by popri zmluvách a Lisabone mala tiež jasne stanoviť sociálny rozmer Európy. Líši sa, pán Daul, od stanoviska, ktoré strana PPE-DE nedávno prijala vo Varšave. Ak porovnáte obe stanoviská, je tam obrovský rozdiel. Sme jednoznačne zaviazaní sociálnemu trhovému hospodárstvu a slovo sociálne je trikrát podčiarknuté. Skupina PPE-DE sa vo svojom stanovisku v niektorých častiach zmieňuje o sociálnom trhovom hospodárstve a v niektorých častiach zasa o voľnom, teda neobmedzenom, neregulovanom trhovom hospodárstve. Práve to nechceme, presne to je rozdiel medzi skupinou PPE-DE a našou skupinou.
<P>
Dovoľte, aby som ešte povedal pár slov o hospodárskej situácii, ktorú ste spomenuli. Pán Nyrup Rasmussen to vyjadrí jasne a zrozumiteľne. Okrem tejto aktivity, ktorú pán Schulz práve zverejňuje a propaguje v celej Európe - preto žiadam, aby ste prijali ospravedlnenie pána Schulza - by som ešte raz rád objasnil: hospodárska kríza znovu ukázala, že nedostatok hospodárskeho riadenia, za ktorý je zodpovedná nielen Komisia, ale aj Rada, je spoluzodpovedný za chabý spôsob, akým riešime túto krízu. Kríza by bola prišla tak či onak, ale skutočnosť, že nemáme dostatok nástrojov na jej riešenie, že sme ešte stále neurobili pokrok s eurofondmi, nás veľmi trápi.
<P>
Posledný bod, ktorý by som rád spomenul, pretože ma obzvlášť znepokojuje, je nárast nezamestnanosti mladých. Pán komisár Špidla jasne povedal: na pracovný trh teraz prichádza nová generácia mladých ľudí a čo zažíva? Hromadnú nezamestnanosť mladých. S týmto musíme všetci niečo spraviť. Každý z nás - Rada, Komisia a jednotlivé vlády sa musia snažiť zabezpečiť, aby prvá vec, ktorú mladí ľudia zažili na pracovnom trhu, nebola nezamestnanosť, ale školenie a ďalšie vzdelávanie, aby boli lepšie vybavení na pracovný trh. Spoločne musíme vyslať mladým ľuďom signál, pretože to je nesmierne dôležité pre sociálnu stabilitu našej spoločnosti.
<SPEAKER ID="208" NAME="Graham Watson">
v mene skupiny ALDE. - Vážený pán predseda, k nasledujúcemu zasadnutiu Európskej rady sa blížime s obavami, ktoré zmierňujú ambície. Dôležitým bodom programu by, samozrejme, malo byť vymenovanie nasledujúceho predsedu Komisie, ale na to vymenovanie sa nemôžeme pozerať osobitne. Predsedu podporujú komisári a vzhľadom na mŕtvy bod Lisabonu nie sme múdrejší, ako sa tie pozície zaplnia.
<P>
Takže keď o pár týždňov požiadame občanov Európy, aby zvolili svojich nových poslancov, spravíme tak na báze našej neistoty a riskujeme, že sa to vákuum naplní oportunizmom odporcov Európy. Nastal čas ujasniť si, ako budeme pokračovať. Pán Daul vyjadril svoje presvedčenie, že predsedu Komisie by mala navrhnúť najväčšia skupina, ako tomu bolo pred piatimi rokmi. Naša skupina súhlasí s touto logikou. Ďalší predseda Komisie, nech bude menovaný či menovaná kedykoľvek, musí poznať právny základ a časový rámec na menovanie kolégia komisárov. Logické by bolo spraviť všetky vymenovania buď na základe Zmluvy z Nice alebo na základe Lisabonskej zmluvy. To je druh istoty, ktorú naši občania potrebujú. Členské štáty, ktoré ešte stoja pred ratifikáciou Lisabonskej zmluvy, by sa mali snažiť, aby uľahčili rozhodnutie. Zajtra bude o zmluve hlasovať český Senát, ktorý na ratifikáciu bude potrebovať trojpätinovú väčšinu. Za predpokladu jeho schválenia sa dokument dostane na stôl pána Klausa. On by ho mal bezodkladne podpísať.
<P>
Pán úradujúci predseda, vaše predsedníctvo nebolo zlé. Ako povedal pán Barroso, množstvo legislatívnych aktov sa dotiahlo do konca, ale hlavné fakty - napriek vášmu úsiliu a úsiliu vašej skupiny, pán Vondra, a my vám prajeme všetko dobré - sú, že sme mali prvého euroskeptického predsedu Rady a zažili pád vlády v polovici predsedníctva. Tiež vám nerád pripomínam, že chvíľu potrvá, kým zabudneme na plastiku Entropa, nech sa akokoľvek budeme snažiť. Takže keď prezident nahradí premiéra v predsedaní na samite, nech svoje predsedníctvo ukončí pozitívne. Nech potvrdí podpis Lisabonskej zmluvy.
<P>
Lisabon sa napriek jeho dôležitosti nepodpíše pod kampaň volieb do Európskeho parlamentu. Európskych voličov zaujímajú ústavné otázky menej než praktické riešenia problémov, ktorým čelia, a naliehavo vás vyzývam, aby ste si na samite tieto problémy uvedomili. Hospodárstvo Európy naďalej praská pod váhou recesie a občania potrebujú vedieť, ako odľahčíme to bremeno. Naša skupina víta v tejto súvislosti návrhy Komisie o hedžových fondoch ako dobrý prvý krok. Životné prostredie Európy ostáva v nebezpečenstve, kým sa klimatický zmätok stále viac blíži, a voliči musia vidieť, že ho Európska únia dokáže potlačiť. Porušovania ľudských práv, ktoré sa odohrávajú na našom prahu, podkopávajú hodnoty Európy a ľudia by mali pochopiť, že Európska únia si zachováva možnosť nápravy chýb. Toto sú výzvy dnešných čias. Táto volebná kampaň musí ukázať, že Európa zvládne túto úlohu a že jedine ona je na to vybavená.
<SPEAKER ID="209" NAME="Brian Crowley">
v mene skupiny UEN. - (GA) Vážený pán predseda, pán úradujúci predseda Rady, pán predseda Európskej komisie, zasadnutie Európskej rady, ktoré sa uskutoční budúci mesiac, sa obzvlášť sústredí na hospodárske záležitosti Európskej únie. Musia sa vypracovať návrhy, ktoré vrátia hospodárstvo do pôvodného stavu. Tieto návrhy treba okamžite presadiť, aby sa hospodárstvo znovu naštartovalo.
<P>
UEN.Dnes, keď hovoríme o budúcnosti Európy, 99 % ľudí, ktorým sa prihovárame, alebo tvrdíme, že sa prihovárame, sa nezaujíma o budúcnosť Európy tak veľmi, ako o svoju vlastnú budúcnosť. Zaujímajú sa o ekonomickú situáciu a neistotu, ktorá v nej vládne. Tu v Parlamente, či dokonca v inštitúciách Európskej únie, sa zdá, že príliš často viazneme pri riešení jedného ideologického problému za druhým namiesto toho, aby sme sa zaoberali skutočnými a náročnými problémami, ktorým ľudia čelia.
<P>
V tejto súvislosti si myslím, že sme už boli svedkami skvelého vedenia Komisie a Rady, pokiaľ ide o ich prvotnú reakciu na hospodársku krízu. Rozhodujúca, okamžitá reakcia na dosiahnutie stability v bankovom systéme, rýchla reakcia na vytvorenie úrovne istoty a dôvery vo fungovanie trhov v rámci Európskej únie, a čo je najdôležitejšie, ambícia - teda ambiciózna predstava o tom, aká môže byť budúcnosť. Nečakať s reagovaním či reagovať na iné udalosti, ale určovať obsah budúceho diania.
<P>
Namiesto ukazovania na jedného či druhého komisára a namiesto straníckeho politikárčenia, o čo sa niektorí v tejto súvislosti pokúsili, by sme sa mali spojiť a spoločne navrhnúť novú cestu, ako najlepšie zareagovať. Musíme byť pri tom inovatívni, musíme byť kreatívni a najmä musíme byť úprimní k ľuďom, pokiaľ ide o to, čo sme schopní dosiahnuť a urobiť. Príliš často sa oháňame heslami a nahrávame verejnosti namiesto toho, aby sme sa zaoberali faktickými udalosťami, ktoré sú pred nami.
<P>
V minulosti sme sa dopustili chýb: mýliť sa je ľudské a odpúšťať božské, ako hovorí staré príslovie. Ale ešte dôležitejšie je, ako hovorí citát, všetci sme v bahne, no niektorí z nás hľadia na hviezdy. Takýto druh ambície teraz potrebujeme na to, aby sme zaručili, že dokážeme zlepšiť hospodársku situáciu v Európskej únii, vytvoriť nové pracovné miesta, novú nádej a nové príležitosti, aby sme zabezpečili, že spoločná múdrosť, spoločná sila a spoločná energia sa môže použiť ako sila dobra nielen v rámci Európy, ale na celom svete, aby sme išli príkladom v tom, čo by sa malo spraviť.
<P>
Na záver by som sa chcel poďakovať súčasnému úradujúcemu predsedovi Rady, pánu Vondrovi, za jeho príspevky k rozpravám v Parlamente, za uznanie a ústretovosť, ktoré nám vždy preukázal, a za to, že pokračoval v plnení programu českého predsedníctva i napriek ťažkej politickej situácii, ktorá vládne v jeho vlasti.
<P>
Napokon by som chcel povedať, že v predvolebnom boji si nemôžem dovoliť to, čo niektorí kolegovia, ktorí sú na zozname. Každý deň musím ísť na ulicu a stretávať bežných ľudí a starať sa o ich každodenné problémy. Majú obavy o svoju prácu, úvery a budúcnosť svojich detí, a na to by sme mali reagovať.
<SPEAKER ID="211" NAME="Monica Frassoni" LANGUAGE="IT">
Vážený pán predseda, dámy a páni, zajtra rozhodnete, či sa má Lisabonská zmluva schváliť alebo nie. Samozrejme, dúfame, že nás vyslobodíte z tejto chúlostivej situácie.
<P>
Zároveň však treba povedať, že situácia, v ktorej sa dnes nachádzame, opäť dokazuje úplnú neadekvátnosť postupu reformy zmluvy. Jednotný postup je omyl. Dopustil sa ho Parlament počas sporu v roku 1984 a spolu s pánom Altierom Spinellim navrhol, aby zmluvy ratifikovala väčšina, a tomu, kto ich nebude chcieť ratifikovať, pokojne ukážu dvere s dohodou, ako pokračovať ďalej. Myslíme si, že to mohla byť ústavná zmena našich čias, a obávam sa, že Parlament v tomto volebnom období skutočne premárnil príležitosť byť hnacou silou integrácie a hnacou silou pozitívnej reformy zmlúv tým, že sa zmieril s týmto neuspokojivým postupom.
<P>
Pán predseda tiež skutočne zdôraznil, že ďalšie zasadnutie Európskej rady sa uskutoční po voľbách - a tiež povedal, a mnohí z nás máme ten istý názor, že nového predsedu Komisie by mala vymenovať táto Európska rada. Nemyslíme si však, že je to nutné, najmä ak nie je jasné, čo sa stane so zmluvou: myslíme si, že by sa celá Komisia vrátane predsedu mala vymenovať v súlade so Zmluvou z Nice alebo by sa predseda a tiež celá Komisia mali vymenovať v súlade s Lisabonskou zmluvou. Myslím si, že by bola chyba skombinovať ich. Podviedli by sme tak voličov i verejnosť, pretože by bolo ešte jasnejšie, že táto inštitúcia je iba bábka, keď ide o záujmy členských štátov a vlád.
<P>
Pán Swoboda, vy ste sa mierne pustili do pána predsedu Barrosa kvôli jeho politike, ale chcela by som vám zopakovať to, čo naša skupina už istý čas hovorí: ak chceme zabrániť snahe pána predsedu Barrosa znovu získať väčšinu v Parlamente, nielen že musíme vyhrať voľby, ale musíme tiež predstaviť iného kandidáta, čo vaša skupina odmieta spraviť. Pán predseda Barroso je očividne sám v tejto kampani a myslím, že to je veľmi závažná chyba, za ktorú je, podľa mňa, zodpovedná najmä vaša skupina: problém nepredstavuje úbohý pán McCreevy, ale prístup celého volebného obdobia, snaha sociálnych demokratov, ako napríklad pána Verheugena, a iné veci, ktoré v tomto volebnom období nenadchli nás ani vás.
<P>
Chcela by som veľmi rýchlo povedať dve veci o záležitosti vedenia či údajného vedenia Európskej únie v boji proti zmene klímy. Jedno je veľmi isté: Európska rada nechcela vyložiť svoje peniaze na stôl. Dodnes preto nemáme dohodu, pretože je jasné, že aj keby sa k nám pridali Spojené štáty, ak neponúkneme finančnú dohodu o sume 100 miliárd EUR štátom, ktoré musia prijať opatrenia na zmiernenie a prispôsobenie sa zmene klímy, dohodu v Kodani nedosiahneme. Keďže sme sa sami tak veľmi ospevovali ako vodcovia, ak nedokážeme dať dokopy tieto peniaze a opatrenia, tak nedosiahneme dohodu a prevažnú časť zodpovednosti ponesú Európania.
<P>
Prejdem na tému krízy finančného trhu a chcela by som povedať, že sme trochu nedôslední, pretože na jednej strane hovoríme, že ich musíme úplne riadiť, musíme ich limitovať a regulovať, avšak na druhej strane, ak napríklad navrhujeme, aby dohodu v tejto záležitosti dosiahlo spoločenstvo CARICOM, čo vlastne navrhujeme? Úplnú liberalizáciu bežných účtov všetkých obyvateľov, kapitálových účtov investorov prakticky neobmedzených aktív bez akýchkoľvek pravidiel finančných služieb: pre finančné služby, ako aj zmenu klímy, preto prijímame pravidlá, a potom nedokážeme zabezpečiť, aby sa dodržiavali či už interne alebo v našich externých činnostiach. Domnievam sa, že v súčasnosti je skutočným problémom Európskej únie dôslednosť.
<SPEAKER ID="212" NAME="Ilda Figueiredo" LANGUAGE="PT">
Vážený pán predseda, ďalšie zasadnutie Rady musí zvážiť vážnu hospodársku a sociálnu situáciu spôsobenú krízou kapitalistických a neoliberálnych politík. Vedúci predstavitelia Európskej únie sa nemôžu ďalej vyhýbať svojej zodpovednosti. Rovnako ako tí, ktorí posunuli ochranu výroby a sociálne a pracovné práva do pozadia, aby uprednostnili liberalizmus lisabonskej stratégie, nezmyselné kritériá Paktu stability a rastu a prístup Európskej centrálnej banky s jej falošnou nezávislosťou, ktorá v skutočnosti vždy slúžila výlučne záujmom hospodárskych a finančných skupín.
<P>
Aktuálne prognózy Európskej komisie, ktoré ukazujú pokles HDP tento rok približne o 4 % so stabilizáciou až v roku 2010, sprevádzaný zánikom 8,5 milióna pracovných miest v priebehu týchto dvoch rokov a prognózou, že miera nezamestnanosti dosiahne približne 11 %, sú veľmi vážne a poukazujú na neefektívnosť opatrení, ktoré sa dodnes prijali.
<P>
Kto môže zostať ľahostajný voči tomuto exponencionálnemu rastu nezamestnanosti, ktorý môže dosiahnuť 30 miliónov nezamestnaných v Európskej únii? Z toho dôvodu musíme naliehavo upustiť od neoliberálnych politík na úrovni Spoločenstva, ktoré zhoršili krízu kapitalizmu. Naliehavo potrebujeme uprednostniť vytváranie pracovných príležitostí so zaručenými právami, ochranu výroby v rámci Spoločenstva, zlepšenie verejných služieb a spravodlivé rozdeľovanie príjmov, aby sa znížila chudoba. Naliehavo potrebujeme, aby hospodárska a sociálna súdržnosť prestala byť iba výrazom bez konkrétneho obsahu a potrebujeme upustiť od zásady "zachráň sa, ak môžeš".
<P>
Potrebujeme dodatočný rozpočet EÚ, aby sme zabezpečili solidaritu a zvýšenú podporu najviac postihnutým ľuďom a najslabším hospodárstvam. Potrebujeme vytvoriť pracovné miesta so zaručenými právami pre mladých ľudí, ženy a nezamestnaných, zvýšiť kúpnu silu obyvateľstva, stimulovať dopyt a podporiť mikropodniky, malé a stredné podniky.
<P>
Namiesto toho, aby sme naďalej trvali na návrhu Lisabonskej zmluvy, by sme mali rešpektovať výsostné rozhodnutie írskych občanov.
<P>
Namiesto toho, aby sme trvali na uprednostňovaní finančného sektora, potrebujeme zrušiť daňové raje a uprednostniť výrobné sektory Európskej únie, odstrániť Pakt stability a rastu a nahradiť ho paktom sociálneho rozvoja a pokroku.
<P>
Namiesto toho, aby sme pokračovali v liberalizácii nariadení a zvyšovaní flexibility pracovného trhu, sa potrebujeme sústrediť na verejné investície, ktoré môžu stimulovať výrobné odvetvia, predchádzať prepúšťaniu, skrátiť pracovný deň bez krátenia mzdy, predchádzať nezamestnanosti a zabezpečiť univerzálny prístup k vysokokvalitným verejným službám v zdravotníctve, vzdelávaní a odbornej príprave, výskume, bývaní, spravodlivosti a životnom prostredí.
<P>
Toto od nás očakávajú ľudia našich krajín. Ak chceme, aby sa európski občania zúčastnili volieb do Európskeho parlamentu, musíme reagovať takým spôsobom, aký si široká verejnosť a pracovníci našich krajín vyžadujú a zaslúžia.
<SPEAKER ID="213" NAME="Hanne Dahl" LANGUAGE="DA">
Vážený pán predseda, samit o zamestnanosti bol vlastne naplánovaný na 7. mája v Prahe. Ako všetci vieme, zamestnanosť bola v posledných rokoch pravidelne na programe jarného samitu. Vedúci predstavitelia členských štátov tu diskutovali o takzvanej lisabonskej stratégii, ktorá je plánom EÚ na vytvorenie viac a lepších pracovných miest. Je to tiež fórum, na ktorom predstavitelia strán pracovného trhu mali príležitosť vyjadriť svoje názory o zamestnanosti. Nemal sa však stať jedným veľkým spoločným samitom o narastajúcej nezamestnanosti v Európe. Namiesto toho sa uskutoční samit trojky, ktorý je oveľa menej ambiciózny. Vedúci predstavitelia EÚ sa teda rozhodli nevyslať jasný odkaz pred voľbami do Európskeho parlamentu. Možno to bolo dokonca spravené zámerne.
<P>
Na stretnutí s generálnym tajomníkom Európskej konfederácie odborových zväzov (ETUC) Johnom Monksom mi bolo vysvetlené, že to oznámenie je veľmi zlým odkazom pre pracovníkov. Pán Monks je presvedčený, že to vzbudzuje dojem, že vedúcich predstaviteľov Európy nezamestnanosť netrápi dostatočne. Pracovníci cítia, že nemajú príležitosť na to, aby ich hlasy bolo počuť na najvyššej úrovni. Podľa Komisie - spomenuli to mnohí kolegovia poslanci - sa nezamestnanosť v roku 2010 zvýši o 11 % a deficit rozpočtu sa významne zvýši na 7,5 % hrubého domáceho produktu. Situácia sa nepreceňuje, skôr naopak. Predstavuje to významný problém súčasného systému jednotnej meny.
<P>
Množstvo štátov má obrovské problémy s eurom. Patrí sem Írsko, krajiny Stredozemia a východnej Európy a problémy ešte viac zhoršila medzinárodná hospodárska kríza. Štátom, ktoré nepatria do eurozóny, ako napríklad Veľká Británia, Dánsko a Švédsko, sa darí dobre. Myslím si preto, že júnový samit by mohol zabrániť prijatiu stanoviska z toho dôvodu, že existuje veľa interného napätia v systéme eura. Júnový samit musí urobiť vyhlásenie o tom, ako sa dokážu štáty, ktoré majú mimoriadne vážne problémy, vymaniť zo železného zovretia eura.
<P>
Samozrejme, niekto môže zvoliť vytvorenie hospodárskej vlády, ale ešte som nepočula o štáte, ktorý by chcel prenechať zásadné časti svojej finančnej politiky Európskej únii - dokonca ani najsilnejší štát EÚ, Nemecko. Preto sa pýtam: koľko ľudí v EÚ musí trpieť kvôli systému eura, ktorý v skutočnosti znamená, že ľudia v Európe musia trpieť kvôli beznádejným kritériám Paktu stability a rastu? Ako už bolo spomenuté, situácia je obzvlášť akútna v Írsku, Grécku a niekoľkých ďalších štátoch. Myslím si, že by tieto štáty mali vedieť, že sa, samozrejme, môžu oslobodiť od prísnych požiadaviek na zavedenia eura, aj napriek tomu, že doložka o odstúpení neexistuje. Som presvedčená, že je čas, aby si štáty dokázali vytvoriť vlastnú politiku zamestnanosti.
<SPEAKER ID="214" NAME="Jana Bobošíková" AFFILIATION="NI">
(CS) Vážený pán úradujúci predseda Rady, podpredseda vlády pán Vondra, hoci ste predstaviteľom vlády v demisii, nezbavuje vás to zodpovednosti, ktorú máte nielen voči občanom Českej republiky, ale aj voči celej Európskej únii. Preto vás vyzývam, aby ste prestali nedemokraticky a falošne presadzovať Lisabonskú zmluvu a informovali občanov o skutočnom stave vecí. Povedzte im, prosím, že Európska únia funguje efektívne aj v čase hospodárskej krízy, že prijíma potrebné opatrenia, že členské štáty si dokážu navzájom pomôcť a že Lisabonskú zmluvu na toto všetko nepotrebujeme. Mali by ste odvolať škandalózny výrok českého predsedníctva, že kto neprijme Lisabonskú zmluvu, by mal opustiť Úniu. Povedzte na rovinu, že právne tromfy majú v rukách tí, ktorí Lisabonskú zmluvu neratifikovali, teda Íri a ostatní slobodomyseľní ľudia v EÚ. Povedzte, že súčasné zmluvy sú jednostranne nevypovedateľné a z EÚ je možné vystúpiť iba so súhlasom všetkých členských štátov, takže žiaden členský štát nemôže byť z EÚ vylúčený bez vlastného súhlasu.
<P>
Pán podpredseda Vondra, konečne by ste mali odvolať svoj nepravdivý výrok, že Lisabonskú zmluvu schválilo 25 členských štátov. Ak sledujete situáciu, tak musíte vedieť, že ratifikácia nie je dokončená v šiestich štátoch vrátane Nemecka a Poľska. Prosím, majte tiež na pamäti, že Lisabonskú zmluvu odmietli nielen írski občania, ale napríklad aj významný nemecký ľavicový politik Oskar Lafontaine, významný kresťanskodemokratický politik a bývalý predseda Spolkového ústavného súdu a nemecký prezident Roman Herzog a bývalý poslanec tohto Parlamentu, Graf von Stauffenberg, syn atentátnika na Adolfa Hitlera. A v neposlednom rade ho odmieta prezident vašej vlasti, Václav Klaus. Argumenty týchto ľudí majú spoločného menovateľa: obavy z dosahu výraznej straty suverenity členských štátov na každodenný život občanov členských štátov EÚ.
<P>
Vážený pán podpredseda Vondra, pred 20 rokmi ste osobne prispeli k pádu režimu, ktorý utláčal svojich susedov, pohŕdal občanmi a klamal ľuďom. Patrí vám za to zaslúžená úcta. Preto nedokážem pochopiť, prečo sa teraz znižujete k rovnakým praktikám. Dávate tak argumenty do rúk tým, ktorí Európsku úniu prirovnávajú k socialistickej Rade vzájomnej hospodárskej pomoci a ktorí Brusel prirovnávajú k Moskve. Chcela by som vám zdôrazniť, že dobrá reputácia českého predsedníctva nepoklesla kvôli pádu českej vlády, ale kvôli nehoráznemu nátlaku vyvíjanému na Írsko, na ktorom sa české predsedníctvo podieľa. Nehovoriac o lžiach najvyšších predstaviteľov predsedníctva o Lisabonskej zmluve - lžiach, ktorými diskreditujete demokratické postupy Európskej únie. Možno ste podali demisiu, ale ešte stále nesiete zodpovednosť. Zaistite, prosím, aby posledné zasadnutie Európskej rady s českým predsedníctvom prebehlo tak, aby naša krajina nezanechala dojem totality, nátlaku a lží, ale rešpektovania demokracie, slobody a najmä pravdivých faktov. Jedine tak potvrdíte, že pred 20 rokmi ľudia na námestiach neštrngali kľúčmi zbytočne.
<SPEAKER ID="215" NAME="Timothy Kirkhope" AFFILIATION="PPE-DE">
Vážený pán predseda, české predsedníctvo v týchto ťažkých časoch dosiahlo významný úspech, ktorý zaznamenalo v neposlednom rade vďaka osobným schopnostiam pána premiéra Topolánka a pána ministra Vondru, ktorý je tu dnes s nami. Rád by som využil túto príležitosť a vzdal im hold a poďakoval sa im za všetku prácu počas posledných piatich mesiacov.
<P>
Hospodárska situácia bude nepochybne prevládať na júnovom zasadnutí, ktoré sa, samozrejme, sústredí na krátkodobé a strednodobé opatrenia na podnietenie spotrebiteľov, aby znovu míňali peniaze, a bánk, aby znovu poskytovali úvery. Tiež by sa však malo zaoberať otázkou, ako EÚ dokáže dlhodobo pomôcť podnikom. Pre niektoré malé podniky to bude znamenať zlepšenie prístupu k finančným prostriedkom a maximalizovanie príležitostí na jednotnom trhu, ale pre mnohých bude odpoveď jednoducho znamenať, že politici znížili byrokraciu a zasahovanie.
<P>
Preto sa Európa v júni nesmie vydať na socialistickú cestu. Hospodársky úpadok priviedol socialistov k tomu, aby ukázali svoj pravý charakter. Podľa nich by mali určiť politici, koľko hodín môžete pracovať. Myslia si, že by vaše pracovné podmienky mali predpisovať odborové zväzy. A najmä si myslia, že vedia všetko lepšie než občania. Nič nestelesňuje lepšie prístup "politik to vie najlepšie" než súčasná rozprava o smernici o pracovnom čase.
<P>
Konzervatívni poslanci Európskeho parlamentu minulý týždeň s radosťou pozorovali koniec najnovšieho pokusu britských labouristických poslancov Parlamentu zvrhnúť výnimku opt-out Veľkej Británie v smernici. Vo Veľkej Británii využívajú opt-out 3 milióny ľudí. Na túto možnosť sa spoliehajú podniky, pracovníci a verejné služby.
<P>
České predsedníctvo je v tejto rozprave na strane pracovníkov a ďakujem mu, že nám pomohlo odbiť tento posledný útok socialistov. Naliehavo žiadam júnové zasadnutie Rady, aby raz a navždy vyriešilo túto otázku a dôrazne uviedlo, že o pracovnom čase majú rozhodovať pracovníci a nie politici.
<SPEAKER ID="216" NAME="Poul Nyrup Rasmussen" AFFILIATION="PSE">
Vážený pán predseda, stojím tu a mám pocit, akoby som bol na inej planéte, a rozmýšľam, čo sa tu práve deje. Je to čudné. Nachádzame sa v najhoršej kríze od roku 1929. Pred dvomi dňami pán komisár Almunia povedal, že tento rok budeme mať rast mínus 4 % a budúci rok budeme mať 27 miliónov nezamestnaných. Pán Barroso, v porovnaní s minulými dvomi rokmi - týmto a predchádzajúcim rokom - to predstavuje nárast o 10 miliónov nezamestnaných ľudí.
<P>
A čo počujem? Nič. Nič. Počujem, že plánujeme pripraviť posolstvo a počujem, že plánujete niečo spraviť pre tých, ktorí najviac trpia. Smiem vám pripomenúť, že úroveň nezamestnanosti 11,1 % budúci rok predstavuje 27 miliónov nezamestnaných ľudí? Smiem vám pripomenúť, že ste na samite G20 súhlasili, že ak sa vyskytne dôvod, budeme ochotní spraviť viac, aby sme dosiahli vyšší hospodársky rast, s čím niektorí európski vedúci predstavitelia nesúhlasili?
<P>
Pán predseda Komisie, ja mám 27 miliónov dobrých dôvodov na to, aby sme spravili viac. Preto na vás dnes apelujem. Viem, že ste rozumný človek, viem, že si vypočujete argumenty. Môžem vám navrhnúť nasledovné? Navrhujem vám, aby ste mali tri dôkladne pripravené samity pred júnovým samitom s vybranou skupinou ľudí, kde sformulujete nový plán obnovy - plán obnovy zodpovedajúci plus 2 % skutočného dopytu s 0,5 % financovania na európskej úrovni - jednu polovicu by financovali členské štáty a jednu samosprávy, kde vytvoríte nový sociálny plán na riešenie obrovských nákladov spojených s touto krízou nezamestnanosti a na postup k inteligentnej deľbe práce, kde by sa program Erasmus použil na to, aby mladí ľudia, namiesto toho, aby boli nezamestnaní, boli zadelení do systému školení, a na záver, ako ste dnes sami nepriamo naznačili, vážne sa teraz pokúsite navrhnúť eurodlhopisy dobre zamerané, skvele a dobre naplánované, aby sa postarali o štáty, ktoré nedokážu financovať svoje vlastné plány obnovy.
<P>
Dokážeme to, ak sa rozhodneme, dokážeme to, ak uplatníme skutočné krízové riadenie a dokážeme to, ak si teraz skutočne povieme: nezačnime sa pýtať Berlína, Londýna či Paríža, čo robiť. Začnime tak, že ukážeme schopnosť vedenia Komisie tým, že vytvoríme návrh, ktorý sa nebude hodiť každému. Spočiatku nebude každý šťastný, ale to je predpoklad toho, aby sa Európa dostala z tejto hroznej hospodárskej krízy.
<P>
Pani Elisa Ferreirová, naša skvelá spravodajkyňa, spoločne s väčšinou Európskeho parlamentu navrhla nové silné úsilie o obnovu. Takže to nepredstavuje iba naše stanovisko, teda Skupiny socialistov, Strany európskych socialistov, sociálnych demokratov, ale spoločné želanie, aby ste spravili viac. Prosím, spravte to. Vedenie je o využití možností, riskovaní a ujatí sa vedenia.
<SPEAKER ID="217" NAME="Andrew Duff" AFFILIATION="ALDE">
Vážený pán predseda, v tejto rozprave dnes popoludní nechcem vyvinúť nátlak na českých senátorov či írsky ľud, takže zvýšim nátlak na Komisiu - a to najmä na pána predsedu.
<P>
Očakáva sa, že Európska Rada vymenuje pána predsedu Barrosa na druhé volebné obdobie a za takýchto okolností by sme očakávali, že budeme počuť a diskutovať o manifeste pána predsedu Barrosa. Zverejní takýto program a čo bude obsahovať? Najmä a určite by mal vyvodiť závery z finančných turbulencií a hospodárskeho krachu, najmä keď sa blížime k hodnoteniu rozpočtu pred rokom 2012.
<P>
Musíme zmeniť veľkosť a rozmer rozpočtu, aby priamejšie zodpovedal našim najdôležitejším politickým prioritám. Nová Komisia by mala v záujme efektívnosti a pridanej hodnoty vypracovať myšlienku presunu výdavkov z úrovne členských štátov na európsku úroveň. Dôležitým cieľom by malo byť rozširovanie eurozóny a podpora oveľa silnejšej Euroskupiny zaviazanej prísnejšej fiškálnej disciplíne a spoločnej hospodárskej politike, nie iba chabo riadeným vnútroštátnym makroekonomickým politikám, ktoré v súčasnosti máme.
<P>
A áno, malo by to zahŕňať návrh na zvýšenie eurodlhopisov, väčšiu federálnu kontrolu finančného sektora a vhodné fiškálne stimuly sprevádzané vhodným stimulom pre obchod, ktorý spustilo opätovné otvorenie rokovaní o obchode v Dauhe.
<SPEAKER ID="218" NAME="Georgios Toussas" AFFILIATION="GUE/NGL">
(EL) Vážený pán predseda, jediné, čo prinesie samit Rady Európskej únie, ktorý sa koná 18. júna 2009, sú nové problémy pre robotnícku triedu a radové obyvateľstvo a nové dotácie a podporu pre monopolné skupiny v Európskej únii. Európska únia a vlády členských štátov sústavne slúžia záujmom kapitálu, zatiaľ čo robotníci platia za kapitalistickú krízu. Všetci vieme, čo to znamená: masové prepúšťanie, špirálovitý nárast nezamestnanosti, drastické znižovanie platov a dôchodkov, nové represívne daňové opatrenia, zrušenie osemhodinového pracovného času, rozdelenie pracovného času na aktívny a neaktívny, zvýšenie neplateného pracovného času a 78-hodinový pracovný týždeň a všeobecnú aplikáciu flexiistoty, čo znamená minimálne pracovné vzťahy, zamestnanie na čiastočný úväzok na dobu určitú, revolvingovú nezamestnanosť, útok na kolektívne zmluvy a ďalšiu privatizáciu systémov poistenia a dôchodkových systémov, zdravia, blahobytu a vzdelávania na jednej strane a balíky na oslobodenie od daní pre monopoly na strane druhej.
<P>
Nadchádzajúci samit o zamestnanosti, ktorý sa bude konať 7. mája, sa pripravuje na základe stratégie slúžiť záujmom kapitálu. Zároveň sa zintenzívňuje imperialistická agresia a militarizácia Európskej únie. Zavedenie Lisabonskej zmluvy sa podporuje proti vôli ľudí, ktorí svoj nesúhlas vyjadrili v referendách vo Francúzsku, Holandsku a Írsku. Antikomunistická hystéria a nevýslovné a vulgárne stotožňovanie fašizmu a komunizmu sa stávajú oficiálnou politikou Európskej únie a členských štátov, ktoré sú zamerané na komunistické strany, aby podkopali základné práva a výdobytky robotníkov. Na konci tohto obdobia musia zamestnanci na základe kritérií založených na ich dennej realite a životných skúsenostiach zhodnotiť svoju situáciu v Európskej únii. Čo získali robotníci? Čo získali monopoly?
<SPEAKER ID="220" NAME="Frank Vanhecke" AFFILIATION="NI">
(NL) Vážená pani predsedajúca, lúčime sa s českým predsedníctvom, ktoré v tomto Parlamente začalo vynikajúco pomerne skeptickým prejavom pána prezidenta Klausa. Bohužiaľ, po prejave nenasledovali žiadne výsledky.
<P>
Ak aj český parlament zajtra ratifikuje Lisabonskú zmluvu, znamená to, že nás vtedy úplne oklamali. Oficiálna Európa sa ocitla v slepej uličke. V skutočnosti potrebujeme Úniu, ktorá je pripravená obmedziť sa na kľúčové úlohy a nekonať ako hlavný superštát.
<P>
V súčasnosti čelíme obzvlášť desivej hospodárskej kríze, ktorá má na svedomí obrovský nárast nezamestnanosti v Európskej únii, a ešte stále nevidíme jej koniec. Rada hláv štátov a vlád, ktorá ani teraz nevie usúdiť, že je chybou snažiť sa napríklad o ešte väčšiu mieru prisťahovalectva a zvažovať integráciu Turecka, krajiny, ktorá stále veľmi zaostáva v hospodárskom rozvoji, je podľa môjho názoru Radou, ktorá nič nepochopila a v každom prípade robí hrubú chybu.
<SPEAKER ID="221" NAME="Alojz Peterle" AFFILIATION="PPE-DE">
(SL) Vítam ambície českého predsedníctva a som rád, že aj napriek ťažkým časom dosiahlo vynikajúce výsledky. Nemyslím si, že zmena predsedníctva a európske voľby obmedzia rozsah ambícií Európskej únie, pokiaľ ide o riešenie problémov, ktoré si jednoznačne vyžadujú viac spoločných politík. Nebudem opakovať, ako veľmi je v tomto smere dôležité, aby sa prijala Lisabonská zmluva.
<P>
S potešením som si vypočul podpredsedu vlády Českej republiky pána Vondru a pána predsedu Barrosa, keď hovorili o cieľoch. Ak chceme uspieť v boji proti zmene klímy, musíme si v Kodani stanoviť vysoké ciele. Tieto ciele sú rozhodujúce pre úspešnú hospodársku reštrukturalizáciu. Všetci vieme, že keď si Japonsko pred mnohými rokmi stanovilo vysoké environmentálne ciele, japonské hospodárstvo po prvýkrát posilnilo svoju konkurencieschopnosť.
<P>
Chcel by som tiež dodať, že niektorí ľudia spochybňujú udržateľnosť európskeho sociálneho modelu. Prirodzene je jednoduché uplatniť taký model v čase hospodárskeho rozmachu a v období pozitívneho rastu, myslím si však, že práve v čase recesie potrebujeme cítiť silu európskeho sociálneho modelu a sociálneho trhového hospodárstva. Som pevne presvedčený, že aj tento problém dokážeme zdolať, a dúfam, že využijeme toto obdobie na zlepšenie nášho prístupu k rozvoju. Dúfam tiež, že sa nám podarí presadzovať nielen sociálnu dimenziu toho prístupu, ale aj environmentálnu.
<SPEAKER ID="222" NAME="Robert Goebbels" AFFILIATION="PSE">
(FR) Vážená pani predsedajúca, pán Vondra, pán Barroso, dámy a páni, svetové hospodárstvo sa čoraz viac ponára do vážnej recesie. Napriek početným samitom a iným stretnutiam medzi rôznymi stranami predstavuje pokles hospodárskej činnosti aj naďalej veľmi významný problém v rámci Európskej únie a celého sveta.
<P>
Rôzne plány hospodárskej obnovy prinajlepšom spomalili pád do pekla, známky obnovy však ešte stále nie sú viditeľné. Čo je ešte horšie, ako naznačil pán Rasmussen, nezamestnanosť stále stúpa a v tomto roku prekročí hranicu 25 miliónov a možno až 27 miliónov nezamestnaných.
<P>
Namiesto toho, aby sa hlavy štátu sústredili na dramatickú situáciu zamestnanosti, na ďalšom pražskom samite uprednostnia diskusiu o "hlavnej politike" týkajúcej sa budúcich vzťahov s niektorým krajinami na východných hraniciach Európskej únie.
<P>
Dobré susedské vzťahy sú určite dôležité, jedno je však úplne jasné: Parlament pri viacerých príležitostiach vyhlásil, že je proti akémukoľvek ďalšiemu rozširovaniu Únie, až kým sa neuplatní inštitucionálna reforma, ktorá umožní súčasným 27 členským štátom efektívnejšie fungovať.
<P>
Chcel by som dodať, že akémukoľvek ďalšiemu rozširovaniu musí predchádzať zásadná reforma finančných perspektív a primerané zvýšenie rozpočtu Európskej únie. Diplomacia bez finančných prostriedkov je len zbytočným gestom.
<P>
České predsedníctvo Európskej únie by viac pomohlo európskym ambíciám, keby zorganizovalo samit o plnej zamestnanosti. Uvedomujem si však, že podporovatelia prezidenta Sarkozyho, ktorí uprednostňujú propagačné aktivity pred politickou prácou, sabotovali tento potrebný samit, a preto dúfam, že v júni využijú európski voliči svoj hlas na zvolenie poslancov, ktorí dokážu určiť skutočné priority pre Európu: zamestnanie, zamestnanie, zamestnanie, sociálna ochrana a ochrana kúpnej sily.
<P>
Nie vždy súhlasím s pánom premiérom Jeanom-Claudeom Junckerom, určite však má pravdu, keď predpovedá, citujem: "sociálnu krízu v prípade prudkého nárastu nezamestnanosti, ktorý sa očakáva v najbližších mesiacoch." Preto ak sa európski vedúci predstavitelia obmedzia na neformálne zasadnutie na tému zamestnanosť, ustupujú pred krízou a podstupujú riziko veľmi vážnej sociálnej a politickej krízy.
<SPEAKER ID="223" NAME="Margarita Starkevičiūt" AFFILIATION="ALDE">
(LT) Dňa 9. mája 1950 uverejnil pán Robert Schumann takzvaný "Schumannov plán", ktorý položil základy hospodárskej spolupráce medzi európskymi národmi. Veľkí európski politici a myslitelia veľmi dobre chápali, že Európu môže zjednotiť spoločný prístup k hospodárskym problémom. Základom tohto prístupu boli medzištátne finančné a hospodárske skupiny, ktoré vytvorili pridanú hodnotu a pracovné miesta.
<P>
Pri uplatňovaní vlastných národných plánov hospodárskej obnovy narušili členské štáty činnosť týchto európskych skupín, a preto teraz čelíme mnohým problémom, ktorých bude ešte viac, ak sa nám nepodarí znovu vybudovať koordináciu hospodárskej politiky na úrovni Európskej únie.
<P>
Dúfam, že medzi novými vedúcimi predstaviteľmi Európy sa nájdu takí ako Robert Schumann, Jean Monet a Konrad Adenauer, ktorých nezaujímali len vnútroštátne záujmy.
<SPEAKER ID="224" NAME="Tunne Kelam" AFFILIATION="PPE-DE">
Vážená pani predsedajúca, chcel by som zablahoželať českému predsedníctvu k iniciatíve vytvoriť program pre Východné partnerstvo, ktorý bude o chvíľu oficiálne predstavený, a chcel by som požiadať vlády členských štátov, aby sa plne angažovali v tejto iniciatíve. Ide predovšetkým o našich partnerov na východe, ktorí potrebujú cítiť, že sú skutočne chápaní ako dlhodobí partneri.
<P>
Súhlasím, že program pre Východné partnerstvo by sa mal riadiť zásadami spoločného vlastníctva, rozlišovania a podmienenosti. Avšak základným cieľom je zabezpečiť v týchto krajinách presvedčivé víťazstvo demokratizácie a budovanie právneho štátu. Pokiaľ ide o Bielorusko, potrebujeme postupne zlepšiť reakcie na každý znak konkrétneho pokroku smerom k demokracii, ktorý predstavia súčasní bieloruskí vedúci predstavitelia.
<P>
Jeden z najdôležitejších aspektov Východného partnerstva je oslobodenie od vízovej povinnosti. Chcel by som vám pripomenúť návrh Komisie z decembra minulého roku na postupné odstránenie všetkých vízových požiadaviek pre občanov šiestich štátov, ktoré budú našimi budúcimi partnermi. Nanešťastie bol tento revolučný prístup nahradený oveľa skromnejším prístupom: návrhom na zavedenie dlhodobo zjednodušených postupov udeľovania víz s individuálnym prístupom ku každému prípadu. Úspešné Východné partnerstvo si však vyžaduje naše odhodlanie a pozitívnu otvorenosť.
<P>
Je dôležité motivovať našich partnerov, aby sa plne zaviazali k európskym hodnotám a pravidlám. Toto sa týka hlavne Ukrajiny. Východné partnerstvo nemôžeme začať s nejasnými a váhavými správami o budúcnosti Ukrajiny. Demokratická a pevne európska Ukrajina je kľúčom k demokratickému, spoľahlivému a právo dodržujúcemu Rusku.
<SPEAKER ID="225" NAME="Jo Leinen" AFFILIATION="PSE">
(DE) Vážená pani predsedajúca, pán úradujúci predseda Rady, predseda Komisie, júnový samit sa opäť bude zaoberať Lisabonskou zmluvou, a dúfame, že je to naposledy predtým, ako vstúpi do platnosti. Pán Vondra, chcel by som vám na zajtra zaželať všetko najlepšie v českom Senáte, dúfam, že všetko dobre dopadne a že už potom bude nasledovať iba referendum v Írsku. Potom by ste mali s Írskom rokovať o balíku záruk. Samozrejme, potom musíme splniť očakávania írskeho obyvateľstva a írskej vlády. Musíme však byť opatrní a nevytvárať nové prekážky pre všetky ostatné členské štáty, napríklad ak by sa jedna z týchto záruk musela znova ratifikovať vo všetkých štátoch. Možno by ste mohli niečo dodať k tomu, ako je tento balík pripravený na júnové zasadnutie.
<P>
Po druhé, pán predseda Komisie, samozrejme nás zaujímajú voľby nového predsedu Komisie. My v Európskom parlamente by sme sa chceli s Radou dohodnúť o júnovom a júlovom postupe. Chceli by sme, aby prebehli konzultácie, tak, ako to je pre budúcnosť stanovené v Lisabonskej zmluve. Vážený pán úradujúci predseda Rady, mohli by ste sa k tomu vyjadriť?
<SPEAKER ID="226" NAME="Olle Schmidt" AFFILIATION="ALDE">
(SV) Ďakujem vám, pani predsedajúca, pán predseda Komisie Barroso, pán Vondra. Jeden z hlavných bodov júnového samitu bude pravdepodobne menovanie nového predsedu Komisie. Médiá oznámili, že Skupina socialistov v Európskom parlamente nebude hlasovať za vaše znovuzvolenie, pán predseda Barroso, ak nesľúbite zavedenie smernice o vysielaní pracovníkov.
<P>
Toto je zvláštna diskusia. Predchádzajúcou pozíciou Komisie bola snaha vyhnúť sa zavedeniu veľmi komplikovanej a politicky citlivej smernice, a namiesto toho presadzovala, aby členské štáty, ktoré majú problém s plnením požiadaviek smernice, zmenili vlastné vnútroštátne zákony. Pán komisár Barroso, chcel by som sa vás v súvislosti s blížiacou sa volebnou kampaňou veľmi otvorene spýtať, či si vy a Komisia ešte stále myslíte, že v súčasnej situácii nie je žiadny dôvod na to, aby sa zaviedla smernica o vysielaní pracovníkov?
<SPEAKER ID="227" NAME="Pervenche Berès" AFFILIATION="PSE">
(FR) Vážená pani predsedajúca, pán Vondra, pán Barroso, som mierne prekvapená chronologickým postupom Európy. Komisia nám predstavuje hospodárske predpovede, podľa ktorých perspektíva rastu v rámci Európskej únie a eurozóny v priebehu troch mesiacov poklesne z mínus 1,9 % na mínus 4 %, ale na stretnutiach ministrov financií sa rieši dlhodobá životaschopnosť, kvalita verejných financií a snaha o štrukturálne reformy. To nemyslíte vážne.
<P>
Počas predvolebnej kampane sa nás voliči priamo pýtajú. Kde je Európa? Čo robí Európa? Aké návrhy predstavil pán predseda Barroso, aby pomohol ľuďom, ktorí zajtra možno stratia zamestnanie?
<P>
Sme v situácii, keď sa zdá, že skutočná stratégia súčasného tímu pod vedením pána Barrosa je stratégiou à la japonaise: inými slovami, koná príliš neskoro, a spôsobom, ktorý je neúčinný a nákladný. Toto nie je to, čo chceme.
<P>
Dovoľte mi tiež povedať, pán Barroso, keďže toto je nepochybne naše posledné stretnutie v tomto Parlamente, že vaša odpoveď v súvislosti s úlohou smernice o hedžových fondoch a investičných fondoch bola úplne neprijateľná. Navrhujete, že by sme sa nemali vyjadrovať k prebiehajúcej práci v rámci Komisie. Aký text by to však bol, keby sme vás na to neupozornili? Váš záver na túto záležitosť je prijať právne predpisy, vy však prijímate právne predpisy iba v súvislosti so správcami, ale nerobíte nič pre to, aby ste zasiahli do reality týchto fondov. Vašou jedinou obavou je, ako ochrániť investorov, zatiaľ čo problém sa týka aj cenovej stability. Unikla vám podstata, pán Barroso.
<SPEAKER ID="228" NAME="Georg Jarzembowski" AFFILIATION="PPE-DE">
(DE) Vážená pani predsedajúca, pán úradujúci predseda Rady, pán predseda Komisie, vyjadrenia Rady a Komisie o príprave zasadnutia Európskej rady veľmi sklamali tých, ktorí sa zaujímajú o dopravu.
<P>
Najmä v období súčasnej globálnej hospodárskej krízy je nevyhnutné primerane zlepšiť dopravnú infraštruktúru, a to železničnú a cestnú dopravu, vnútrozemskú lodnú dopravu, námornú dopravu, prístavy a letiská, a vyvinúť perspektívnu európsku dopravnú politiku s inteligentným dopravným a logistickým systémom na zlepšenie obchodu v rámci Európskej únie a v rámci vývozu a dovozu, čo, ako dúfame, sa nám čoskoro podarí.
<P>
Okrem toho, naši občania očakávajú od Európskej únie jasné stanovisko, pokiaľ ide o možnosti riadenia objemu dopravy spôsobom, ktorý je šetrný pre životné prostredie a ktorý nevyužíva dirigistické nástroje, ale nástroje trhové. Dobrým príkladom, na ktorom sa len nedávno dohodli európske inštitúcie, je zavedenie systému obchodovania s emisnými kvótami pre leteckú dopravu od roku 2012.
<P>
Ešte stále však chýbajú ďalšie pravidlá, napríklad pre námornú dopravu. Preto potrebujeme environmentálne kompatibilné zefektívnenie dopravnej politiky. Táto téma je dôležitá, pán úradujúci predseda Rady, pretože je nevyhnutné diskutovať a dohodnúť sa na podobných riešeniach pre environmentálne kompatibilné zefektívnenie dopravnej politiky s väčšinou dôležitých tretích štátov, ako sú USA, Japonsko, ale tiež Rusko, Čína, India a Brazília. Len takýmto spôsobom môžeme dosiahnuť zlepšenie životného prostredia na globálnej úrovni. Len takýmto spôsobom sa vyhneme jednostranným pravidlám, ktoré narúšajú hospodársku súťaž na náklady európskeho hospodárstva.
<P>
Naša skupina preto vyzýva Európsku radu, aby na ďalšom zasadnutí Rady prediskutovala a pripravila vyvážený prístup ku globálnym dopravným politikám, ktoré budú šetrné k životnému prostrediu, a to ešte pred konferenciou o zmene klímy v Kodani a dúfam, že úradujúci predseda Rady sa tým bude zaoberať. Ak chceme byť v Kodani úspešní, musíme diskutovať o environmentálnej kompatibilite dopravnej politiky.
<SPEAKER ID="229" NAME="Enrique Barón Crespo" AFFILIATION="PSE">
(ES) Vážená pani predsedajúca, pán úradujúci predseda Rady, pán predseda Komisie, dámy a páni, zasadnutie Európskej rady dňa 18. a 19. júna sa bude konať dva týždne po európskych voľbách, ktoré sú v rámci demokratických volieb veľmi dôležité.
<P>
Predovšetkým by som sa chcel poďakovať úradujúcemu predsedovi Rady, ktorému dá zajtra český Senát zelenú, pokiaľ ide o ratifikáciu Lisabonskej zmluvy. Teraz chýba už iba jediné, a to aby sa ctihodnému pánovi prezidentovi na pražskom hrade uráčilo podpísať zmluvu, no v každom prípade sa mi zdá, že napredujeme.
<P>
Teraz by som chcel spomenúť jeden dôležitý bod: voľby sa uskutočnia v kontexte Zmluvy z Nice, ale v ďalšom funkčnom období sa už bude uplatňovať Lisabonská zmluva. Z demokratického uhla pohľadu to znamená, že Komisia bude mať väčšiu moc, ako v predchádzajúcom období, a teraz by som sa chcel obrátiť na pána Barrosa: od nedele minulého týždňa ste kandidátom, ale zároveň ste aj úradujúcim predsedom. Pán Barroso, myslím si, že by malo veľký význam, keby ste sa ako vedúci predstaviteľ Skupiny európskej ľudovej strany (kresťanských demokratov) a európskych demokratov sám seba opýtali, aké sú ekonomické a sociálne riešenia problémov, ktoré v súčasnosti máme, a vzhľadom na krízu, ktorej čelíme, bez toho, aby ste pritom využívali služby Komisie. Myslím si, že to je veľmi dôležité preto, aby sme sa zrazu neocitli v situácii, v ktorej by Európska rada chcela, aby sa s Parlamentom len konzultovalo (spomeňme si na prípad pána Buttiglioniho).
<P>
Vážená pani predsedajúca, toto je môj posledný prejav v Európskom parlamente, preto vás chcem poprosiť, aby ste povedali predsedovi Parlamentu, že je veľmi dôležité, aby na zasadnutí Európskej rady spomenul skutočnosť, že budúci Parlament bude mať o 19 poslancov menej, a to z toho dôvodu, že Lisabonská zmluva ešte nebola ratifikovaná. Je to kľúčová otázka demokracie, a myslím si, že predseda Parlamentu by ju mal obhajovať.
<SPEAKER ID="230" NAME="Íñigo Méndez de Vigo" AFFILIATION="PPE-DE">
(ES) Vážená pani predsedajúca, najskôr by som sa chcel poďakovať pánovi Enriquemu Barónovi za jeho kariéru v Európe a za všetko, čo urobil pre tento Parlament. Bude nám veľmi chýbať.
<P>
Vážená pani predsedajúca, dňa 9. mája oslavujeme vo všetkých krajinách Deň Európy, pravda je však taká, že niekedy by sa mal uskutočniť aj "Deň bez Európy", aby sa ukázalo, aká by Európa bola, keby neexistovala Európska únia.
<P>
Myslím si však, že dnes už v Parlamente vládne predvolebná horúčka a zdá sa mi, že veľká časť kritiky, ktorú sme dnes počuli, hlavne pokiaľ ide o Európsku komisiu, je úplne neoprávnená. Myslím si, že Komisia dobre reagovala na krízu, a premýšľam, čo sa mohlo stať, keby sme nezareagovali. Chcel by som tiež pripomenúť jednej drahej kolegyni a priateľke, ktorá ma v skutočnosti nepočúva, čo povedal jej krajan, André Gide, že nič, čo je zveličené, nemá význam a myslím si, že musíme uviesť veci na pravú mieru.
<P>
Vážená pani predsedajúca, dovoľte mi doplniť pána predsedu Leinena. Myslím si, že je veľmi dôležité, aby sme v priebehu voľby predsedu Komisie nezabudli na posolstvo Lisabonu. Som si istý, že pán Vondra a jeho nástupca naň nezabudnú, pretože podľa mňa nemá žiadny politický zmysel usporiadať voľby do Európskeho parlamentu a nevziať do úvahy ich výsledok, ani nekonzultovať parlamentné politické skupiny, predtým ako predstavia Parlamentu kandidáta.
<P>
Toto musíme Rade úplne jasne povedať: "Neurobte chybu a nebuďte proti tomu, čo Európsky parlament schváli veľkou väčšinou v správe pána Dehaeneho."
<P>
Nakoniec, pán Vondra, dovoľte mi zablahoželať vám k vášmu predsedníctvu. V konečnom dôsledku sa musí urobiť rozdiel medzi tým, čo je náhodné a tým, čo je potrebné a dôležité a myslím si, že ste odviedli dobrú prácu. Pred mnohými rokmi som sa od Milana Kunderu a ostatných naučil, že Česká republika je dôležitou súčasťou Európy, čo ste aj dokázali, a ďakujem vám za to. Prekonali ste aj ťažké obdobie, ale v konečnom dôsledku verím, pán Vondra, že zajtra bude veľký deň pre český Senát a ("nikdy nemôžeme povedať, čo cítime?" povedal jeden klasický spisovateľ), ja cítim a budem cítiť obrovskú hrdosť, ak zajtra český Senát ratifikuje Lisabonskú zmluvu.
<P>
Ďakujem vám, pani predsedajúca, a ako vravíme v našej krajine, nech je tak, ako má byť.
<SPEAKER ID="231" NAME="Genowefa Grabowska" AFFILIATION="PSE">
(PL) Vážená pani predsedajúca, české predsedníctvo nemalo jednoduchú úlohu, hlavne kvôli domácim problémom a svetovej hospodárskej kríze. Myslím si však, že ak sa mu podarí prispieť priaznivým výsledkom k procesu ratifikácie Lisabonskej zmluvy, svoje pôsobenie ukončí veľmi významným úspechom. Preto by som sa chcela predsedníctva opýtať, či zamýšľa osloviť členské štáty, ktoré ukončili parlamentné postupy v tejto veci, a len hlava štátu odkladá podpísanie dokumentu. Toto sa týka aj našej krajiny, Poľska.
<P>
Druhá otázka, ktorú by som chcela nastoliť, je občiansky dialóg. Bola som spravodajcom tej správy a viem, že Európania očakávajú, že sa Európska únia bude zaoberať vážnymi témami a bude vyvíjať vhodné riešenia. Veria, že Európa to dokáže lepšie ako členské štáty. Žiadam, aby sa aj toto vzalo do úvahy. A ešte posledná vec, pani predsedajúca. Prosím, nezabudnite na solidaritu a nedovoľte Európskej únii, aby sa z nej stala platforma pre nacionalizmus. Nechceme návrat k nacionalizmu. Chcela by som veľmi výrazne apelovať na solidaritu.
<SPEAKER ID="232" NAME="Luís Queiró" AFFILIATION="PPE-DE">
(PT) Vážená pani predsedajúca, pán predseda Komisie, dámy a páni, na začiatku tohto legislatívneho obdobia bola inštitucionálna otázka jednou z hlavných otázok v rozprave. Začali sme so Zmluvou z Nice a o päť rokov neskôr ešte stále musíme v niektorých dôležitých rozhodnutiach použiť túto zmluvu. Znovuzvolenie pána predsedu Josého-Manuela Barrosa, ktoré, samozrejme, podporujem, je jedným z takých rozhodnutí. Stále dúfam, že Lisabonská zmluva rýchlo vstúpi do platnosti, nielen kvôli kladom a zlepšeniam, ktoré postupne prinesú výhody, ale aj preto, lebo umožní stabilizáciu inštitucionálnej rozpravy. Predovšetkým dúfam, že našu energiu lepšie využijeme a nasmerujeme ju na Európu výsledkov, o ktorej hovoril a stále hovorí predseda Komisie.
<P>
Ak Íri povedia v ďalšom referende áno, tak to bude hlavne preto, lebo si uvedomia, že Európa je bezpečným prístavom, a to hlavne v čase krízy. Súčasná situácia je preto naším najsilnejším spojencom, môže sa však stať aj naším najobávanejším protivníkom. V súčasnosti je prosperita a blahobyt pre každého najmodernejším prísľubom Európy, a tento prísľub závisí hlavne od toho, aké rozhodnutia dokážeme urobiť, a to sa týka aj rozhodnutí na nasledujúcom zasadnutí Európskej rady. Na to, aby sme mohli reagovať na súčasnú hospodársku krízu, potrebujeme predovšetkým politickú vôľu. Protekcionizmus, nacionalizmus a strach z globalizácie nám nepomôžu. Potrebujeme uvoľniť a vytvoriť priestor pre sily, ktoré dokážu posilniť naše hospodárstva, musíme trvať na reformách a dodržiavaní zákonov a, samozrejme, musíme podporovať tých najzraniteľnejších.
<P>
Týmto spôsobom dosiahneme Európu výsledkov, nie však abstraktných výsledkov, pretože od takých sa občania nevyhnutne vzďaľujú. Teraz, keď opúšťam Parlament, chcel by som, pani predsedajúca, vyjadriť nádej, a táto nádej ma povzbudzuje.
<SPEAKER ID="233" NAME="Proinsias De Rossa" AFFILIATION="PSE">
Vážená pani predsedajúca, chcel by som navrhnúť všetkým v tomto Parlamente, ktorí sú z členských štátov iných ako Írsko, a chcú sa vyjadriť v mene írskeho ľudu k otázke Lisabonskej zmluvy, aby sa v Írsku zapísali na hlasovacie lístky pre európske voľby.
<P>
Je na írskom ľude, aby sa rozhodol, či ratifikovať Lisabonskú zmluvu alebo nie. Dúfam, že zmluvu ratifikujeme a budem veľmi tvrdo pracovať na tom, aby sme to dosiahli. Chcem, aby Írsko ostalo v centre prijímania rozhodnutí v Európe.
<P>
Všetci tí, ktorí vyzývajú Írov, aby povedali druhé "nie", dúfajú, že Írsko bude použité ako kladivo na zničenie Európskej únie. To nedovolím. Naša história nás predurčuje k istej opatrnosti. Naučila nás však, že solidarita a deľba moci s ostatnými európskymi štátmi je najlepšou zárukou našej suverenity a prosperity.
<P>
Pán minister Vondra sa vo svojom úvodnom vyhlásení nevyjadril k sociálnej kríze, ktorej v súčasnosti čelíme. Naliehavo ho žiadam, aby túto skutočnosť prehodnotil. V skutočnosti čelíme hospodárskej, finančnej a sociálnej kríze: 27 miliónov ľudí a ich rodiny čaká v najbližších rokoch úplné peklo. Európska únia to nemôže ignorovať.
<SPEAKER ID="234" NAME="Elisa Ferreira" AFFILIATION="PSE">
(PT) Vážená pani predsedajúca, pán predseda Komisie, pán úradujúci predseda Rady, čelíme bezprecedentnej kríze. V skutočnosti nie je správny čas na vnútornú diskusiu o tom, ako sa zorganizovať, a preto chcem, aby sa Lisabonská zmluva čo najskôr ratifikovala, aby sme na svetovej scéne mohli vystupovať jednotne, bok po boku a ako Európania.
<P>
Pokiaľ ide o hospodársku krízu, správa, pre ktorú som bola spravodajkyňou a ktorá bola prijatá väčšinou v tomto Parlamente, uznala, že plán obnovy, ktorý Komisia predstavila, nebol dostatočný. Teraz je isté, že nie je dostatočný. Kríza, ktorá sa začala ako finančná, sa teraz šíri do reálneho hospodárstva, do oblasti zamestnanosti a na sociálnu scénu. Plán obnovy je nedostatočný a nemá žiadny zmysel. Každá kríza však vytvára príležitosti, a toto je príležitosť Komisie, aby prostredníctvom ďalekosiahleho finančného nariadenia reagovala na skutočné problémy Európanov. Toto nariadenie by však nemalo byť také obmedzené a nesystematické, ako je to súčasné, ani vytvorené z vnútroštátnych a individualistických programov, ale malo by byť skutočnou európskou iniciatívou. Odpoveď Komisie nesmie pozostávať z množstva opatrení, ale musí sa sústrediť na skutočný problém, ktorým je zamestnanosť.
<P>
Každá kríza predstavuje príležitosť a toto je príležitosť Komisie a Európy reagovať na skutočné problémy európskych občanov a dúfam, že vďaka novému prístupu k plánu obnovy sa tak aj stane.
<SPEAKER ID="235" NAME="Alexandr Vondra">
úradujúci predseda Rady. - Vážená pani predsedajúca, myslím si, že toto je moje posledné vystúpenie pred týmto Parlamentom, a preto je to správna chvíľa na poďakovanie. Chcel by som začať takto, pretože to pre mňa bola výnimočná skúsenosť. Občas sme mali rozdielne názory, ale myslím si, že vo všeobecnosti bola moja práca hodnotnou skúsenosťou. Napriek všetkým problémom, ktoré sme mali doma a aj v Európe, a tvárou v tvár súčasnej kríze, podarilo sa nám dosiahnuť výsledky. Odchádzam predčasne, ako aj vy, keďže budete viesť kampaň. Predsedníctvo sa tu s vami opäť stretne na konci júna. Možno tu budú iní ľudia, ale práca bude pokračovať. Ešte raz mi dovoľte poďakovať za prácu, ktorú sme spolu s vami ako so spoluzákonodarcami odviedli za posledných niekoľko mesiacov. Myslím si, že sme odviedli veľmi dobrú prácu.
<P>
Odchádzam, ale predsedníctvo pokračuje. Nová vláda v Prahe by sa mala ujať úradu v piatok 8. mája poobede, hneď po skončení poslednej veľkej schôdze v rámci južného koridoru. Nepochybujem o tom, že to prispeje k úspešnému ukončeniu českého predsedníctva. Dnes som mal možnosť stráviť hodinu z pánom Janom Fischerom, ktorý sa ujme vedenia. Je to oddaný Európan a človek, ktorý rozumie, o čom to všetko je. Je pripravený na utorňajšie stretnutie s pánom predsedom Barrosom v Bruseli, počas svojej prvej návštevy hlavného mesta, a bude tvrdo pracovať až do konca júna. Nemám žiadny dôvod pochybovať o tom, že júnové zasadnutie Európskej rady sa bude konať podľa plánu a že program bude profesionálne pripravený.
<P>
Čo sa týka Senátu, mnohí z vás hovorili o zajtrajšom hlasovaní. Senát je suverénny a preto nemôžem určiť výsledok hlasovania, pracovali sme však tvrdo, a som úplne presvedčený, že nie je dôvod na obavy. To isté platí aj o práci predsedníctva, pokiaľ ide o najdôležitejšie výsledky júnového zasadnutia, teda o text vyhlásenia pre Írsko. Tento text bude pripravený.
<P>
Pokiaľ ide o otázku, či komunikujeme s ostatnými, odpoveď je "áno", nechceme však vyvíjať žiadny tlak. Nevyvíjam tlak na nemecký ústavný súd. Samozrejme je suverénny, ale všetci veríme, že výsledok bude pozitívny.
<P>
Mnohí z vás hovorili o zamestnanosti. V kontexte súčasnej hospodárskej krízy je to najväčší problém nás všetkých. Jean-Claude Juncker o tom hovoril v pondelok aj včera pred začiatkom zasadnutia Rady Ecofin v Euroskupine. My a Komisia sme od začiatku tohto roku tvrdo pracovali, o čom budeme hovoriť aj neskôr. Chcel by som podčiarknuť, že na zasadnutí, ktoré sa uskutoční v Prahe za účasti českého premiéra, predsedu Komisie a sociálnych partnerov, ako aj dvoch nastávajúcich predsedníctiev, Švédska a Španielska, sa bude diskutovať o opatreniach a odporúčaniach. Zámer je jasný: profesionálne sa pripraviť na júnové zasadnutie Rady a v súvislosti so situáciou v oblasti zamestnanosti pripraviť opatrenia, ktoré sa môžu prijať na vnútroštátnej úrovni a na úrovni Spoločenstva.
<P>
Pánovi Rasmussenovi by som chcel odkázať, že to bol pán José Manuel Barroso, ktorý sa ujal vedenia a podporoval angažovanosť v diskusii v čase, keď mnohí politici uprednostňovali riešenie domácich problémov, pretože ide o naozaj vážny problém.
<P>
(potlesk)
<P>
Východné partnerstvo by som nemiešal s problémami zamestnanosti. Je to strategická misia na podporu stability, blahobytu a prosperity našich východných susedov. Existujú tam určité problémy, my im však musíme podať pomocnú ruku a ponúknuť pomoc pri ich riešení.
<P>
Vrátim sa k júnovému zasadnutiu Rady. Mnohí z vás hovorili o budúcej Komisii. Jasne som povedal, že my ako predsedníctvo sa hneď po voľbách poradíme s Európskym parlamentom. Musíme samozrejme počkať na výsledky volieb, ale hneď po nich sa zapojíme do konzultácií a urobíme to v zmysle Lisabonskej zmluvy, nie podľa toho, čo sa v nej píše.
<P>
Na záver vyjadrím svoje osobné posolstvo. Hovoríme o tom, kto bude dobrým vedúcim predstaviteľom, a som presvedčený, že tento pán je skutočným vedúcim predstaviteľom Európskej komisie. Ak chcete súkromné odporúčanie pána Vondru, a ja som súkromná osoba a od budúceho pondelka len obyčajný senátor, myslím si, že toto je človek, ktorý nás v najbližších piatich rokoch môže viesť. Teším na návštevu Francúzska, keďže som nedávno čítal, že priemerná doba spánku vo Francúzsku je deväť hodín a ja som v posledných mesiacoch spával iba dve - tri hodiny denne.
<P>
(potlesk)
<SPEAKER ID="236" NAME="José Manuel Barroso">
predseda Komisie. - (FR) Vážená pani predsedajúca, dámy a páni, ako už niektorí poslanci povedali, toto je ich posledná účasť na plenárnom zasadnutí a na rozprave, ktorá predchádza zasadnutiu Európskej rady. Už ich v júli alebo septembri neuvidím, pretože, ako viete, na konci októbra sa skončí mandát tejto Komisie.
<P>
Preto by som chcel osloviť všetkých, ktorí pracovali na európskom projekte a sú poslancami Európskeho parlamentu, a znova im povedať: môžete byť hrdí na prácu, ktorú Európsky parlament odviedol.
<P>
Ak urobíme krok späť a zhodnotíme prácu v tomto volebnom období, myslím si, že všetci na ňu môžeme byť hrdí. Pravdou je, že Európa mala vedúce postavenie v mnohých oblastiach, napríklad v boji proti zmene klímy, v boji za novú politiku energetickej bezpečnosti a vo všetkých záležitostiach súvisiacich s finančnou a hospodárskou krízou, ktorá naozaj veľmi vážne postihla Európu. Dnes som však nepočul na túto tému takmer ani jedno slovo.
<P>
Táto kríza zasahuje Spojené štáty, v skutočnosti tam začala. Zasahuje aj Rusko, Japonsko a dokonca aj Čínu. Zasahuje rozvíjajúce sa trhy. Európa sa od začiatku snažila na krízu reagovať, a to nielen z krátkodobého hľadiska, ale aj prostredníctvom programov na riešenie dôležitejších otázok regulácie a dohľadu.
<P>
Dnes by som vám chcel odovzdať toto posolstvo. Vzhľadom na súčasné volebné obdobie mi niektorí z vás navrhli, aby som prijal určité výzvy, myslím si však, že teraz ich nemôžem a ani by som nemal prijať. Budúca Komisia musí, samozrejme, vyvinúť vlastný program, nie je však na mne, aby som vám povedal, aký bude manifest budúcej Komisie.
<P>
Preto prijímam vašu výzvu a navyše ju beriem ako znak dôvery. V súčasnosti však na ňu nemôžem reagovať. Myslím si, že keď zhodnotíme bilanciu tohto volebného obdobia, máme dobrý dôvod na hrdosť. Teraz by som sa však chcel sústrediť na júnové zasadnutie Európskej rady, na ktorom sa skutočne budú riešiť veľmi dôležité otázky, ktoré si vyžadujú veľkú zodpovednosť.
<P>
Po prvé ide o otázku Lisabonskej zmluvy a prechodu z jedného volebného obdobia do druhého a ide aj o otázku zloženia novej Komisie. Je to veľmi citlivá téma, pretože, ako niektorí z vás poznamenali, Lisabonská zmluva ešte nevstúpila do platnosti, keďže ju podpísalo, ale ešte neratifikovalo všetkých 27 vlád.
<P>
Toto nie je chyba Európskeho parlamentu, ani chyba Komisie. Pravda je taká, že tieto vlády podpísali zmluvu, ktorú ešte nemohli definitívne schváliť, a kvôli tejto prekážke máme vážny problém s inštitucionálnym prechodom. Je to problém, ktorý si vyžaduje vysoký zmysel pre zodpovednosť na všetkých stranách: na strane Rady, Parlamentu aj Komisie.
<P>
Preto vítam múdre slová českého predsedníctva, ako aj poslancov, ktorí predstavili svoj oficiálny postoj k tejto záležitosti. Potrebujeme nájsť riešenia, ktoré budú plne v súlade so súčasnou zmluvou, pretože sme Spoločenstvo založené na princípe právneho štátu, a teda nemôžeme zrušiť zmluvu, ktorá je už v platnosti. Musíme nájsť citlivé riešenia, ktoré budú v plnom súlade so zákonom a zaručia stabilitu európskeho projektu. Preto budem na júnovom zasadnutí Európskej rady vyzývať hlavy štátov a vlád, aby diskutovali o tejto téme.
<P>
Ďalší problém, ktorý musíme vyriešiť, sa týka našej reakcie na hospodársku otázku. Myslím si, že by sme si tiež mali uvedomiť, že v tejto chvíli skutočne nie je zodpovedné navrhovať nové programy. To je chyba. Som presvedčený, že pri vedení ide predovšetkým o zodpovednosť, a nie o predstavenie pre publikum.
<P>
Pre Komisiu by bolo jednoduché každý deň prezentovať nové myšlienky, ale veľmi dobre by vedela, že nemajú žiadnu šancu na uplatnenie. Nebudeme to však robiť, pretože našou úlohou v rámci našej funkcie Európskej komisie, ktorá zastupuje všeobecný európsky záujem, je viac ako len prijímanie jednoduchých možností alebo usporadúvanie propagačných aktivít. Chceme navrhovať skutočné opatrenia a usmernenia, ktoré budú mať potenciál na zjednotenie Európy do jedného celku s ostatnými inštitúciami, s Parlamentom, Radou a s európskymi občanmi.
<P>
Ak mám povedať pravdu, bola to Komisia, ktorá nakoniec predložila úvodné návrhy na plán obnovy Európy, a použila pritom všetky nástroje, ktoré mala k dispozícii. Ako viete, väčšina týchto nástrojov, napríklad vnútroštátne rozpočty, patrí do pôsobnosti členských štátov. Európsky rozpočet je v porovnaní s vnútroštátnymi rozpočtami minimálny.
<P>
Možno by niektorí z vás, ktorí sú netrpezliví a veľa od nás žiadajú, mohli počas diskusie o ďalších finančných perspektívach pomôcť Komisii presvedčiť členské štáty, a hlavne tie, ktorých strany hlasovali za maximálne 1 % ich zdrojov. Tento klub 1 % obmedzil dostupnosť ich finančných zdrojov. Teda tam je niečo, čo by sa počas nasledovného volebného obdobia oplatilo dosiahnuť.
<P>
Môžem potvrdiť, že máme pripravený akčný plán na rok 2009 a chystáme sa predložiť usmernenia na finančnú revíziu a na náš nasledujúci akčný plán. Nemá však žiadny význam žiadať európske inštitúcie o to, čo v tomto štádiu nemôžu poskytnúť.
<P>
Lepšie by bolo spýtať sa nás, čo môžeme urobiť, a to myslím naozaj úprimne, pretože mám pocit, že istá kritika pochádza od ľudí, ktorí sa stotožňujú s rovnakými európskymi ideálmi ako ja. Robia však zásadnú chybu, ak neustále kritizujú to, čo Európa ešte neurobila. Viete veľmi dobre, že ak Európa ešte niečo neurobila, nie je to chybou inštitúcií Spoločenstva, ale nedostatkom ambícií na vnútroštátnej úrovni. Nie je spravodlivé takto kritizovať a vôbec to neuľahčuje našu prácu, ktorou je snaha o pokrok európskeho projektu.
<P>
Pravdou je, že Komisia predložila niekoľko ambicióznych návrhov, že neustále sledujeme hospodársku situáciu a že v prípade potreby predstavíme ďalšie návrhy. Sme však presvedčení, že, ako som povedal, teraz je dôležité sústrediť sa na vykonávanie a plnenie toho, o čom sme už rozhodli. Nemali by to byť iba symbolické gestá, pretože máme veľmi vážne obavy, pokiaľ ide o otázku stability a verejného dlhu, ktorý v rámci Európy dosahuje naozaj alarmujúcu úroveň. Situácia v niekoľkých členských štátoch je veľmi vážna, a z toho dôvodu musíme predložiť návrhy, ktoré pomôžu riešiť tieto otázky.
<P>
Tiež si myslím, že musíme podporovať prácu Európy. Uvedomujem si, že otázky okamžitej stratégie, hlavne v kontexte európskych volieb niekedy predstavujú obrovské pokušenie ísť proti Európe, hlavne pre tých, ktorí sú v ich krajinách členmi opozičných strán.
<P>
Žiadam vás, aby ste si to dobre premysleli, pretože zajtra budete mať v rukách moc, zajtra môžete požiadať občanov, aby hlasovali za Európu, oni však nebudú hlasovať za Európu, ktorú ste vy opísali ako nejaký klan. Ľudia budú hlasovať za Európu, ktorú podporujú všetky politické sily, pravica, ľavica aj stred a ktorú odzrkadľuje aj európsky projekt.
<P>
To je podľa môjho názoru obrovská výzva. Som za politickú Európu, nesúhlasím však s politikárčením v súvislosti s európskym projektom. Nesúhlasím ani s nevhodnými politickými rozdielmi medzi stranami. Pravdou je, že Európu môžeme budovať iba prostredníctvom veľkých politických rodín. Komisiu tvoria tieto rodiny: skupina PPE, socialisti, sociálni demokrati, liberáli, a ďalší nezávislí politici. Komisia bude aj naďalej pracovať týmto spôsobom. Uvedomujem si, že z hľadiska okamžitej stratégie a v kontexte volieb do Európskeho parlamentu chce každý presadzovať svoj program a svoju vlastnú stranu, hlavne čo sa týka Európskeho parlamentu.
<P>
Ja sám som členom politickej strany. Ako 29-ročný som bol zvolený do portugalského parlamentu a bol som aj členom opozície a premiérom. Teda aj ja som jednoznačne politik. Pamätajte si však, že Európska politika potrebuje politikov, ktorí dokážu prekročiť hranice vlastnej politickej strany a vytvoriť koalície, ktoré presahujú rámec rôznych straníckych stanovísk. Ak chceme byť nadnárodní, musíme mať predstavu, ktorá presahuje rámec našej politickej strany.
<P>
Pred týmto som vás chcel varovať a vravím to so všetkou úctou, keďže si uvedomujem, že väčšina z vás je práve teraz zaneprázdnená volebnou kampaňou, ktorá v čase vážnych vnútroštátnych problémov môže byť veľmi náročná. Myslím si, že pre budúcnosť to je mimoriadne dôležité. Ak chceme porozumieť obrovským výzvam, pred ktorými Európa stojí, musíme zjednotiť všetkých Európanov z ľavice, pravice a stredu a všetkých, ktorí podporujú podstatu európskeho projektu, a nesmieme podľahnúť vlne straníckeho dramatizovania, pretože v skutočnosti je väčšinou umelé.
<P>
Chcem vám povedať, že návrhy o hedžových fondoch, ktoré niektorí z vás kritizovali, boli v rámci Komisie predmetom konsenzu, a to medzi všetkými komisármi, členmi socialistickej rodiny, členmi liberálnej rodiny a členmi skupiny PPE. V tejto záležitosti nenastalo žiadne rozdelenie. Preto, aj keď rozumiem, že pokiaľ ide o politický boj, dáva zmysel sústrediť kritiku na jedného alebo druhého komisára, nemyslím si však, že je to správne, či už z hľadiska politického alebo z hľadiska intelektuálneho.
<P>
Skôr než skončím, rád by som povedal, že stále viac obdivujem zakladateľov Európskej únie. Jasne si povedzme pravdu: Česká republika čelí politickému problému. Podpredseda vlády pán Vondra bol veľmi úprimný a otvorene to priznal. Pre krajinu, ktorá je predsedníckym štátom Európskej únie je zjavne veľmi náročné zaoberať sa vnútornou krízou a výmenou vlády. Pravda je taká, že aj napriek tomu sa nám podarilo dosiahnuť dobré výsledky, vďaka vám, Európskemu parlamentu. Myslím si, že si môžem dovoliť povedať, že vďaka tak trochu patrí aj nám, Komisii, za návrhy ktoré sme predložili. Vďaka však patrí aj českému predsedníctvu. Sme vo fáze dokončenia 50 spolurozhodovacích prípadov, z ktorých niektoré boli veľmi zložité. Dokážeme to i v čase, keď je predsednícky štát v hlbokej politickej kríze. Myslím si, že by sme mali vzdať hold inštitucionálnej kapacite Európy, vďaka ktorej dokáže Európska rada aj v takejto situácii dosiahnuť výsledky.
<P>
Preto som to myslel naozaj úprimne, keď som vyjadril úctu českému predsedníctvu, a predovšetkým podpredsedovi vlády pánovi Vondrovi, pretože viem, že je nesmierne náročné pracovať v takýchto podmienkach a napriek tomu dosahovať výsledky, čoho svedkom som bol každý deň. Preto tu máme na výber. Zatiaľ čo si tí najambicióznejší z nás vrátane mňa uvedomujú, že sme ešte nedosiahli ciele, ktoré sme si stanovili, musíme tiež zdôrazniť to, čo sme v skutočnosti dosiahli a čo sme dosiahli spoločne. Ostatní sa sústredia hlavne na to, čo sme nedokázali dosiahnuť. Odkaz, ktorí vysielajú občanom Európy je stále negatívny. Ako som často hovoril, pesimizmus proeurópanov je niekedy znepokojujúcejší ako euroskepticizmus antieurópanov, pretože nevysiela správu o nádeji pre tých, ktorí veria v Európu.
<P>
Teraz by som chcel povedať pred podpredsedom vlády pánom Vondrom, ktorému by som chcel poďakovať za jeho vystúpenia, pred českým predsedníctvom a pred všetkými z vás, že vám musím poďakovať za to, čo sa nám napriek našim názorovým rozdielom spoločne podarilo dosiahnuť v prospech Európy, ktorá je hlavným projektom mieru, slobody a solidarity.
<SPEAKER ID="237" NAME="Predsedajúca">
Rozprava sa skončila.
<P>
Písomné vyhlásenia (článok 142)
<SPEAKER ID="990" NAME="Charlotte Cederschiöld  " AFFILIATION="PPE-DE">
písomne. - Protekcionizmus je skrytý v členských štátoch, čo poukazuje na menej vzájomnej dôvery a menej nadšenia pre spoluprácu. Európska únia bola založená nielen ako pokus o zaistenie mieru, ale aj ako nástroj na spoluprácu. Práve počas obdobia, akým je to, ktoré prežívame, počas hospodárskej a finančnej krízy, je dôležité, aby členské štáty nebudovali múr pozdĺž svojich štátnych hraníc, ale ďalej pokračovali v koordinovanej spolupráci.
<P>
Musíme zachovať európsku solidaritu pri súčasnom dodržiavaní pravidiel a princípov vychádzajúcich zo Zmluvy o EÚ. V období hospodárskej recesie musí EÚ čo najviac využiť jednotný trh a obhajovať voľný obchod.
<P>
Pokusy o hľadanie obetného baránka, ako napríklad finančné trhy, neznamenajú riešenie problémov. Nové pravidlá zabezpečia skončenie zneužívania, no po prekonaní krízy nezamedzia prístup ku kapitálu a investíciám.
<P>
Nie je jednoduché prekonať tieto problémy. Protekcionizmus určite nie je riešením. Po absolvovaní záchranných opatrení je riešením zintenzívnenie obchodu, harmonizácie, funkčnosti vnútorného trhu s tovarom a najmä so službami. Cezhraničná spolupráca zvyšuje úroveň inovácií a počet pracovných miest, je to jediný udržateľný spôsob, ako sa dostať z krízy.
<SPEAKER ID="238" NAME="Pedro Guerreiro  " LANGUAGE="PT">
EÚ sa pokúša o kozmetické zmeny, no už teraz je jasné, akú zodpovednosť nesie za trvalé zhoršovanie životných podmienok verejnosti a pracujúcich.
<P>
Za uplynulých 23 rokov EHS či EÚ presadzovali obeh kapitálu a nárast vplyvu finančnej sféry na podniky; liberalizovali trhy a podporovali privatizáciu; podporovali nadprodukciu; presúvali a ničili výrobnú kapacitu; presadzovali hospodársku dominanciu niektorých za cenu závislosti iných; zintenzívnili vykorisťovanie pracovníkov; centralizovali bohatstvo ako nikdy predtým a zväčšovali sociálne nerovnosti a regionálne rozdiely, a to všetko pod kontrolou hlavných mocností a veľkých hospodárskych a finančných skupín.
<P>
Hrozivé "jarné" predpovede Komisie nie sú nič iné ako obraz dôsledkov neoliberálnych politík EÚ, o ktorých rozhodla a ktoré zrealizovala pravica spolu so sociálnymi demokratmi. V Portugalsku sme zaznamenali: viac než 600 000 nezamestnaných, zníženie reálneho príjmu, dva roky recesie, zvyšujúci sa verejný dlh a rozpočtový deficit, ktorý opäť raz presiahne 6 %.
<P>
Súčasná realita, s ktorou sú konfrontované milióny Portugalcov, ktorí sú svedkami každodenného zhoršovania svojich problémov, je však oveľa horšia ako tieto predpovede.
<P>
Siedmeho júna budú mať Portugalci ďalšiu príležitosť povedať "dosť" a voliť CDU (portugalskú Koalíciu demokratickej jednoty).
