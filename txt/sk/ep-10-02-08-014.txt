<CHAPTER ID="014">
Administratívna spolupráca v oblasti daní - Vzájomná pomoc pri vymáhaní pohľadávok týkajúcich sa daní, odvodov a ďalších opatrení - Nezáväzné a dočasné uplatňovanie mechanizmu prenesenia daňovej povinnosti v súvislosti s dodávkami určitého tovaru a služieb s vysokým rizikom podvodu (zmena a doplnenie smernice 2006/112/ES) - Podpora dobrej správy v daňových záležitostiach (rozprava) 
<SPEAKER ID="079" NAME="Predsedajúci">
Ďalším bodom programu je spoločná rozprava o štyroch správach týkajúcich sa daní.
<P>
Máme tu:
<P>
správu pani Alvarezovej o administratívnej spolupráci v oblasti daní,
<P>
správu pána Dumitra Stolojana o vzájomnej pomoci pri vymáhaní pohľadávok týkajúcich sa daní, odvodov a ďalších opatrení,
<P>
správu pána Casu o nezáväznom a dočasnom uplatňovaní mechanizmu prenesenia daňovej povinnosti v súvislosti s dodávkami určitého tovaru a služieb s vysokým rizikom podvodu (zmena a doplnenie smernice 2006/112/ES),
<P>
správu pána Domeniciho o podpore dobrej správy v daňových záležitostiach.
<P>
Odovzdávam slovo pani Alvarezovej, spravodajkyni, na štyri minúty.
<SPEAKER ID="080" NAME="Magdalena Álvarez" LANGUAGE="ES">
Vážený pán predsedajúci, dámy a páni, Európska únia je založená na vzťahu solidarity medzi jej členskými štátmi. Veľmi dobrým príkladom tejto solidarity je administratívna spolupráca v daňových záležitostiach, ktorá je kľúčovým prvkom fungovania Únie. Ide tu predovšetkým o lojalitu medzi členskými štátmi a ich daňovými úradmi. Takáto lojalita sa prejavuje v dôvere, kde si partneri navzájom dôverujú a postupne sa začnú považovať za spojencov, ktorí nedovolia podvodníkom nájsť na svojom území útočište a pokračovať tam v ich podvodných aktivitách.
<P>
Daňové podvody poznačujú celé hospodárstvo a majú vážne dôsledky pre vnútroštátne rozpočty, pretože znižujú schopnosť realizovať výdavky a uskutočňovať investície. Okrem toho sa tým porušuje princíp daňovej spravodlivosti vo vzťahu k občanom, ktorí skutočne dodržiavajú pravidlá. Dochádza k nespravodlivej hospodárskej súťaži, čo vedie k nesprávnemu fungovaniu trhu. Všetky tieto dôsledky sú zvlášť znepokojujúce, keď uvážime, že z posledných odhadov vyplýva, že daňové podvody v Európskej únii dosahujú 200 miliárd EUR ročne. Výšku tejto sumy dokážeme oceniť, keď si uvedomíme, že toto číslo predstavuje dvojnásobok nákladov na plán hospodárskej obnovy navrhnutý Komisiou.
<P>
Čelíme teda zásadnému problému, a preto by sme mali predložiť rozhodné riešenia. V súčasnosti platná smernica určite predstavovala prvý krok v tomto procese. Žiaľ, praktické uplatňovanie smernice, napriek dobrým úmyslom, ktoré sú v nej zakotvené, neprinieslo očakávané výsledky.
<P>
Je čas, aby sme sa posunuli o krok dopredu a vyzbrojili sa novými nástrojmi, aby sa problémy v oblasti daní riešili súbežne s integráciou a liberalizáciou trhu. Preto vítam návrh, ktorý predložil pán komisár Kovács, a chcela by som mu zablahoželať k práci, ktorú počas celého svojho funkčného obdobia vykonal, a dnes konkrétne k tomuto návrhu novej smernice.
<P>
Tento návrh nám poskytne oveľa účinnejšie nástroje na boj proti daňovým podvodom a daňovým únikom v Európe. V tomto smere predstavuje táto nová smernica kvalitatívny a kvantitatívny skok vpred. O kvantitatívny krok vpred ide preto, lebo stanovuje nové záväzky, a o kvalitatívny krok vpred preto, lebo rozširuje a špecifikuje existujúce záväzky. Oblasť uplatňovania sa rozširuje o prechod od výmeny informácií na požiadanie k automatickej výmene.
<P>
Tretím novým prvkom je zrušenie bankového tajomstva. Osobne to považujem za najvýznamnejšie opatrenie v návrhu, pretože uplatňovanie bankového tajomstva je hlavnou prekážkou, ktorej čelia daňové úrady. OECD na zrušenie bankového tajomstva vyzýva už dlho a teraz sa týmto problémom začala zaoberať skupina G20. Uplatňovanie tohto opatrenia poskytne veľmi účinný nástroj na skoncovanie s neudržateľnou existenciou daňových rajov v rámci EÚ.
<P>
Tento cieľ obsahuje aj správa, ktorú máme dnes pred sebou. Cieľom tejto našej správy je vlastne posilnenie výsledkov návrhu Komisie. Cieľom je zlepšiť účinnosť a rozšíriť oblasť uplatňovania novej smernice.
<P>
Nemám v úmysle podať vyčerpávajúci komentár, zameriam sa len na hlavné pozmeňujúce a doplňujúce návrhy. Po prvé, rozširuje sa rozsah uplatňovania, posilňuje sa realizácia automatickej výmeny informácií a pokiaľ ide o bankové tajomstvo, navrhuje sa rozšíriť kritérium uplatnenia s cieľom uviesť ho do súladu so zvyškom smernice. Obsahuje aj kompromisné pozmeňujúce a doplňujúce návrhy, konkrétne návrhy týkajúce sa automatickej výmeny informácií, ochrany a dôvernosti údajov a výmeny informácií s tretími krajinami.
<P>
Nakoniec by som chcela poďakovať kolegom poslancom z výboru za ich prácu a ochotu spolupracovať. K ich postoju im treba zablahoželať. Dosiahli sme vysoký stupeň konsenzu. Parlament vysiela jasnú správu. Parlament je pevne odhodlaný bojovať proti daňovým podvodom a daňovým únikom a posilniť veľké európske zásady lojality, transparentnosti a spravodlivej hospodárskej súťaže.
<SPEAKER ID="081" NAME="Theodor Dumitru Stolojan" LANGUAGE="RO">
Nedávna finančná a hospodárska kríza plne poukázala na absolútnu dôležitosť existencie zdravých a udržateľných verejných financií v každom členskom štáte. Členským štátom, ktoré majú svoje verejné financie a proticyklické fiškálne politiky náležite pod kontrolou, sa podarilo poskytnúť finančné stimuly na vyvedenie svojich hospodárstiev z krízy.
<P>
V tejto súvislosti ako spravodajca vítam iniciatívu Európskej komisie a návrh smernice Rady o zlepšení vzájomnej pomoci medzi členskými štátmi pri vymáhaní pohľadávok týkajúcich sa daní a odvodov. Táto smernica nielen pomôže zvýšiť účinnosť v tejto oblasti týkajúcej sa vymáhania pohľadávok, ale tiež pomôže lepšiemu fungovaniu jednotného trhu. Chcel by som podotknúť, že návrh smernice obsahuje významné zlepšenia mnohých dôležitých aspektov v oblasti vymáhania pohľadávok: výmeny informácií medzi orgánmi, metód vymáhania pohľadávok a spätnej väzby požadovanej Európskou komisiou na účely monitorovania neustále rastúcej činnosti, ktorá sa prejavuje v počte prípadov medzi členskými štátmi.
<P>
Boli vypracované pozmeňujúce a doplňujúce návrhy. Chcel by som sa poďakovať všetkým kolegom poslancom, ktorí predložili tieto pozmeňujúce a doplňujúce návrhy, ktoré jasnejšie špecifikovali podmienky uplatňovania smernice.
<SPEAKER ID="082" NAME="David Casa" LANGUAGE="MT">
Myslím si, že táto správa jasne ukáže, ako účinne dokáže Európska únia prostredníctvom svojich inštitúcií konať, keď čelí problému, ktorý si vyžaduje naliehavú a osobitnú pozornosť.
<P>
Myslím si, že pri podvodoch typu chýbajúceho obchodného subjektu v rámci Spoločenstva treba venovať pozornosť opatreniam, ktoré treba prijať v rámci tohto krátkodobého plánu s cieľom zastaviť tých, ktorí zneužívajú systémy DPH používané v Európe. Tento typ podvodu, ako som už spomenul, je známy ako podvod typu chýbajúceho subjektu v rámci Spoločenstva. Vo svojej najvážnejšej forme je známy ako "kolotočový podvod", pri ktorom ide o trestnú činnosť páchanú skúsenými a profesionálnymi podvodníkmi.
<P>
Nedávne štúdie ukázali, že tento typ podvodu predstavuje okolo 24 % všetkých typov podvodov v oblasti DPH. Dochádza k nemu, keď osobe ponúkajúcej službu alebo predávajúcej tovar zaplatí kupujúci v rámci spoločenstva DPH a táto platba doslova zmizne bez toho, aby ju títo podvodníci a títo zločinci odviedli do štátnej pokladnice.
<P>
Preto dostal názov "kolotočový podvod", pretože táto DPH postupne zmizne z každej krajiny, kde sa tento typ obchodu uskutoční. Návrh Komisie teda poskytuje príležitosť odstrániť toto riziko, ktoré sa podstupuje pri obchode v rámci spoločenstva. Musíme sa vyhnúť tomu, aby sme zvýšili byrokratické zaťaženie, aby si následky neodniesli čestní podnikatelia. Tiež sme si dali pozor, aby sme toto dočasné opatrenie neuplatnili na široký sortiment výrobkov, ale len na výrobky, ktoré možno kontrolovať a posudzovať.
<P>
Treba spomenúť systém obchodovania s emisiami, pretože týmto návrhom Komisie došlo k jeho zmene a doplneniu. Konštatujeme, že vzhľadom na zraniteľnosť systému obchodovania s emisiami bola uplatnená ďalšia zmena, ktorá stanovuje, že keď sa členský štát rozhodne, že je pripravený zaviesť tento systém, treba pre všetky platby týkajúce sa emisií skleníkových plynov stanoviť povinnosť mechanizmu prenesenia daňovej povinnosti, pretože je nevyhnutné dosiahnuť koordináciu a okamžité kroky medzi všetkými členskými štátmi.
<P>
V súčasnosti, a až do roku 2012, sa okolo 90 - 95 % kreditov udeľuje tým, ktorí vytvárajú najviac emisií. Tie vydávajú národné vlády a 5 až 10 % z nich sa vydraží. Počínajúc rokom 2013 sa väčšia časť týchto kreditov bude dražiť, a preto musíme pred zavedením a spustením tohto systému zabezpečiť, aby bol trh chránený pred tými, ktorí sa pokúšajú systém zneužiť.
<P>
Myslím si, že keď zoberieme do úvahy konsenzus v rámci Výboru pre hospodárske a menové veci, aj s prihliadnutím na kompromisy, ktoré som dokázal presadiť - so socialistami, liberálmi a všetkými politickými skupinami -, myslím si, že by to malo vydláždiť cestu k spoľahlivejšiemu systému. Preto ak bude moja správa prijatá, budeme seriózne bojovať proti podvodom a budeme teda úspešnejší v záležitostiach týkajúcich sa systému DPH v rámci Európskej únie.
<SPEAKER ID="083" NAME="Leonardo Domenici" LANGUAGE="IT">
Vážený pán predsedajúci, dámy a páni, hoci dobrá správa daní bola vždy veľmi dôležitou témou, ešte aktuálnejšou a významnejšou sa stala v súvislosti s vážnou hospodárskou a finančnou krízou, ktorá vypukla pred dvoma rokmi. Na európskych a medzinárodných samitoch - skupiny G20 - sa o nej diskutovalo a ďalej diskutuje, zvlášť, keď sa týkajú boja proti daňovým únikom a daňovým rajom.
<P>
Toto všetko je dôležité. Je to znamením odhodlania a vôle, ale nemali by sme si nahovárať, že na to bude stačiť vyhlásenie. Potrebujeme účinnú a trvalú politiku. Ešte treba vyriešiť množstvo problémov. Stále je veľmi ľahké kúpiť alebo založiť nastrčenú spoločnosť s cieľom vyhnúť sa plateniu daní. Len sa pozrite na internet: existujú stovky stránok, ktoré ponúkajú na predaj spoločnosti, dokonca aj v krajinách Európskej únie. Často jediné, čo musíte urobiť, aby ste založili spoločnosť, je poslať email s pripojenou fotokópiou naskenovaného pasu. Musíme skoncovať s vytváraním fiktívnych právnických osôb s cieľom vyhnúť sa plateniu daní.
<P>
Správa, ktorú predkladám, vychádza z oznámenia Európskej komisie z 28. apríla 2009 o podpore dobrej správy v daňových záležitostiach. Správa navrhuje kroky smerujúce k predloženiu ráznych návrhov a požaduje silnú angažovanosť zo strany Európskej komisie a Rady, aby sa mohli tieto návrhy uskutočniť. Boj proti daňovým rajom a nezákonnému úniku kapitálu treba považovať za priority Európskej únie.
<P>
Z toho vyplýva zásada dobrej správy založenej na transparentnosti, výmene informácií, cezhraničnej spolupráci a spravodlivej daňovej súťaži. Ide o to, že potrebujeme zvýšenú spoluprácu v oblasti daní v Európskej únii.
<P>
Všeobecným cieľom, ktorý si musíme stanoviť, je dosiahnutie automatickej výmeny informácií v celosvetovom a multilaterálnom meradle, ale začať to musí, samozrejme, v rámci Európskej únie. Ako už povedala pani Alvarezová, musíme úplne zrušiť bankové tajomstvo v krajinách Európskej únie a urýchlene ukončiť dočasnú odchýlku, ktorá namiesto výmeny informácií umožňuje uplatňovanie zrážkovej dane, ktorá sa často neplatí alebo neberie vážne.
<P>
Nechcem sa obšírne zaoberať konkrétnymi návrhmi, ktoré správa obsahuje. Zdôrazním však veci, ktoré potrebujeme najviac: rozšíriť pôsobnosť smernice o úsporách z roku 2003, bojovať proti podvodom v oblasti DPH, vytvoriť verejný register EÚ, v ktorom by sa uvádzali mená jednotlivcov a podnikov, ktoré si založili spoločnosti a účty v daňových rajoch, a dať nový podnet na projekty daňovej harmonizácie, počnúc spoločným konsolidovaným základom pre dane z príjmov právnických osôb.
<P>
Európska únia musí takisto vyslať len jednu správu na medzinárodnej úrovni a bojovať za zlepšenie noriem OECD s cieľom dosiahnuť automatickú výmenu informácií namiesto výmeny na požiadanie.
<P>
Pán Kovács, po vypočutí si aj ostatných správ musím skonštatovať, že potrebujeme silnú angažovanosť zo strany Komisie, a v súčasnosti tiež musíme tieto priority zdôrazniť novej Komisii v čase jej nástupu do funkcie. Ako Európsky parlament máme právo vyzývať Radu a Komisiu, aby sa zodpovedali za svoju prácu.
<P>
Ďakujem kolegom poslancom, predovšetkým tieňovým spravodajcom, za ich spoluprácu na tejto správe, ktorú, dúfam, Parlament prijme.
<SPEAKER ID="084" NAME="László Kovács">
člen Komisie. - Vážený pán predsedajúci, vážené poslankyne, vážení poslanci, som rád, že môžem dnes, posledný deň vo funkcii komisára zodpovedného za dane a clá, s vami diskutovať o daňových záležitostiach.
<P>
V prvom rade by som chcel vyjadriť poďakovanie Európskemu parlamentu a zvlášť Výboru pre hospodárske a menové veci za podporu vyjadrenú väčšine, ak nie všetkým návrhom týkajúcim sa daní, ktoré sme ja a Komisia predložili v priebehu posledných piatich rokov.
<P>
Otázky daňovej politiky, o ktorých teraz diskutujete, zohrávajú dôležitú úlohu z hľadiska dosiahnutia cieľa Komisie účinnejšie bojovať proti daňovým podvodom a únikom, v dôsledku ktorých dochádza na úrovni EÚ k strate 200 až 250 miliárd EUR ročne. Naším cieľom je tiež zlepšenie transparentnosti a spolupráce.
<P>
Osobitnú vďaku by som chcel vyjadriť pánovi Domenicimu, pani Alvarezovej, pánovi Stolojanovi a pánovi Casovi za to, že sa k týmto daňovým iniciatívam postavili konštruktívne. Som veľmi rád, že základnou myšlienkou správ je podpora iniciatív Komisie. Pochopil som, že správy nabádajú k zvýšenému úsiliu po prvé v oblasti dobrej správy v daňových záležitostiach v Európskej únii, ako aj mimo nej; po druhé v oblasti administratívnej spolupráce v daňovej oblasti; po tretie v oblasti vzájomnej pomoci pri vymáhaní pohľadávok týkajúcich sa daní; a po štvrté v oblasti boja proti podvodom v oblasti DPH, najmä pokiaľ ide o kolotočové podvody.
<P>
Pokiaľ ide o dobrú správu v daňových záležitostiach, cieľom politiky Komisie je podpora zásad transparentnosti, výmeny informácií a spravodlivej daňovej súťaže v globálnom meradle. V apríli 2009 prijala Komisia oznámenie na podporu týchto zásad s cieľom bojovať proti cezhraničným daňovým podvodom a únikom v rámci EÚ aj mimo nej a dosiahnuť vytvorenie rovnakých podmienok.
<P>
Komisia predložila niekoľko návrhov na zlepšenie dobrej správy daní v rámci EÚ. Rozprava o týchto návrhoch stále prebieha, ale dúfam, že budú prijaté čoskoro a že to posilní naše argumenty voči ostatným jurisdikciám, aby podnikli podobné kroky.
<P>
Komisia je hlboko presvedčená, že prehĺbenie hospodárskych vzťahov medzi EÚ a jej partnerskými jurisdikciami by malo vždy sprevádzať zaviazanie sa k dodržiavaniu zásad dobrej správy. Na základe záverov Rady z roku 2008 je cieľom zahrnúť do príslušných dohôd s tretími krajinami ustanovenie, na základe ktorého by partneri EÚ uznali a zaviazali sa uplatňovať zásady dobrej správy v daňovej oblasti.
<P>
Osobitnú pozornosť treba venovať rozvojovým krajinám. Útvary Komisie v súčasnosti pripravujú oznámenie, ktoré sa má venovať dobrej správe v daňových záležitostiach v špecifickom kontexte rozvojovej spolupráce. Oznámenie bude riešiť otázku, akú úlohu môže hrať dobrá správa v daňových záležitostiach v zlepšení mobilizácie prostriedkov v rozvojových krajinách, predovšetkým prostredníctvom vytvárania kapacít.
<P>
Vítam vašu podporu plnému zapojeniu Komisie do aktivít partnerského preskúmania globálneho fóra OECD, najmä pokiaľ ide o identifikáciu nespolupracujúcich jurisdikcií a rozvoj procesu hodnotenia a uplatňovania opatrení na podporu dodržiavania noriem. Európska komisia by mala byť aj naďalej aktívnym hráčom, aby sa zabezpečilo, že si všetci partneri budú plniť svoje záväzky.
<P>
Pokiaľ ide o počet dohôd o výmene informácií, ktoré musí krajina uzatvoriť, aby získala štatút spolupracujúcej jurisdikcie - teda 12 -, Komisia súhlasí, že je potrebné prehodnotiť tento počet a vziať do úvahy kvalitatívne aspekty, z ktorých prvým sú jurisdikcie, s ktorými už boli dohody podpísané. Aby som sa vyjadril úplne jasne, daňový raj, ktorý má 12 dohôd s inými daňovými rajmi, by určite neprekročil stanovenú hranicu. Druhým aspektom je ochota jurisdikcie podpisovať ďalšie dohody aj po dosiahnutí tejto hranice a tretím je účinnosť uplatňovania.
<P>
Pokiaľ ide o vašu požiadavku preskúmať škálu možností sankcií a stimulov na podporu dobrej správy v daňových záležitostiach, Komisia už skúma škálu stimulov na podporu dobrej správy na úrovni EÚ, napríklad posilnenie rozvojovej pomoci s cieľom povzbudiť niektoré tretie krajiny k tomu, aby skoncovali s nespravodlivou daňovou súťažou. Práca na možných sankciách zatiaľ postupuje pomalšie a každá sankcia EÚ musí, samozrejme, brať do úvahy daňovú politiku jednotlivých členských štátov.
<P>
Sú však dve konkrétne oblasti, v ktorých s vami úplne nesúhlasím. Jedna sa týka verejných registrov a zverejňovania informácií týkajúcich sa investorov v daňových rajoch. Myslím si, že treba vytvoriť rovnováhu medzi právom na súkromie a potrebou jurisdikcií presadiť presadzovanie svojich daňových právnych predpisov.
<P>
Kým z bankového tajomstva alebo požiadaviek domáceho daňového záujmu by pre výmenu informácií nemali vyplývať žiadne obmedzenia, práva daňových poplatníkov a striktnú dôvernosť výmeny informácii treba dodržiavať. Tieto obmedzenia treba rešpektovať, takže verejný register asi nie je najlepším riešením.
<P>
Ďalšou záležitosťou je transferové oceňovanie. Navrhujete prechod na metódy porovnateľných ziskov v záujme lepšej identifikácie nesprávnej ceny pri transakciách a identifikácie najčastejšie používaných techník daňového úniku. Myslím si, že hoci je pravda, že porovnanie ziskov v odvetví priemyslu by mohlo byť ukazovateľom, že niečo nesedí, tento samotný ukazovateľ je nepostačujúci na jednoznačnú identifikáciu nenáležitého účtovania vnútropodnikových cien a mohol by byť len jedným z faktorov v oveľa širšom rizikovom hodnotení presnosti cien účtovaných za transakcie medzi dcérskymi spoločnosťami nadnárodnej spoločnosti.
<P>
Metóda porovnateľných ziskov je prijateľná, ale len vtedy, ak dospeje k rovnakému výsledku ako transakčné metódy. Prechod priamo na metódu porovnateľných ziskov - čo sa zjavne navrhuje v pozmeňujúcom a doplňujúcom návrhu - by nám nevyhnutne neposkytol pravú nespriaznenú odpoveď.
<P>
Cieľom návrhu novej smernice o administratívnej spolupráci v oblasti daní je zlepšiť a zefektívniť všetky mechanizmy výmeny informácií a ostatné formy spolupráce medzi členskými štátmi s cieľom lepšie predchádzať daňovým podvodom a daňovým únikom. Smernica predovšetkým navrhuje zrušenie bankového tajomstva vo vzťahoch medzi členskými štátmi na účely administratívnej spolupráce. Nadšene vítam konštruktívny prístup a podporu tomuto návrhu v správe pani Alvarezovej.
<P>
Viem o tom, že najkontroverznejším bodom rozhovorov vo výboroch boli pozmeňujúce a doplňujúce návrhy týkajúce sa automatickej výmeny informácií, ktorých cieľom bolo dosiahnuť, aby bola automatická výmena nepovinná, aby závisela od vlastného rozhodnutia členských štátov.
<P>
Dovoľte mi pripomenúť, že cieľom návrhu je v celej EÚ zlepšiť všetky typy výmeny informácií a iné formy administratívnej spolupráce a zvlášť automatickú výmenu, ktorá je významným pilierom predchádzania daňovým podvodom a daňovým únikom.
<P>
Podpora výmeny informácií na požiadanie, čo je normou OECD, je určite prijateľný prístup vo vzťahu k tretím krajinám, ale v plne integrovanom vnútornom trhu, ako je jednotný trh EÚ, musia byť členské štáty ambicióznejšie a ísť ešte ďalej. Musia vedieť používať tie najlepšie nástroje, ktoré majú k dispozícii, aby dosiahli politické ciele v oblasti boja proti daňovým podvodom a daňovým únikom.
<P>
Všimol som si, že návrh správy o dobrej správe daní vyzdvihuje potrebu rozvoja automatickej výmeny informácií ako všeobecné pravidlo, ako prostriedok na skoncovanie s používaním falošných právnických osôb s cieľom vyhnúť sa plateniu daní. Tiež som si všimol, že správa víta tento návrh novej smernice o administratívnej spolupráci, keďže tiež rozširuje jej rozsah, aby pokrývala dane akéhokoľvek druhu, a ruší bankové tajomstvo. Preto vás vyzývam, aby ste nehlasovali za nový pozmeňujúci a doplňujúci návrh, ktorý predložila skupina PPE, na vymazanie akejkoľvek zmienky o automatickej výmene informácií zo správy.
<P>
Pokiaľ ide o pozmeňujúce a doplňujúce návrhy zamerané na stanovenie jasnejších pravidiel ochrany súkromných údajov, chcel by som zdôrazniť, že členské štáty sú v každom prípade povinné dodržiavať existujúce právne predpisy Spoločenstva v tejto oblasti a že teda tieto pravidlá sa budú musieť dodržiavať aj bez akejkoľvek ďalšej zmeny a doplnenia predloženého návrhu smernice. Aby sa však predišlo nejasnostiam, vedel by som si predstaviť všeobecné zdôvodnenie vychádzajúce z existujúcich pravidiel Spoločenstva.
<P>
Pokiaľ ide o pozmeňujúce a doplňujúce návrhy k hodnotiacemu systému a požiadavkám, myslím si, že pravidlá, s ktorými sa počíta v návrhu a ktoré ešte posilňuje kompromisný text predsedníctva, by mali zabezpečiť primeraný rámec, ktorý by odrážal zmysel predložených pozmeňujúcich a doplňujúcich návrhov.
<P>
Komisia môže niektoré návrhy v zásade prijať, ako napríklad návrhy na umožnenie Komisii prijímať delegované akty na technické vylepšenia kategórií príjmu a kapitálu, ktoré podliehajú automatickej výmene informácií, pričom príslušné kategórie by mali byť definované v samotnej smernici, a nie prostredníctvom komitológie. Je to aj v súlade so smerovaním prebiehajúcich rokovaní Rady.
<P>
Komisia tiež môže v zásade prijať pozmeňujúce a doplňujúce návrhy týkajúce sa bankového tajomstva, ktoré by daňových poplatníkov nerozlišovali na základe ich daňového bydliska. Ďalej Komisia takisto v zásade prijíma pozmeňujúce a doplňujúce návrhy o prítomnosti a účasti úradníkov na administratívnych vyšetrovaniach.
<P>
Komisia bude obhajovať zmysel týchto pozmeňujúcich a doplňujúcich návrhov počas rokovaní v Rade bez formálnej zmeny a doplnenia svojho návrhu, pretože tieto zmeny sú už zjavne zohľadnené v kompromisnom texte.
<P>
Prejdime teraz k návrhu Komisie o vzájomnej pomoci pri vymáhaní pohľadávok týkajúcich sa daní. Rozsah vnútroštátnych ustanovení týkajúcich sa vymáhania daní sa obmedzuje na územia jednotlivých štátov, čo podvodníci využili na organizovanie platobnej neschopnosti v členských štátoch, kde majú dlhy. Členské štáty preto pri vymáhaní daní čoraz viac žiadajú o pomoc druhé členské štáty, ale existujúce ustanovenia zatiaľ umožnili vymôcť len 5 % dlhov.
<P>
Cieľom návrhu Komisie je zavedenie zlepšeného systému pomoci s ľahšie uplatniteľnými pravidlami a stanovenie pružnejších podmienok žiadania o pomoc. Ako viete, 19. januára dosiahla rada ECOFIN dohodu o všeobecnom prístupe k návrhu smernice. S potešením vítam podporný prístup k tomuto návrhu v správe pána Stolojana.
<P>
Komisia môže v zásade prijať pozmeňujúci a doplňujúci návrh, aby uplatňovanie kontrolných právomocí v dožiadanom členskom štáte úradníkmi žiadajúceho členského štátu podliehalo dohode medzi príslušnými členskými štátmi. To je zohľadnené aj v kompromisnom texte Rady. Komisia však nemôže prijať ostatné pozmeňujúce a doplňujúce návrhy, napríklad na zavedenie systematickej a automatickej výmeny informácií v oblasti vymáhania, pretože by to mohlo viesť k nadmernému administratívnemu zaťaženiu, keďže by sa to týkalo aj situácií bezproblémového vymáhania. Komisia v každom prípade v spolupráci s členskými štátmi preskúma možnosti ďalšieho vylepšenia pomoci pri vymáhaní daní a riešenia možných problémov.
<P>
Na záver mi dovoľte povedať pár slov k návrhu Komisie o nepovinnom a dočasnom uplatňovaní mechanizmu prenesenia daňovej povinnosti. Tento návrh je rýchlou reakciou na nové a znepokojujúce vzory podvodov hlásené niektorými členskými štátmi a jeho cieľom je v rámci nepovinného a dočasného režimu zainteresovaným členským štátom umožniť uplatniť takzvaný mechanizmus prenesenia daňovej povinnosti, pri ktorom musí v obmedzenom množstve vysoko citlivých sektorov DPH vykázať zákazník. Na základe navrhovanej smernice by si mohli členské štáty zo zoznamu piatich kategórií zvoliť najviac dve kategórie tovarov so zvlášť vysokým rizikom podvodu, ako sú napríklad mobilné telefóny, a jednu kategóriu služieb, ako sú napríklad emisné kvóty skleníkových plynov, u ktorých bol za minulé leto zaznamenaný vysoký výskyt podvodov.
<P>
Museli by zhodnotiť účinnosť takéhoto opatrenia, ako aj jeho vplyv na možný prechod podvodu do iných členských štátov, k iným typom tovarov a iným vzorom podvodov.
<P>
Potešilo ma, že sa Rada začala týmto návrhom tak rýchlo zaoberať a dosiahla o ňom dohodu na zasadnutí rady ECOFIN z 2 decembra. Je, samozrejme, poľutovaniahodné, že bola dosiahnutá dohoda len o jednej časti návrhu - o emisných kvótach skleníkových plynov -, plne si však uvedomujem, že to bola oblasť, v ktorej bolo treba opatrenia prijať čo najnaliehavejšie.
<P>
Komisia sa bude naďalej čo najkonštruktívnejšie podieľať na rokovaniach Rady o ostatných častiach návrhu.
<P>
Nakoniec by som chcel Európskemu parlamentu ešte raz poďakovať za rýchlu reakciu, ako aj za jasnú podporu. Hoci Komisia nemôže v súčasnosti formálne prijať všetky predložené pozmeňujúce a doplňujúce návrhy, budú pre nás cenným vkladom do rozpráv na budúcich zasadnutiach Rady. V podstate ide o našu schopnosť rýchlo reagovať na masívne podvodné mechanizmy, ale aj o dôveryhodnosť systému obchodovania s emisiami v EÚ.
<SPEAKER ID="085" NAME="Predsedajúci">
Ďakujem, pán komisár Kovács. Ako ste už spomenuli, toto je vaše posledné vystúpenie v tomto Parlamente, preto dovoľte aj mne, aby som vám poďakoval za spoluprácu počas vášho funkčného obdobia.
<SPEAKER ID="086" NAME="Astrid Lulling" LANGUAGE="FR">
Vážený pán predsedajúci, mnohé veci nám prihrala náhoda. Táto rozprava o ochrane súkromia a jednotlivcov, z ktorej vyplývajú konkrétne dôsledky, dáva poslancom tohto Parlamentu výbornú príležitosť potvrdiť niektoré významné zásady. Či už ide o zavedenie telových skenerov na letiskách, alebo o dohodu SWIFT so Spojenými štátmi, tí, ktorí dôrazne bránia individuálne slobody, nezaváhajú a ozvú sa, aj keby to malo spôsobiť vážne diplomatické napätie.
<P>
Je mi však ľúto, že ich boj za občianske slobody je premenlivý a nedôsledný. Keď ide o ochranu bankových a finančných údajov, dobré sa zrazu stáva zlým. To, čo si v iných oblastiach zaslúži ochranu, sa ignoruje v mene nového imperatívu: všeobecne povinnej fiškálnej kolonoskopie. Masová automatická výmena, ktorá tvorí podstatu správ pani Alvarezovej a pána Domeniciho, je skenerom, ktorý vás vyzlieka donaha na každom kroku; je to dohoda SWIFT najhrubšieho zrna, z ktorej už niet návratu. Tento Parlament však nedovolí, aby ho takýto rozpor zastavil. Môže rozhodnúť v prospech automatickej výmeny všetkých možných typov údajov medzi daňovými úradmi v Európe a zároveň v mene individuálnych slobôd zamietnuť dohodu SWIFT so Spojenými štátmi.
<P>
Možno takúto rozporuplnosť, takúto nedôslednosť pochopiť alebo niekedy v mene účinnosti dokonca ospravedlniť? Nie. Zlaté pravidlo, vaše zlaté pravidlo, inými slovami, automatická výmena všetkých fiškálnych, bankových a finančných údajov všetkých nerezidentov, nevyhnutne povedie k záplave nezvládnuteľných údajov. Precedens zdanenia úspor by vám však mal slúžiť ako varovanie. Žiaľ, nie je to tak. Znovu raz musíte ísť nesprávnou cestou a obhajovať systém, ktorý nefunguje. Nikto nie je taký hluchý ako ten, kto nechce počuť.
<P>
Tým mojim priateľom, ktorých zjavne znepokojuje nadmerná byrokratická záťaž, ktorá môže sprevádzať uplatňovanie tohto systému, by som chcela povedať, že jediným riešením je postaviť sa proti nemu, nezaviesť ho, aby nás potom neprekvapili jeho katastrofické dôsledky.
<P>
Dovoľte mi, pán predsedajúci, poslednýkrát sa obrátiť na pána komisára Kovácsa, ktorý dnes večer zvádza svoj posledný boj. Prajem mu šťastný dôchodok. Vo svojej kariére ste často bojovali na nesprávnej strane, pán komisár, ale keďže som dobrá duša, nebudem vám to donekonečna vyčítať. Prajem vám šťastný dôchodok, pán komisár.
<P>
(Rečníčka prijala otázku podľa postupu zdvihnutia modrej karty v súlade s článkom 149 ods. 8.)
<SPEAKER ID="087" NAME="Miguel Portas" AFFILIATION="GUE/NGL">
(PT) Vážená pani Lullingová, rád by som vám položil jednu otázku. Čo má podľa vášho vystúpenia automatická výmena informácií spoločné so zrušením bankového tajomstva, keď predsa ide o dve jasne nesúvisiace veci? Väčšina krajín v Európe nemá bankové tajomstvo. Automatické mechanizmy existujú kvôli výmene informácií medzi daňovými úradmi a bohatstvo každého jedného človeka sa nezverejňuje na internete. Nebolo by možné tieto dve veci oddeliť?
<SPEAKER ID="088" NAME="Astrid Lulling" LANGUAGE="FR">
Vážený pán predsedajúci, môj kolega poslanec, žiaľ, nič nepochopil, ale keďže už nemám rečnícky čas, vysvetlím mu to osobne. Verím, že to pochopí ešte pred hlasovaním.
<SPEAKER ID="089" NAME="Liem Hoang Ngoc" LANGUAGE="FR">
Vážený pán predsedajúci, dámy a páni, v tomto krízovom období došlo k rozsiahlemu využívaniu verejných finančných prostriedkov, najprv na záchranu finančného systému a potom na zmiernenie sociálnych a hospodárskych dôsledkov.
<P>
V tejto súvislosti sa veľa hovorí o verejných deficitoch, útočí sa na výdavky členských štátov, pritom však dovolíme, aby problém poklesu daňových príjmov zostával v úzadí. Zabúda sa na to, že každoročne v Európskej únii unikne zdaneniu 200 miliárd EUR, čo sú prostriedky, ktoré sa mohli využiť na mimoriadne dôležitú politiku obnovy, prostriedky, ktoré by nám umožnili s odvahou čeliť tomu, čo dnes mnohí nazývajú, v úvodzovkách, demografickou časovanou bombou.
<P>
Práve preto sú texty, o ktorých tu dnes diskutujeme, také dôležité. Zavedenie spoločných nástrojov a absolútnej transparentnosti medzi členskými štátmi v oblasti vymáhania daní sú životne dôležitými krokmi, ak máme zaistiť, aby sa žiadny občan, žiadna spoločnosť nemohli vyhnúť fiškálnej povinnosti a aby každý prispel k spoločnému úsiliu.
<P>
Musíme dať daňovým úradom každej krajiny v Únii prostriedky na to, aby mohli plniť svoje poslanie. Musíme tiež zdôrazniť mieru dôležitosti zdravej fiškálnej politiky.
<P>
V súčasnosti každého znepokojuje situácia v Grécku. Dnes vidíme, aké extrémne dôsledky môže mať neexistencia účinného fiškálneho aparátu. Nie je to len kríza, čo dnes škodí Karamanlisovej vláde; je to predovšetkým nedostatok politickej odvahy jej predchodkyne, ktorá nedokázala reformovať grécku fiškálnu správu a vytvoriť tak účinný nástroj na vymáhanie daní.
<P>
Dúfame, že Únia v tejto záležitosti využije všetky dostupné prostriedky na to, aby potvrdila solidaritu s Gréckom. Dúfam, že naše stredajšie hlasovanie potvrdí hlasovanie vo výbore a povedie k prijatiu nejakých povzbudzujúcich textov v oblasti vymáhania daní.
<SPEAKER ID="090" NAME="Sharon Bowles">
v mene skupiny ALDE. - Vážený pán predsedajúci, som rada, že rozpravu o týchto správach vedieme ešte v rámci funkčného obdobia pána komisára, aj keď sme to ledva stihli. Výbor vyvinul veľké úsilie, aby to zaistil. Môžeme skonštatovať, že v mnohých - dokonca by som povedala, že takmer vo všetkých - veciach sme sa v našich diskusiách navzájom podporovali, pán komisár, aj keď sme sa, samozrejme, nezhodli vo všetkom. Zhodli sme sa napríklad v otázke DPH pre dodávky tovarov v rámci Spoločenstva, ale nezhodli sme sa v otázke spoločného a nerozdielneho ručenia v rámci cezhraničných transakcií a dosť často sme boli spoločne sklamaní pomalým konaním členských štátov alebo nedostatkom ich podpory. Spoločný konsolidovaný základ dane z príjmu právnických osôb (CCCTB) je jedným z týchto návrhov.
<P>
Tvárou v tvár týmto sklamaniam ste však predložili intenzívnejšie, tradičnejšie kontroly založené na spolupráci, výmene informácií a prístupe k údajom. Takže aj osobne, aj ako predsedníčka Výboru pre hospodárske a menové veci by som chcela túto príležitosť využiť na to, aby som vám poďakovala za vašu prácu a nadšenie počas vášho funkčného obdobia. Ako už povedali kolegovia, v tomto období fiškálnej tiesne je ešte dôležitejšie dať členským štátom možnosť, aby vyzbierali všetky dane. S týmto ako hybnou silou by mala byť Rada v budúcnosti ešte pokrokovejšia. Tí, ktorí sa vedome pokúšajú vyhnúť plateniu daní, skutočne škodia spoločnosti a nemali by očakávať zhovievavosť, keď ich chytia, pričom musíme mať nástroje na to, aby sme ich mohli chytiť.
<P>
Pokiaľ ide konkrétne o otázku administratívnej spolupráce, myslím si, že automatická výmena informácií prinesie úžitok. Ide ruka v ruke so smernicou o zdaňovaní úspor, ktorá bude v Rade, dúfam, čoskoro prijatá. Vaša aktivita v tejto oblasti však už priniesla pozitívny vývoj, a to v rámci EÚ, ako aj mimo nej. Takisto by som chcela pochváliť smernicu o vzájomnej pomoci pri vymáhaní pohľadávok, za vhodnejšiu by som však považovala nižšiu hranicu pre uplatňovanie. A nakoniec sa vám ospravedlňujem, že tu nezostanem po zvyšok rozpravy, ale, ako zvyčajne, v tomto Parlamente musíte byť často na dvoch miestach naraz.
<SPEAKER ID="091" NAME="Philippe Lamberts" LANGUAGE="FR">
Vážený pán predsedajúci, dámy a páni, už niekoľko týždňov je v móde znepokojovať sa nad rozpočtami určitých členských štátov. Niektoré prípady verejných výdavkov možno, samozrejme, kritizovať - a v žiadnom prípade to neprestaneme robiť -, môžeme poukázať na miliardy eur v dotáciách na fosílne palivá, nezabúdajme však, ako povedal socialistický poslanec, že rast verejných deficitov je v prvom rade výsledkom finančnej a hospodárskej krízy.
<P>
Nemyslím si, že vlády by mali o správnom hospodárení poučovať tí, ktorí svojou záľubou v hazardných operáciách - financovaných, či tomu veríte, alebo nie, dlhom - túto krízu zapríčinili.
<P>
Vzhľadom na to súhlasíme, že súčasná úroveň verejných deficitov je neudržateľná, pretože bráni Európe v tom, aby stála na čele celosvetového nového ekologického dohovoru, ktorý tak nutne potrebuje. Proti tomuto problému musíme teda bojovať nielen na "výdavkovom" fronte, ale aj na "príjmovom" fronte a v tomto duchu čítame správy, ktoré dnes boli predložené, zvlášť správy pani Alvarezovej a pána Domeniciho.
<P>
Tým, že zavádzajú automatickú výmenu informácií ako normu, dávajú členským štátom prostriedok, ktorý im umožní vážne sa postaviť proti daňovým podvodom. Chcel by som vám pripomenúť, že odhadovaná ročná výška daňových podvodov je 200 - 250 miliárd EUR alebo 2 percentá HDP. Skôr, než budeme môcť čo i len hovoriť o reštrukturalizácii európskeho daňového režimu, zabezpečme, aby sa poriadne vyberali dane.
<P>
Návrh okrem toho podporuje zavedenie spoločného daňového základu pre zdaňovanie spoločností, čo by vnieslo jasnosť do záležitostí z pohľadu daňových poplatníkov, ako aj z pohľadu členských štátov. Bude to krok vpred, ale malo by to vydláždiť cestu nie väčšej konkurencii, ale väčšej spolupráci. Je čas, aby sme skoncovali s fiškálnym dampingom, s touto cestou do záhuby, ktorá narušuje daňové príjmy členských štátov, a na úkor koho? Daňového poplatníka a malých a stredných podnikov, ktoré nemajú prostriedky veľkých nadnárodných spoločností, aby mohli proti sebe postaviť jednotlivé členské štáty.
<P>
Konsolidovaný daňový základ je preto podľa nášho názoru nevyhnutnou podmienkou na zavedenie - v súlade s tým, čo robíme v oblasti DPH - progresívnej harmonizácie daňových sadzieb spoločností, počnúc stanovením minimálnych hraníc.
<P>
Vytvorenie udržateľného základu pre daňové režimy členských štátov si nakoniec bude vyžadovať oveľa hlbšie zmeny: zníženie odvodov z príjmu zamestnancov a kompenzovanie tohto zníženia zavedením progresívneho zdanenia energie - neobnoviteľných zdrojov energie - a zdanenia finančných transakcií a ziskov. Ako však hovorievala moja stará mama, to je iný príbeh.
<P>
Zatiaľ však Skupina zelených/Európska slobodná aliancia gratuluje pani Alvarezovej a pánovi Domenicimu k vynikajúcej práci, ktorá nebola len zopakovaním minulých stanovísk Európskeho parlamentu, ale urobila ich ambicióznejšími a praktickejšími.
<P>
Na záver sa tiež krátko rozlúčim s pánom Kovácsom. Nebol som tu, keď ste prišli. Kolegovia mi povedali, že dojem, ktorý ste na nich urobili svojimi činmi, je oveľa lepší ako dojem, ktorý sme z vás mali, keď ste boli po prvýkrát menovaný. Takže príjemne ste nás prekvapili. Želám vám len to najlepšie.
<SPEAKER ID="092" NAME="Ashley Fox">
v mene skupiny ECR. - Vážený pán predsedajúci, chcel by som poďakovať spravodajcom a ostatným tieňovým spravodajcom za usilovnú prácu, ktorú vložili do prípravy týchto správ.
<P>
Zdanenie, zvlášť akákoľvek forma harmonizácie, je vždy citlivou otázkou. Musíme zosúladiť potrebu riadiť účinný jednotný trh s potrebou chrániť kompetencie členských štátov v oblasti daní. Pánovi Lambertsovi by som poradil, že najlepším spôsobom, ako minimalizovať daňové úniky, sú jednoduchšie dane a nižšie daňové sadzby. Súťaž v daňovej oblasti je veľmi dobrá vec. Chráni daňových poplatníkov pred nenásytnými vládami.
<P>
Členské štáty musia mať právo podpisovať bilaterálne dohody s tretími krajinami. Spojené kráľovstvo a Spojené štáty sa ochotne delia o informácie vďaka histórii spolupráce v boji proti terorizmu. Keby sa o tieto informácie delila celá Európa, mnohé tretie krajiny by v budúcnosti odmietli podobné zmluvy podpísať. Došlo by k prerušeniu spolupráce a bezpečnosť by bola ohrozená.
<P>
Naliehavo žiadam členské štáty, aby k týmto správam pristupovali pragmaticky. Nesmieme sa oddávať zbytočnej harmonizácii, ktorá by ohrozila národnú bezpečnosť.
<SPEAKER ID="093" NAME="Nikolaos Chountis" LANGUAGE="EL">
Vážený pán predsedajúci, správy nepochybne predstavujú pozitívne úsilie o vytvorenie legislatívneho rámca v zmysle administratívnej spolupráce na úrovni Európskej únie v oblasti priameho a nepriameho zdanenia iného ako DPH a spotrebná daň.
<P>
Musím však povedať, že správy, návrhy smerníc a tak ďalej sa dotýkajú problému daňových únikov.
<P>
Sú však dva aspekty daňových únikov, ktoré sa počas krízy zvlášť prejavili. Prvý súvisí s daňovou súťažou v rámci Európy; to posledné, čo táto vec posilňuje, je solidarita a hospodárska a sociálna súdržnosť medzi členskými štátmi. Musíme sa tomuto problému venovať a vyriešiť ho.
<P>
Druhý sa týka spoločností so sídlom v daňových rajoch. Ako všetci vieme, tieto spoločnosti sú zdrojom daňových únikov a prostriedkami na pranie špinavých peňazí. Napríklad zámer gréckej vlády jednoducho uvaliť na takéto transakcie 10-percentnú daň je škandalózny.
<P>
Vzhľadom na to, ako zdôraznili aj mnohé členské štáty, v týchto časoch hospodárskej krízy, keď všetky členské štáty čelia finančným problémom, už nehovoriac o tom, že Európska centrálna banka a Pakt stability nefungujú tak, ako by mali, a že problém skôr vyostrujú, ako ho riešia, potrebujeme spoločné riešenia spoločných problémov, z ktorých jedným sú daňové úniky.
<P>
Potrebujeme zakročiť proti daňovým únikom a daňovým podvodom, aby mali vlády príjmy v čase, ktorý si naliehavo vyžaduje politiky prerozdeľovania a rozvoja.
<SPEAKER ID="094" NAME="Godfrey Bloom">
v mene skupiny EFD. - Vážený pán predsedajúci, koncepcia daní sa za posledných 3 000 rokov veľmi nezmenila. Bohatí a mocní kradnú peniaze obyčajným ľuďom, aby mohli viesť pohodlný život.
<P>
K zmene došlo v moderných časoch v tom, že dane sú teraz "pre dobro zdaňovaných": že sme zdaňovaní tak nejako pro bono.
<P>
Aby sme naveky udržali tento mýtus, neustále vymýšľame nových strašiakov, aby sme ľudí prinútili podvoliť sa. Posledným z týchto strašiakov je, samozrejme, to, že ak nezaplatíme ekologické dane, všetci sa uvaríme - pripomína to stredoveké náboženstvá, všakže, ktoré hrali tú istú hru: zaplať, alebo zhor v pekle.
<P>
Daňová harmonizácia je koncepcia, ktorú si vysnívala moderná politická trieda, aby zabezpečila, že žiadna vláda nebude svojich ľudí okrádať príliš málo: niečo ako kartel zlodejov, ak chcete.
<P>
Ak skutočne chcete daňovú harmonizáciu, navrhujem, aby Komisia a úradnícky aparát platili rovnaké dane ako voliči, aby niesli rovnakú daňovú záťaž ako my ostatní, a to ešte skôr, ako voliči vtrhnú do tejto budovy a obesia nás na trámy, na čo majú plné právo.
<SPEAKER ID="095" NAME="Hans-Peter Martin" AFFILIATION="NI">
(DE) Vážený pán predsedajúci, potrebujeme prehodnotiť demokratický proces. Ako mladý autor a novinár som z presvedčenia platil 62-percentnú daň, pretože som bol presvedčený a mal som dojem, že nám vládnu dobrí ľudia. Odkedy som sa však stal poslancom Európskeho parlamentu, vidím, čo sa v skutočnosti deje s daňovými príjmami. Predtým sme každý rok platili milióny šilingov. Na tejto rozprave o podpore dobrej správy v daňových záležitostiach mi prekáža to, že sa nepozeráme na svoje vlastné výdavky, ale jednoducho len hovoríme o zlých daňových podvodníkoch.
<P>
Predtým, keď bola daňová sadzba 62 %, bol mojím daňovým poradcom pán Christoph Matznetter, ktorý sa neskôr stal rakúskym ministrom financií. Povedal mi: "Ste z Vorarlbergu, prejdite cez hranice do Lichtenštajnska alebo Švajčiarska!" Nešiel som, ale iní išli. Ak sa však v zmysle týchto skúseností k tomuto postavíte s triezvou a racionálnou mysľou niekoho, kto nebol štátnym úradníkom, kto nebol nákladom pre systém sociálneho zabezpečenia, kto nebol činný v žiadnej verejnej oblasti, ako väčšina poslancov tohto Parlamentu, musíte si položiť otázku, ako mám, preboha, zachrániť svoje ťažko zarobené peniaze pred týmto plytvaním?
<P>
Ja preto navrhujem nasledovné: začnime tam, kde môžeme ukázať, že rozumná administratíva použije peniaze rozumným spôsobom, teda u seba. Prečo potrebujeme ďalších 200 nových pracovných miest? Prečo musíme tento týždeň financovať školské hodiny lyžovania? Načo je to všetko? Ak chcete boj proti daňovým rajom, vymáhanie daňových pohľadávok a presviedčanie ľudí o správnosti projektu Európskej únie brať skutočne vážne, musíme začať u seba a ukázať ľuďom, že inštitúcie, ktoré zastupujeme, míňajú peniaze daňových poplatníkov rozumne. Inak budeme naďalej strácať daňové príjmy a nebudeme mať žiadne právo brať za to týchto ľudí na zodpovednosť.
<SPEAKER ID="096" NAME="Enikő Győri" AFFILIATION="PPE">
(HU) Dámy a páni, pokles HDP o 4 %, 21 miliónov nezamestnaných občanov EÚ, deficitné konania proti 20 členským štátom, 80-percentná štátna zadlženosť. S Európskou úniou v takomto stave sa pýtam: môžeme si dovoliť ten luxus, aby nám miliardy na daniach jednoducho odtiekli? Je neprípustné, že kým obetujeme obrovské sumy na hospodárske stimuly a na udržanie zamestnanosti, na úrovni EÚ nedošlo k žiadnemu pokroku napríklad v hľadaní spôsobov, ako dostať mieru vymáhania cezhraničnej daňovej povinnosti z nehoráznej úrovne 5 %. Alebo či by sme nemali rozšíriť automatickú výmenu informácií jednotne na všetky príjmy, takže už vlády nebudú musieť získavať informácie z ukradnutých dátových nosičov o nezdanenom príjme svojich občanov investovanom tu a tam.
<P>
V súčasnosti predstavuje objem daňových podvodov v EÚ dvaapolnásobok celkového rozpočtu EÚ. Som presvedčená, že daňové úrady členských štátov musia v záujme odhaľovania daňových podvodov spolupracovať. Nikto by nemal mať možnosť skrývať sa za bankové tajomstvo a zrušme kvázi daňové raje v rámci Európskej únie, aj keby to, kolegovia poslanci, malo príslušné členské štáty rozhnevať. Záujem Európy ako celku musí mať prednosť pred čiastkovými záujmami. Všetko, čo od nás občania EÚ, ktorí poctivo platia dane, očakávajú, sú pravidlá záväzné pre každého a bez zadných dvierok.
<P>
Správa pána Domeniciho popisuje, ako tieto dvierka zatvoriť. Našou témou teraz nie je daňová harmonizácia, ale to, ako vymôcť dane vyberané podľa predpisov každého členského štátu, a to aj s pomocou ostatných, ak to bude potrebné. Všetky ostatné prvky predloženého daňového balíka slúžia tomuto istému účelu. V mene skupiny EPP som správu pána Domeniciho doplnila o niekoľko návrhov, ktoré majú podporu aj ďalších politických skupín. V prvom rade som navrhla vytvorenie systému stimulov, ktoré by zaručili, že členský štát konajúci v mene subjektu vymáhajúceho cezhraničné dane by získal časť vrátenej sumy. Týmto spôsobom by sme mohli rozprúdiť viaznucu spoluprácu medzi daňovými úradmi. Po druhé by sme prostredníctvom systému porovnateľných ziskov mohli prijať účinné opatrenia hlavne proti nadnárodným spoločnostiam, ktoré manipulujú s transferovými cenami s cieľom vyhnúť sa plateniu daní. Viem, že pán Komisár Kovács je voči tomu skeptický, ale myslím si, že by sa na tom mohlo začať pracovať.
<P>
Na záver chcem povedať, že som rada, že Komisia podporuje potrebu sprísnenia požiadaviek na výmenu daňových informácií tak, ako ich stanovuje vzorová zmluva OECD, ktorá sa vzťahuje na 12 štátov. Myslím si, že ak pôjdeme aj naďalej touto cestou, môžeme dosiahnuť čestnejšiu daňovú politiku.
<SPEAKER ID="097" NAME="Olle Ludvigsson" AFFILIATION="S&amp;D">
(SV) Vážený pán predsedajúci, dnes večer tu vedieme rozpravu o množstve opatrení na boj proti daňovým podvodom a daňovým únikom rôzneho druhu. Sú to veľmi dôležité veci. Bolo by veľmi dobré, keby sme v EÚ dokázali posilniť nástroje a spoluprácu v záujme boja proti daňovým únikom tak, ako sa to navrhuje.
<P>
Hospodárska a finančná kríza zvýšila naliehavosť potreby vytvorenia účinnejšieho, spoľahlivejšieho a spravodlivejšieho daňového systému. Hodnotím pozitívne návrh na rozšírenie uplatňovania mechanizmu prenesenia daňovej povinnosti. Okrem iného je to zásadný krok v našej práci v oblasti zmeny klímy. Keď sa v roku 2013 začnú dražiť emisné práva, budeme potrebovať taký systém obchodovania, ktorý nebudú sužovať daňové podvody a podvody v oblasti DPH. Mechanizmus prenesenia daňovej povinnosti bude podľa všetkého výborným spôsobom, ako predchádzať takýmto podvodom v oblasti DPH. Zabezpečí dôveryhodnosť, ako aj účinnosť systému.
<P>
Práca na správe o mechanizme prenesenia daňovej povinnosti bola veľmi konštruktívna. Som rád, že Komisia, Rada a zúčastnení kolegovia poslanci boli rozhodnutí rýchlo prísť s dobrým riešením. Ústredným prvkom správy je vytvorenie komplexného hodnotiaceho systému - systému založeného na jednotných kritériách. Je veľmi dôležité, aby sme dôkladne monitorovali, ako dobre tento mechanizmus prenesenia daňovej povinnosti v príslušnej oblasti funguje v praxi. V súčasnosti navrhované opatrenia na boj proti daňovým únikom sú dôležitým krokom na tejto ceste, treba ich však považovať za malú časť rozsiahlejšieho, dlhodobejšieho procesu.
<P>
V tejto oblasti toho treba ešte veľa vykonať. Treba posilniť spoluprácu v rámci EÚ a EÚ by takisto mala byť vedúcou silou vytvárania účinných medzinárodných zmlúv v oblasti boja proti daňovým únikom.
<SPEAKER ID="098" NAME="Sylvie Goulard" AFFILIATION="ALDE">
(FR) Vážený pán predsedajúci, tento na prvý pohľad skôr odborný balík sa v skutočnosti týka veľmi citlivých politických otázok. Po prvé, administratívna spolupráca medzi štátmi vo fiškálnej oblasti je kľúčovou otázkou z hľadiska vnútorného trhu. Myslím si, že to treba zdôrazniť, pretože voľný pohyb osôb a kapitálu predstavuje jeden z cenných prvkov acquis Európskej únie, na ktorých nám tak záleží. Výsledkom však nesmie byť nespravodlivé zdanenie, teda situácia, keď sa niektorí dobre informovaní a mobilní občania vyhýbajú svojim fiškálnym povinnostiam, kým usadlí občania si ich stále plnia.
<P>
Takisto by to nemalo byť podnetom na súťaž medzi štátmi, myslím tým podnet na podvody a úniky. To objasňuje naše stanovisko v prospech konsolidovaného daňového základu pre zdanenie spoločností a automatickej výmeny údajov medzi členskými štátmi, o čom sa už hovorilo.
<P>
Keby bola pani Lullingová taká láskavá a zostala tu s nami, mohla som jej povedať, že v súvislosti s výmenou citlivých údajov sa skutočne vynára otázka občianskych slobôd, ale že podľa mňa existuje zásadný rozdiel medzi údajmi, ktoré si môžu vymieňať členské štáty Európskej únie - inými slovami v rámci vnútorného trhu a v službách vnútorného trhu - a údajmi, ktoré si vymieňame s inými krajinami, aj s takými spriatelenými krajinami, ako sú Spojené štáty.
<P>
Druhou vysoko politickou otázkou, zvlášť v súvislosti s krízou, je boj proti daňovým rajom, ale aj proti sivým oblastiam - alebo benevolentným praktikám -, ktoré v Európskej únii alebo v pridružených územiach, žiaľ, stále existujú. Po vyhláseniach skupiny G20 očakávajú občania výsledky a dôveryhodnú Úniu. Toto bolo podstatou mnohých pozmeňujúcich a doplňujúcich návrhov a podľa mňa musí tento Parlament tejto otázke prikladať novú dôležitosť.
<P>
Na záver by som chcela povedať pár slov pánovi Kovácsovi - je dosť vzácne mať možnosť rozlúčiť sa s niekým v ten istý večer, keď končí jeho funkčné obdobie - a predovšetkým dať radu dezignovanému komisárovi pánovi Šemetovi, ktorého prvé kroky v tejto oblasti sme privítali tak, ako sme privítali prvé kroky druhej Komisie pána Barrosa, ktorá je, zdá sa, odhodlaná riešiť tento problém, čo možno vyvodiť z toho, že pána Montiho poverila úlohou vypracovať správu o vnútornom trhu obsahujúcu všetky tieto aspekty.
<P>
Myslím si, že bez ohľadu na možný odpor a neochotu členských štátov je na Komisii, aby urobila toľko, koľko ste dokázali urobiť vy, pán Kovács, a využila svoju právomoc iniciatívy, len možno v ešte väčšom rozsahu. Pokladnice členských štátov sú prázdne. Dane sú ďalším spôsobom, ako ich naplniť, a ak sa to bude robiť inteligentne, tak sme za to.
<SPEAKER ID="099" NAME="Eva Joly" AFFILIATION="Verts/ALE">
- (FR) Vážený pán predsedajúci, pán komisár, dámy a páni, správa, o ktorej musíme tento týždeň rozhodnúť v záverečnom hlasovaní, je vďaka úsiliu pána Domeniciho veľmi kvalitným dokumentom. Úprimne dúfam, že ju v stredu na plenárnom zasadnutí prijmeme. Mnohé zlepšenia, ktoré obsahuje v súvislosti s otázkami finančnej transparentnosti, daňovej politiky a boja proti daňovým rajom a ktorých dôsledky sa v správe oprávnene zdôrazňujú, sú jednoducho bezprecedentné.
<P>
V prvom rade by sme mali privítať skutočnosť, že text správy v jej doterajšej forme potvrdzuje značné obmedzenia boja proti daňovým rajom. Daňové zmluvy a zoznamy jurisdikcií, ktoré odmietajú spolupracovať, vypracované organizáciou OECD, aby som použila oficiálne termíny, sú nedostatočné a dokonca sú súčasťou problému, ktorý majú riešiť.
<P>
Z uvedeného dôvodu sú mimoriadne dôležité návrhy v tejto správe, ktorých cieľom je prekročiť rámec tohto prístupu a ktoré sú zamerané na prijatie nového vymedzenia daňových rajov a na zavedenie nových nástrojov vrátane sankcií na pomoc v tomto boji. Jedným z nich je očividne návrh na zavedenie automatickej výmeny daňových informácií v rámci Európskej únie aj na medzinárodnej úrovni.
<P>
Rovnako ide aj o návrh o zverejňovaní účtovných informácií podľa jednotlivých krajín, ktoré sa v správe požaduje a ktoré umožní meranie skutočnej činnosti spoločností v krajinách, v ktorých majú sídlo, a overenie, či skutočne platia dane, ktoré sú zo zákona povinné platiť v týchto krajinách. Uvedené návrhy predstavujú dve základné požiadavky, ktoré dlhý čas podporovali mnohí odborníci. Môžeme len privítať skutočnosť, že ich Európsky parlament prijíma a že sa tak stáva jednou z inštitúcií, ktoré sú do tohto boja zapojené v najväčšej miere.
<P>
Dámy a páni, problém daňových rajov nepredstavuje len technickú otázku. Týka sa zásadných rozhodnutí. Chceme umožniť rozvojovým krajinám, aby mali prínos z vlastných zdrojov namiesto toho, aby im ich skonfiškovali? Chceme zaručiť, aby všetky naše spoločnosti a naši spoluobčania prispievali v rámci svojich možností na financovanie občianskeho života? Ak budeme hlasovať za správu pána Domeniciho, odpovieme na tieto dve otázky kladne. Som presvedčená, že na túto odpoveď budeme môcť byť len hrdí.
<P>
Osobne by som rada poďakovala pánovi Kovácsovi za seminár, ktorý sme spoločne zorganizovali 9. decembra v Bruseli s cieľom zaradiť túto problematiku do programu. Ďakujem vám a prajem vám veľa šťastia.
<SPEAKER ID="100" NAME="Ivo Strejček" AFFILIATION="ECR">
(CS) Vážený pán predsedajúci, pán komisár, dnes rokujeme o balíku hospodársky a politicky sporných návrhov, ktoré majú významne zlepšiť spoluprácu v oblasti daní. Daňové podvody nepochybne predstavujú veľký problém, ktorý znižuje príjmy štátneho rozpočtu. Aké sú však príčiny daňových únikov a motívy tých, ktorí sa uchyľujú k daňovým podvodom?
<P>
Po prvé, vysoké sadzby daní. Čím vyššie sú dane, tým viac daňových poplatníkov bude hľadať spôsob, ako daňovú povinnosť obísť. Na túto dobre známu ekonomickú pravdu by sme mali myslieť najmä v súčasnosti, keď väčšina politikov predpokladá, že deficity verejných financií sa vyriešia prostredníctvom vyšších daní, inými slovami, na príjmovej strane rozpočtu, a nie prostredníctvom zásadných znížení na strane výdavkov. Rád by som uviedol ešte jednu poznámku. Daňové raje existujú práve z toho dôvodu, že ľudia presúvajú svoj kapitál na miesta, kde platia nižšie dane. Ak chcete odstrániť daňové raje alebo obmedziť ich existenciu, je potrebné znížiť dane.
<P>
Druhou dôležitou príčinou daňových únikov je neprehľadnosť a zložitosť daňových systémov. Čím viac výnimiek, tým viac podvodov. Štatistické údaje a rôzne štúdie potvrdzujú, že komplikácie napríklad s výberom DPH sú spôsobené najmä mätúcim výkladom a tisícami rozličných výnimiek. Nanešťastie, Komisia ani poslanci Európskeho parlamentu nenavrhujú, aby členské štáty presadzovali zníženie daní alebo zásadné úpravy, ktoré by vniesli do daňových jurisdikcií transparentnosť.
<P>
Sporné návrhy sú tieto: zavedenie zásady povinnosti výmeny informácií o daňových poplatníkoch; po druhé, povinné informácie o daňových poplatníkoch sú presne vymedzené a je zrejmé, že sú veľmi citlivé; po tretie, povinnosť výmeny informácií o všetkých druhoch daní sa uplatňuje prvýkrát a po štvrté - ide o legislatívnu novinku - porušenie bankového tajomstva.
<SPEAKER ID="101" NAME="Miguel Portas" AFFILIATION="GUE/NGL">
(PT) Vážený pán predsedajúci, táto rozprava je veľmi dôležitá, pretože vlády a samotná Komisia nám tvrdili, že stratégia na ukončenie krízy v nasledujúcich rokoch závisí od plánov na radikálne zníženia v oblasti verejných investícií a sociálnych výdavkov. A texty jednotlivých správ, o ktorých dnes rokujeme, sa zhodujú v tom, že nakoniec existuje iný postup, lepší postup, ktorý podporí čestnosť a spokojnosť daňových poplatníkov.
<P>
A tento postup je aj postupom na prekonanie krízy z hľadiska príjmov, najmä z hľadiska príjmov, pretože ukončí nočnú moru, ktorú spôsobili daňové raje, a nočnú moru, ktorej príčinou sú daňové úniky a daňové podvody rozšírené medzi veľkými spoločnosťami a v bankovom systéme.
<P>
A práve z tohto dôvodu do veľkej miery súhlasím aj so správou pána Domeniciho, v ktorej sa uvádza, že sa nevykonalo dostatočné množstvo krokov na zrušenie bankového tajomstva. A práve takto musíme postupovať, pretože je pravda, že istá spravodlivosť v oblasti hospodárstva nikdy nikomu neuškodila.
<SPEAKER ID="102" NAME="Arturs Krišjānis Kariņš" AFFILIATION="PPE">
(LV) Vážený pán predsedajúci, pán komisár, otázka neznie, či sme alebo nie sme zástancami boja proti daňovým podvodom. Samozrejme, že s ním súhlasíme. Otázka znie skôr tak, akým spôsobom máme v úmysle dosiahnuť tento cieľ. Súčasná situácia medzi členskými štátmi je taká, že niektoré štáty nie sú ochotné vymieňať si informácie o daňových poplatníkoch s inými členskými štátmi ani v prípade, keď sú o to požiadané. Návrh, o ktorom rokujeme, sa týka zavedenia automatického systému, pomocou ktorého bude medzi daňovými úradmi prebiehať výmena všetkých informácií o štátnych príslušníkoch a podnikoch so sídlom v zahraničí. Podľa mňa je dôležité nezvyšovať byrokraciu bez ohľadu na to, akým spôsobom bude výmena informácií prebiehať. V súčasnom období je Európska únia v kríze. Nezamestnanosť v Španielsku dosahuje takmer 20 %, v Lotyšsku je vyššia ako 20 % a v mnohých ďalších krajinách je omnoho vyššia ako 10 %. Bohužiaľ, má rastúcu tendenciu. Členské štáty sú v dôsledku tejto situácie nútené znižovať štátne výdavky, teda vykonávať čosi, čo je v priamom rozpore so zvyšovaním rozsahu byrokratickej mašinérie. Nemôžeme si dovoliť zvyšovať rozsah tejto mašinérie. Avšak zavedenie systému automatickej výmeny informácií by nevyhnutne znamenalo aj zvýšenie rozsahu byrokratickej mašinérie. Podľa môjho názoru si európski daňoví poplatníci v tomto období jednoducho nemôžu dovoliť zvládať podobnú situáciu. Podľa mňa máme k dispozícii ďalší návrh, o ktorom by sme mali rokovať, konkrétne možno nezachádzať do extrémov, to znamená, nevymieňať si automaticky všetky informácie, ale zabezpečiť aspoň to, aby si všetky členské štáty vymieňali všetky informácie na požiadanie. Aby som to zhrnul, automatická výmena informácií na požiadanie. Ďakujem vám.
<SPEAKER ID="103" NAME="Arlene McCarthy" AFFILIATION="S&amp;D">
Vážený pán predsedajúci, z dôvodu straty vo výške viac 200 miliárd EUR ročne musí zostať boj proti daňovým podvodom a daňovým únikom aj naďalej prioritou tohto Parlamentu, Európskej komisie a vlád členských štátov. Nemôžem uveriť, že niekto v tomto Parlamente je presvedčený, že právo na súkromie je právom na daňové úniky.
<P>
Samozrejme, existuje všeobecný konsenzus týkajúci sa toho, že nedostatočne dobrá správa v daňových záležitostiach podporuje daňové podvody a daňové úniky. Daňové podvody majú najväčší vplyv na vnútroštátne rozpočty. Okrádajú o nevyhnutné zdroje verejné služby, oblasti zdravotníctva, vzdelávania a výskumu. Navyše, podľa významných charitatívnych organizácií, majú daňové úniky veľmi bohatých občanov a celosvetových korporácií výrazný vplyv na život viac ako piatich miliónov detí v rozvojových krajinách.
<P>
Vlády najchudobnejších rozvojových krajín sú v daňových príjmoch každoročne oklamané o sumu 92 miliárd EUR, kým Svetová banka odhaduje, že len tretina tejto sumy, 30 až 34 miliárd EUR, by pokryla rozvojové ciele tisícročia stanovené OSN. Ešte šokujúcejšia je skutočnosť, že charitatívna organizácia Spojeného kráľovstva Christian Aid tvrdí, že približne 7 biliónov EUR je ukrytých v daňových rajoch.
<P>
Z uvedeného dôvodu sú opatrenia a odporúčania uvedené v týchto správach nevyhnutné na podporu vytvorenia rovnakých podmienok a na riešenie deformácií a zneužívania, ktoré podporujú tieto systémy daňových únikov a podvodov. Aktíva, ktoré sa nachádzajú v zahraničí, dosahujú v súčasnom období výšku tretiny celosvetových aktív...
<P>
Predsedajúci požiadal rečníčku, aby kvôli tlmočníkom hovorila pomalšie.
<P>
... polovica svetového obchodu prechádza cez daňové raje a v súčasnosti sa pristupuje k dôrazným opatreniam. Daňové raje sú podrobené vyšetrovaniu a predkladajú sa návrhy na úrovni EÚ a v OECD.
<P>
Jediný možný pokrok spočíva v intenzívnejšej daňovej spolupráci. Neoslabí vnútornú suverenitu, práve naopak, posilní a zlepší vnútroštátne daňové systémy a zastaví tých, ktorí sa snažia oslabiť celistvosť a fungovanie týchto systémov.
<P>
Ak sme si zo svetovej finančnej krízy zobrali čo i len jediné ponaučenie, týka sa potreby väčšej otvorenosti a transparentnosti v oblasti finančných transakcií. Preto podporujem návrhy s cieľom dosiahnuť globálnu dohodu a prijať normu v oblasti automatickej výmeny daňových informácií, ktorú predložili naši spravodajcovia.
<P>
Na záver by som rada povedala, že tí, ktorí sa snažia oslabiť tieto návrhy a skrývajú sa za šírenie paniky v súvislosti s ochranou údajov, sa nesprávajú ani dôstojne, ani ambiciózne, pokiaľ ide o podporu celosvetových opatrení na boj proti problému daňových únikov a na presadzovanie dobrej správy, dobrého občianstva a sociálnej zodpovednosti.
<SPEAKER ID="104" NAME="Wolf Klinz" AFFILIATION="ALDE">
(DE) Vážený pán predsedajúci, dámy a páni, podvody v oblasti DPH nie sú len drobnými prehreškami. Sú to trestné činy a predstavujú problém, ktorý sa postupne zintenzívni alebo oslabí. Podľa posledných odhadov strácajú občania, teda daňoví poplatníci, ročne až 100 miliárd EUR a možno ešte viac.
<P>
V období rýchlo sa zvyšujúceho verejného dlhu a krízy občania nemajú pochopenie pre skutočnosť, že Európska únia doteraz nebola schopná tento problém úspešne riešiť. Z uvedeného dôvodu vítam nový pokus o zavedenie postupu prenesenia daňovej povinnosti, o ktorom budeme pozajtra hlasovať. Zavedenie postupu prenesenia daňovej povinnosti je pokusom o účinné odstránenie problému únikov v oblasti DPH alebo aspoň o jeho obmedzenie. Musíme však počkať, či tento postup prinesie alebo neprinesie želaný nárast príjmov z DPH a či zabráni novým prípadom podvodov. Určite to však stojí za pokus. Budeme pozorne sledovať výsledky tohto postupu, ktorého uplatňovanie je v súčasnom období obmedzené do roku 2014, a kriticky ho zhodnotíme.
<P>
Chcel som však predložiť pozmeňujúci a doplňujúci návrh k jednému konkrétnemu bodu. Som za to, aby podniky, ktoré si v plnej miere plnia svoje povinnosti starostlivosti, pokiaľ ide o kontrolu identifikačných čísel DPH, nemali žiadnu zodpovednosť ani v prípade, keď spácha podvod príjemca. Vyslovene ľutujem, že môj pozmeňujúci a doplňujúci návrh týkajúci sa tohto bodu nedosiahol vo Výbore pre hospodárske a menové veci prevažnú väčšinu.
<SPEAKER ID="105" NAME="Vicky Ford" AFFILIATION="ECR">
Vážený pán predsedajúci, daňové podvody predstavujú trestný čin, ktorým sa okrádajú nielen vlády, ale aj jednotliví daňoví poplatníci, každý občan, ktorý platí svoje dane načas. OECD, skupina G20 a aj jednotliví spravodajcovia v Parlamente vykonali veľké množstvo prospešnej práce v rámci pomoci v boji proti daňovým podvodom. Rada by som hovorila konkrétne o správe pána Domeniciho a poďakovala mu za veľkú mieru transparentnosti, ktorú preukázal počas práce v Parlamente na zlepšení tohto dokumentu. Znepokojujú ma však tri veci.
<P>
Prvá sa týka toho, že boj proti daňovým podvodom by sa nemal využívať ako skrytá príležitosť pre tých, ktorí majú v úmysle otvoriť rozpravu o harmonizácii daní v EÚ. V dokumente sa nachádza formulácia týkajúca sa spoločného konsolidovaného základu pre dane z príjmov právnických osôb. Myslím si, že by sme mali počkať, kým nám Komisia v priebehu tohto roka predloží hodnotenie vplyvu, a nerobiť unáhlené závery o akýchkoľvek kladoch alebo záporoch takejto rozpravy.
<P>
Druhá poznámka sa týka kontroverznej záležitosti výmeny informácií. Je veľmi zrejmé, že za určitých okolností je potrebná lepšia výmena, a napríklad v prípade zdaňovania úspor má automatická výmena naozaj svoje výhody. Tento dokument má však oveľa širší záber a požaduje sa v ňom automatická výmena vo všetkých oblastiach. Bola by som radšej, keby sme sa zaoberali jednotlivými prípadmi a zistili tak, v ktorom z nich je výmena potrebná.
<P>
Po tretie, v správe pána Domeniciho sa navrhuje celoeurópska daň na všetky pohyby smerom do určitých jurisdikcií či smerom z nich. Ako zdôraznil pán komisár, existujú rozličné sankcie a rôzne stimuly, ktoré je možné využiť na podporu dobrého správania v tejto oblasti. Veľmi sa obávam toho, že len jediný návrh, ktorý by bol vďaka tejto formulácii o dani na úrovni EÚ veľmi kontroverzný, by bol krokom späť.
<SPEAKER ID="106" NAME="Diogo Feio" AFFILIATION="PPE">
(PT) Vážený pán predsedajúci, v rámci rokovania o týchto štyroch správach, ktoré majú zdanlivo veľmi významnú odbornú štruktúru, rokujeme o dôležitých politických otázkach. Po prvé, a chcem sa vyjadriť jasne: v boji proti daňovým podvodom a daňovým únikom by sa malo pokračovať z dôvodu rešpektu k tým, ktorí platia dane a dodržiavajú predpisy.
<P>
Chcem dať jasne najavo aj to, že nejde o záležitosť, ktorá sa týka nejakej konkrétnej krízy. Je to otázka verejnej etiky. A rovnako, ako je potrebné rokovať o tejto otázke, Európska únia a členské štáty by mali rokovať aj o otázke, ktorá sa týka konkurencieschopnosti v daňovej oblasti s ohľadom na podporu hospodárskeho rastu prostredníctvom daňových politík.
<P>
Okrem iného je potrebné vnímať boj proti daňovým podvodom a daňovým únikom z hľadiska právnych predpisov. Zákony musia byť jednoznačné. Zákony musia byť transparentné a primeraným spôsobom musia konať aj správne orgány. Práve z tohto dôvodu je dôležitá otázka týkajúca sa výmeny informácií, v súvislosti s ktorou musíme zohľadniť rozhodnutia medzinárodných organizácií, ktoré sa touto problematikou skutočne zaoberali, predovšetkým OECD. Výmena skúseností má z tohto hľadiska zásadný význam, aby opatrenia, ktoré znejú dobre v teórii, neboli kontraproduktívne v praxi.
<P>
Konkrétne v súvislosti s otázkou daňových rajov musíme podporovať rozhodnutia a pokrok zo strany skupiny G20 a predovšetkým nesmieme zabúdať na to, že opatrenia v tejto oblasti by mali byť vhodné, primerané a účinné.
<SPEAKER ID="107" NAME="Elisa Ferreira" AFFILIATION="S&amp;D">
(PT) Vážený pán predsedajúci, pán komisár, uvediem pár faktov, ktoré sa oplatí mať na pamäti. Podľa organizácie OECD boli v roku 2008 v daňových rajoch ukryté aktíva dosahujúce výšku od 5 do 7 biliónov EUR. V Európskej únii dosahujú daňové úniky, o ktorých sme sa už dnes zmienili, výšku 2 až 2,5 % bohatstva EÚ, čo, takpovediac, predstavuje dvojnásobok rozpočtu EÚ.
<P>
V súčasnosti rovnako niet pochýb o tom, že k hroznej kríze, ktorej čelíme, prispeli daňové raje, nejasnosť nových finančných produktov, nedostatok administratívnej spolupráce, zlyhanie regulácie a dohľadu nad trhmi a prehnané ambície subjektov.
<P>
Na celosvetovej úrovni dochádza k pokroku a my si z tejto situácie berieme ponaučenia, ktoré sa stali súčasťou iniciatív zo strany Medzinárodného menového fondu, OECD, skupiny G20 a Fóra pre finančnú stabilitu. Európska únia sa zapojila do niekoľkých iniciatív najmä pod vedením pána Kovácsa, ktorému by som rada zablahoželala. Patria medzi ne administratívna spolupráca, smernica o zdaňovaní úspor, pomoc pri vymáhaní pohľadávok, kódex správania, ako aj intenzívnejšia spolupráca zo strany Belgicka, Rakúska, Luxemburska, ostrova Man a dokonca aj susedných krajín: Švajčiarska, Monaka a Lichtenštajnska.
<P>
Je však dôležité, aby toto kolektívne úsilie neviedlo k výsledku, ktorý tak výstižne opísal krajan pána Domeniciho v knihe Leopard. Píše, že ak chceme, aby všetko zostalo po starom, musí sa veľa zmeniť. A to je príklad toho, čo sa nemôže stať.
<P>
Európski občania v súčasnosti trpia nezamestnanosťou, hrozbou zvyšovania daní a stratou základných nárokov na dôchodok. Malým a stredným podnikom sa neposkytujú úvery a množstvo obetí sa zvyšuje. Títo občania očakávajú od nás, svojich zástupcov v Parlamente, že sa poučíme a v rámci Európskej únie skutočne zaručíme hospodársku súťaž, spravodlivosť, transparentnosť a čestnosť.
<P>
Tieto štyri správy, najmä správy pána Domeniciho a pani Alvarezovej, sú vypracované v tomto zmysle. Dúfam, že tieto správy získajú zo strany poslancov tohto Parlamentu širokú podporu a že v skutočnosti poskytnú Európskej únii politický impulz potrebný na ponaučenie a podporu toho, aby sa toto ponaučenie uznalo aj na medzinárodnej úrovni.
<SPEAKER ID="108" NAME="Olle Schmidt" AFFILIATION="ALDE">
(SV) Vážený pán predsedajúci, všetci si uvedomujeme, že, ako sme počuli, otázka daní je veľmi citlivá. Členské štáty považujú otázku daní celkom oprávnene za vnútroštátnu záležitosť, avšak v dôsledku finančnej krízy si čím ďalej, tým viac krajín uvedomuje, že je potrebné zlepšiť spoluprácu v rámci EÚ.
<P>
Súťaž v daňovej oblasti je prínosná. Predpisy však musia byť spravodlivé a žiadny členský štát nesmie mať výhody z toho, že jeho predpisy sa používajú na vyhýbanie sa daniam. Daňové podvody sú nezákonné, nemorálne a narúšajú situáciu v jednotlivých členských štátoch.
<P>
Môžeme kritizovať daňové zaťaženie vo vlastných krajinách. O mne je známe, že to robím. Musíme však skôr prijímať opatrenia na zmenu politiky vo vlastnej krajine, ako sa vyhýbať povinnostiam. Najúčinnejším spôsobom výmeny informácií je automatická výmena. EÚ sa často stavia kriticky k daňovým rajom rôzneho druhu. Preto je dôležité preukázať, že aj v rámci Únie prijímame opatrenia na zvyšovanie transparentnosti, otvorenosti a spolupráce v oblasti daní a že zároveň dodržiavame nedotknuteľnosť súkromného života.
<P>
Aby sme sa vyhli nepotrebným administratívnym výdavkom a vytvorili jasnejší právny základ, Skupina Aliancie liberálov a demokratov za Európu predložila pozmeňujúci a doplňujúci návrh zameraný na to, aby členské štáty nesmeli byť nútené poskytovať pomoc inému členskému štátu v prípade, keď ide o sumu nižšiu ako 1500 EUR ročne. Som presvedčený, že sa tým stanovia jasné obmedzenia, čo sa týka právomocí úradov, a, pokiaľ tomu rozumiem, pán Kovács s týmto pozmeňujúcim a doplňujúcim návrhom súhlasí.
<P>
Na záver by som rád poďakoval pánovi Kovácsovi, ktorý je komisárom o 18 hodín, alebo tak nejako, dlhšie. Bolo mi cťou spolupracovať s vami. Nedosiahli ste maximum, ale urobili ste všetko, čo bolo vo vašich silách. Ďakujem vám a prajem vám veľa šťastia.
<SPEAKER ID="110" NAME="Jacek Włosowicz" AFFILIATION="ECR">
(PL) Vážený pán predsedajúci, Európska komisia prijala počas svojho šiesteho funkčného obdobia v rámci boja proti daňovým podvodom a vyhýbaniu sa daňovej povinnosti v Európskej únii niekoľko legislatívnych návrhov. Kľúčový faktor v tejto oblasti predstavuje návrh smernice o administratívnej spolupráci v oblasti daní. Smernica, ktorá platí v súčasnosti, bola vďaka prijatiu prakticky všetkými členskými štátmi nepochybne prvým krokom smerom k administratívnej spolupráci v tejto oblasti, hoci bolo zrejmé, že chýbali konkrétne výsledky v súvislosti s jej uplatňovaním. Súčasťou tohto návrhu je však posilnenie vnútornej suverenity jednotlivých členských štátov v oblasti daní prostredníctvom uplatňovania konkrétnejšej a účinnejšej správy príjmov z daní zo strany každej krajiny, ako aj zintenzívnenie procesu európskej integrácie, ktorý je v oblasti daní čím ďalej, tým viac potrebný z politického a hospodárskeho, ako aj z administratívneho hľadiska.
<SPEAKER ID="111" NAME="Thomas Mann" AFFILIATION="PPE">
(DE) Vážený pán predsedajúci, pán komisár Kovács, ďakujem za vašu vynikajúcu prácu. Administratívna spolupráca medzi členskými štátmi EÚ v daňových záležitostiach, ktorá patrí do mojej pôsobnosti, je ambiciózny projekt. Je potrebná, pretože daňové úniky už nie sú iba malými prehreškami. Majú cezhraničný vplyv.
<P>
Musíme spolupracovať v boji proti daňovým podvodom a pochybným daňovým rajom. Názor členských štátov, že na európskej úrovni nemožno vyriešiť všetko, je očividnou chybou. Preskúmanie možnosti kúpy nezákonne získaných údajov o podvodníkoch, ktoré je z právneho hľadiska problematické a predstavuje problém, ktorým sa v Nemecku zaoberáme, by nemalo byť len našou záležitosťou. Možno je potrebné uskutočniť takúto kúpu.
<P>
V tejto smernici v prvom rade vítam plánovanú automatickú výmenu informácií medzi daňovými úradmi, po druhé, kvalitnejší postup vzájomnej výmeny zamestnancov medzi úradmi a, po tretie, naliehavo potrebné opatrenie na uvoľnenie zákonov týkajúcich sa bankového tajomstva ďaleko mimo územia EÚ.
<P>
Nepochybne musíme odstrániť určité prekážky, najmä rozpor medzi výmenou údajov na jednej strane a ochranou údajov na strane druhej. Musíme nájsť správnu rovnováhu medzi uvedenými hľadiskami a nedovoliť, aby jeden záujem prevládal nad druhým.
<P>
Navyše by sme sa mali viac zamerať aj na cezhraničné dvojité zdanenie. Rozprával som sa s mnohými malými a strednými podnikateľmi, ktorí vykonávajú svoju činnosť v rozličných členských štátoch naraz. Tvrdia, že situácia je príliš zložitá, že neexistuje dostatok transparentnosti a skúseností, a preto nedokážu prijímať správne rozhodnutia, pokiaľ ide o investície. Musíme na to prihliadať. Musíme obmedziť aj byrokraciu a venovať viac pozornosti tomu, čo je v súčasnom období potrebné, aby nám daňové úrady dokázali pomôcť užšie spolupracovať a zjednodušiť naše postupy. Ak sa nám to podarí dosiahnuť, ak dokážeme začleniť takéto zjednodušené postupy do každodenného života podnikateľov, určite dosiahneme pokrok. Táto smernica je základným vyhlásením nášho zámeru dosiahnuť tento cieľ.
<SPEAKER ID="112" NAME="George Sabin Cutaş" AFFILIATION="S&amp;D">
(RO) Naša rozprava o navrhovaných reformách v oblasti daní sa odohráva v situácii, ktorá nevyhnutne pôsobí na daňové politiky. Hospodárska a finančná kríza spôsobuje zvyšovanie deficitov na celom svete, a to následne zvyšuje dôležitosť prostriedkov vyhradených na verejný rozpočet.
<P>
Ako už bolo uvedené, v najnovších správach o tejto problematike sa zdôrazňuje alarmujúci rozsah daňových podvodov v Európskej únii, ktoré dosahujú výšku viac ako 200 miliárd EUR ročne, čo sa rovná 2 - 2,5 % HDP.
<P>
Naši kolegovia poslanci, ktorí vypracovali tieto správy a ktorým by som chcel za ich úsilie vyjadriť vďaku, nám predložili jasný obraz o rozsahu podvodov. Plán hospodárskej obnovy, ktorý predložila Európska komisia a ktorého cieľom je obmedziť dosah krízy, si vyžaduje náklady dosahujúce celkovú výšku 1 % HDP. Domnievam sa, že táto situácia si vyžaduje dôrazné opatrenia na boj proti podvodom a užšiu spoluprácu medzi členskými štátmi v daňových záležitostiach, a to o to viac, že kríza zdôraznila negatívne hľadisko vzájomnej závislosti medzi národnými hospodárstvami viac ako kedykoľvek predtým.
<P>
Vzhľadom na tieto okolnosti predstavuje návrh smernice krok vpred, pretože zosúladí európske daňové právne predpisy s hospodárskym vývojom a s posilnením procesu európskej integrácie. V tomto zmysle môžu automatická výmena informácií, zrušenie bankového tajomstva a opatrenia zamerané na vzájomnú pomoc pri vymáhaní pohľadávok výrazne prispieť k zefektívneniu administratívnej spolupráce medzi 27 členskými štátmi.
<P>
Na záver by som rád zaželal pánovi komisárovi Kovácsovi veľa úspechov v budúcej činnosti.
<SPEAKER ID="113" NAME="Carl Haglund" AFFILIATION="ALDE">
(SV) (najskôr bez mikrofónu) ... táto smernica je veľmi vítaná v tomto období, keď sa daňové príjmy na celom svete znižujú. V rámci spoločného trhu nemôžeme v žiadnom prípade akceptovať súčasnú situáciu, v ktorej možno zdaniteľný príjem ukryť v inom členskom štáte a nezdaniť ho. Ako už bolo uvedené, členské štáty EÚ strácajú každoročne miliardy eur daňových príjmov z dôvodu zlyhania výmeny informácií medzi členskými štátmi. Chcel by som vám tiež pripomenúť, že kým určití ľudia budú ukrývať svoje príjmy a vyhýbať sa takto plateniu daní, ostatní z nás musia platiť v rámci kompenzácie vyššie dane. A to mohlo byť len ťažko zámerom, aspoň z môjho pohľadu.
<P>
Je zarážajúce, že niektorí ľudia obhajujú prevládajúci systém, ktorý v skutočnosti umožňuje ľuďom vyhýbať sa plateniu daní. Uvedomujem si, že niektoré členské štáty by prišli o veľa, ale skutočne majú nejaký vierohodný argument? Nie.
<P>
Mali by sme podporovať medzinárodnú spoluprácu v oblasti daní a vypracovať spoločné normy na predchádzanie daňovým podvodom na úrovni EÚ aj na celosvetovej úrovni. Zároveň by som vám rád pripomenul, že niektorí jednotlivci považujú za dôležitú ochranu súkromia a že je potrebné ju primerane chrániť. Je dôležité mať túto skutočnosť na pamäti, pretože v opačnom prípade systém, ktorý vytvárame, stratí v očiach našich občanov dôveryhodnosť, ktorá je nevyhnutná pre dosiahnutie nášho úspechu.
<SPEAKER ID="114" NAME="Sirpa Pietikäinen" AFFILIATION="PPE">
Vážený pán predsedajúci, myslím si, že počas tejto hospodárskej krízy je príliš zrejmé, že buď budeme konať v EÚ jednotlivo a neúspešne, alebo sa zjednotíme a dosiahneme úspech. Trvalo veľmi dlho, kým sme sa dostali do štádia, v ktorom skutočne môžeme mať v EÚ primeranú automatickú výmenu informácií týkajúcu sa daňových záležitostí a úplnú transparentnosť spolu s účinnou administratívnou spoluprácou medzi úradníkmi a národnými štátmi.
<P>
Keďže po finančnej kríze žiadame väčšiu transparentnosť a spoľahlivosť od súkromného sektora, bánk, skutočne si myslím, že to musíme naliehavo vyžadovať aj od národných štátov a od seba samých. Z uvedeného dôvodu vítam podniknuté kroky. Máme však pred sebou dlhú cestu. Naliehavo žiadam Komisiu, aby bola v súvislosti s medzinárodnou spoluprácou s cieľom dosiahnuť medzinárodnú dohodu o daňových rajoch a o automatickej výmene informácií ambiciózna a veľmi dôrazná.
<SPEAKER ID="115" NAME="Seán Kelly" AFFILIATION="PPE">
Vážený pán predsedajúci, zdaňovanie je pre fungovanie krajín absolútne nevyhnutné. Myslím si, že väčšina občanov by s týmto vyjadrením súhlasila. Mnoho občanov však nevíta platenie daní s otvorenou náručou a s úsmevom na tvári. Tento postoj je známy už z čias nášho Pána, ktorý tvrdil, že jednými z najviac opovrhovaných ľudí jeho doby boli vyberači daní, ktorí boli považovaní za ničomníkov.
<P>
Nie som si istý, či sa ich postavenie od týchto dôb zlepšilo. V súčasnosti ich nazývame komisármi pre dane a poplatky, ale v rebríčkoch popularity by pravdepodobne neuspeli.
<P>
Avšak z historického hľadiska boli zároveň tí, ktorí sa vyhýbali plateniu daní, niekedy považovaní takmer za hrdinov, ktorí prešli cez rozum vláde. V súčasnosti sa, našťastie, mení aj táto situácia, ale zároveň sú daňové úniky časté v celej krajine a na celom svete. Dokonca aj v našej krajine v 80. a v 90. rokoch poskytovali ľuďom zahraničné adresy na daňové úniky samotné banky. Keď sa na to prišlo, zaplatiť museli, samozrejme, jednotlivci.
<P>
V súčasnom období musíme zaručiť, aby sa daňové úniky v budúcnosti obmedzili. OECD odhaduje, že prostredníctvom daňových únikov prichádzame o 2,5 % celosvetového HDP. Typickým príkladom je pašovanie cigariet, pri ktorom sa cigarety presúvajú z hospodárstiev s nízkym daňovým zaťažením do hospodárstiev s vysokými daňami a výrazne škodia zdraviu a, samozrejme, aj financiám.
<P>
EÚ má zároveň obmedzenú schopnosť konať, pretože Lisabonská zmluva jej neposkytuje veľké právomoci v oblasti daní. Takéto záruky priniesla Lisabonská zmluva Írsku.
<P>
Z uvedeného dôvodu nie je možné zaviesť spoločný konsolidovaný základ pre dane z príjmov právnických osôb a je potrebné zachovať zásadu spravodlivej daňovej súťaže. Preto sa musíme pokúsiť dať veci do pohybu prostredníctvom spolupráce, súčinnosti, presvedčenia a ubezpečovania. Vyvíjaním nátlaku sa nám to však nepodarí.
<SPEAKER ID="116" NAME="Sari Essayah" AFFILIATION="PPE">
(FI) Vážený pán predsedajúci, tieto návrhy predstavujú vynikajúce úsilie s cieľom uľahčiť boj proti daňovým podvodom a zlepšiť spoluprácu medzi úradmi.
<P>
Nemali by sme zabúdať, že zdaňovanie nikdy nie je samoúčelné. Je nástrojom spoločnosti na uplatňovanie politicky odsúhlasených cieľov vrátane vyrovnania rozdeľovania príjmov, zdaňovania škodlivých praktík a vytvárania hospodárskeho základu pre spoločné služby v oblasti sociálnej starostlivosti. Kvalitný daňový systém sa opiera o spravodlivý a široký daňový základ a o rozumné úrovne zdaňovania.
<P>
Daňové úniky a daňové podvody narúšajú daňový základ a čestní občania a spoločnosti musia platiť dane, ktorým sa vyhýbajú podvodníci. Ako sme počuli, hrubý domáci produkt je v súčasnom období v jednotlivých častiach Európy na kritickej úrovni. Výsledkom daňových podvodov a únikov, ktoré dosahujú výšku približne 200 miliárd EUR ročne, sú nižšie hodnoty HDP. To si skutočne nemôžeme dovoliť.
<P>
Chcela by som uviesť niekoľko poznámok týkajúcich sa samotných správ. Keď uvažujeme o spôsoboch boja proti podvodom v oblasti DPH, je potrebné mať na pamäti pojmy nákladová efektívnosť, právna istota a zásada proporcionality. Tieto pojmy sú veľmi jednoznačne zdôraznené v správe pána Casu. V boji proti podvodom v oblasti DPH je rozumné sústrediť sa najmä na tovary a služby s rizikom podvodu a mechanizmus prenesenia daňovej povinnosti poskytuje týmto členským štátom príležitosť uplatňovať systém prenesenia daňovej povinnosti prostredníctvom odchýlky od základnej zásady smernice o DPH.
<P>
Vnútroštátne právne predpisy možno doplňovať prostredníctvom administratívnej spolupráce, nesmieme však zabúdať na to, že ich nikdy nenahradí ani nevyústi do ich aproximácie.
<P>
V súvislosti s týmito smernicami je najkontroverznejšou otázka výmeny informácií. Účinná výmena informácií medzi colnými orgánmi a daňovými úradmi v členských štátoch pomáha v boji proti zneužívaniu. Preto si myslím, že by sme mali výmenu daňových záznamov podporovať, nie blokovať. Vo Fínsku sú daňové záznamy verejne známe a krajina je jednou z najmenej skorumpovaných na svete. Vzhľadom na to mi nie je jasné, ako môže automatická výmena daňových záznamov predstavovať hrozbu v súvislosti s porušovaním občianskych práv, ako to vnímajú moji kolegovia.
<SPEAKER ID="117" NAME="Paul Rübig" AFFILIATION="PPE">
(DE) Vážený pán komisár Kovács, pán predsedajúci, právne predpisy v oblasti finančníctva sú, samozrejme, v kompetencii členských štátov a podnecujú ich vlastné záujmy. V Európskej únii by sme však mali myslieť na to, akým spôsobom v budúcnosti udržíme vnútorný trh, predovšetkým štyri slobody.
<P>
Jedným z hlavných problémov, ktoré treba v tejto oblasti riešiť, je, samozrejme, dvojité zdanenie. Pre malé a stredné podniky (MSP), ktoré nedokážu sledovať všetky právne predpisy v tejto oblasti, je poskytovanie služieb v iných krajinách mimoriadne zložité. Z uvedeného dôvodu by mala Komisia predložiť návrh na riadenie dvojitého zdanenia a práve ona by mala zaviesť pre tieto podniky jednoznačný a transparentný daňový systém, pretože v konečnom dôsledku práve úverový rating spoločnosti podmieňuje to, či dokáže na trhu prežiť a či zostane solventná. Rovnako by som veľmi privítal jednotné kontaktné miesto pre MSP. Mali by tak konkrétny kontaktný bod a vrátené dane by sa mohli vyplácať rýchlym, účinným a transparentným spôsobom.
<SPEAKER ID="118" NAME="Silvia-Adriana Ţicău" AFFILIATION="S&amp;D">
(RO) Rada by som sa zmienila o systémoch elektronickej štátnej správy, ktoré už boli vypracované v rôznych členských štátoch na vybavovanie týchto typov žiadostí: elektronická platba daní, elektronický spôsob platby DPH alebo iniciatívy, ako napríklad elektronická fakturácia. Hovoríme o novom digitálnom programe na nasledujúcich päť rokov, čo znamená, že členské štáty musia využívať informačné technológie aj na zlepšenie administratívnej spolupráce v daňových záležitostiach.
<P>
Domnievam sa, že aspoň pokiaľ ide o otázku elektronickej fakturácie, už v roku 2008 bola vytvorená skupina na vysokej úrovni, ktorá minulý november ukončila prácu na správe a odporúčaniach pre Európsku komisiu. Pán komisár Tajani sa tiež zaviazal, že počas nasledujúceho obdobia príde s iniciatívami zameranými na podporu elektronickej fakturácie s cieľom rozšíriť ju vo všetkých členských štátoch. Chcela by som sa Komisie opýtať, či predloží takýto návrh a kedy to má v pláne urobiť.
<SPEAKER ID="119" NAME="Nick Griffin" AFFILIATION="NI">
Vážený pán predsedajúci, rokovanie o daňovej spolupráci počas súčasnej krízy eura je ako premiestňovanie ležadiel na lodi Titanic.
<P>
Južné národy sú v angličtine známe pod drsnou skratkou PIGS - prasatá (Portugal, Italy, Greece, Spain). Avšak tí, ktorých obetujú na oltár eura, nie sú prasatá, ale ľudia, ktorých sužuje utopická univerzálna dogma. Ich hospodárstva buď postihne neľútostný koniec, alebo sa im poskytne finančná pomoc, čo zničí daňových poplatníkov v Británii a iných štátoch. Spolupráca sa bude týkať len veľmi malého množstva daní.
<P>
Existujú dve východiská: buď zrušiť euro a vrátiť národom zajatým v tomto zväze európskych červených republík ich vlastné meny, alebo vykázať "problémové krajiny" z eurozóny. To ony by mohli byť takzvanými "pigs". Popravde povedané, bolo by to Nemecko a jeho francúzsky spolupracovník, pretože podstata tejto spúšte spočíva v tom, že vývoj eura sa riadil nemeckými záujmami.
<P>
Táto nekonečná kríza zničí federálny projekt - daňovú spoluprácu a všetko ostatné. Tragédia je, že najskôr prinesie obrovskému množstvu nevinných obetí chudobu.
<SPEAKER ID="120" NAME="Elena Băsescu" AFFILIATION="PPE">
(RO) Rada by som zablahoželala pánovi Stolojanovi ku všetkému úsiliu vynaloženému pri vypracovaní správy o vymáhaní pohľadávok. EÚ potrebuje spoločné právne predpisy na boj proti daňovým podvodom a únikom, ktoré by sa uplatňovali jednotne vo všetkých členských štátoch. Neplatenie akéhokoľvek druhu daní alebo odvodov môže ovplyvniť vnútorný trh a rozpočet jednotlivých členských štátov. Voľný pohyb kapitálu a osôb si vyžiadal rozšírenie rozsahu uplatňovania právnych predpisov. Od začiatku tohto roka budú zahrnuté aj povinné príspevky na sociálne zabezpečenie.
<P>
Jedným z dôležitých krokov v procese vymáhania pohľadávok v rámci EÚ je rýchla výmena informácií. Existencia spoločných štandardných nástrojov a formulárov, ktoré sa preložia do všetkých úradných jazykov EÚ, uľahčí každodennú prácu príslušných orgánov. Spoločný automatický systém umožní rýchlejšie a lacnejšie poskytovanie vyžiadaných informácií.
<SPEAKER ID="121" NAME="Udo Bullmann" AFFILIATION="S&amp;D">
(DE) Vážený pán predsedajúci, hoci dnes blahoželáme pani Alvarezovej, pánovi Domenicimu a ďalším našim kolegom k vynikajúcim správam, hoci blahoželáme pánovi komisárovi Kovácsovi k vykonanej práci a prajeme mu veľa úspechov v budúcej práci a hoci vyjadrujeme nádej, že na svojho nasledovníka prenesie vášeň, s ktorou bojoval za spoločnú daňovú politiku, musíme sa zmieniť aj o členských štátoch, o tých členských štátoch, ktoré aj naďalej váhajú v súvislosti s prijatím opatrení, ktoré sú počas tejto krízovej situácie viac ako potrebné a ktoré budú nakoniec predzvesťou lepšej spolupráce.
<P>
Je dosť šokujúce, že sme doposiaľ nedospeli k žiadnemu zlomu v súvislosti s otázkou daňového základu. Každý, kto si myslí, že týmto spôsobom dokáže obhájiť vlastnú suverenitu, ju stratí, rovnako ako daňové príjmy. Z uvedeného dôvodu spočíva hlavný odkaz týchto správ v budovaní lepšej spolupráce v Európe. Len tak dosiahneme pokrok.
<SPEAKER ID="122" NAME="Michael Theurer" AFFILIATION="ALDE">
(DE) Vážený pán predsedajúci, dámy a páni, boj proti daňovým podvodom je nevyhnutný. Je samozrejmé, že daňové úniky a daňové podvody nie sú príčinou hospodárskej a finančnej krízy. Považujem za dôležité dať v tomto Parlamente jasne najavo, že musíme znova získať dôveru daňových poplatníkov prostredníctvom jednoduchých daňových systémov a prostredníctvom nízkych a spravodlivých daní. Neznamená to však, že by sme nemali aktívne bojovať proti daňovým únikom a daňovým podvodom, pretože akýkoľvek daňový únik oslabuje naše chápanie spravodlivosti.
<P>
To nás privádza aj k otázke daňových rajov. Susedná krajina Nemecka Švajčiarsko vyjadrila obavy v súvislosti s tým, že sa na ňu vyvíja tlak. V súvislosti s týmto bodom by som rád položil Komisii konkrétnu otázku: Predkladajú sa návrhy alebo sa skôr prijímajú opatrenia, v dôsledku ktorých sa vyvíja osobitný tlak na Švajčiarsko? Ja osobne si myslím, že Švajčiarsko si nemôže dovoliť zaobchádzať s EÚ o nič horšie ako s USA. Znamená to, že Švajčiarsko sa musí skutočne zapojiť do nášho spoločného úsilia zameraného na boj proti daňovým únikom.
<SPEAKER ID="123" NAME="László Kovács">
člen Komisie. - Vážený pán predsedajúci, vážení poslanci, túto rozpravu považujem za zaujímavú a inšpiratívnu. Rovnako ako väčšina z vás som presvedčený, že naše úsilie s cieľom bojovať proti daňovým podvodom a únikom a úsilie o zintenzívnenie daňovej spolupráce majú zmysel. Som vďačný za vašu podporu a za prácu štyroch spravodajcov a veľmi si cením aj podporu týchto dôležitých iniciatív Komisie.
<P>
Podpora dobrej správy v daňových záležitostiach predstavuje zložitý balík, ktorého súčasťou je niekoľko rozličných problematík. Vo svojich správach ste sa zaoberali prakticky všetkými z nich, počnúc od formálneho legislatívneho návrhu o podpore administratívnej spolupráce až po našu spoluprácu s tretími krajinami. Potešilo ma, že mnohí z vás povzbudili Komisiu, aby bola ambicióznejšia. V plnej miere s vami súhlasím a som si istý, že s vašou podporou a s podporou zo strany vlád členských štátov sa novej Komisii podarí riešiť problémy, ktoré má pred sebou. Viem, že tieto materiály zostanú prioritou aj pre môjho nasledovníka. Komisia, Parlament a Rada by mali aj naďalej vyvíjať úsilie o schválenie legislatívnych návrhov, ktoré sú predložené alebo v štádiu prípravy, a úsilie v súvislosti s činnosťou skupiny pre kódex správania v oblasti zdaňovania podnikov.
<P>
Pokiaľ ide o vonkajšie aspekty dobrej správy v daňových záležitostiach, je potrebné podporovať všetky činnosti uvedené v oznámení, pričom je potrebné venovať osobitnú pozornosť činnostiam týkajúcim sa rozvojových krajín.
<P>
Rád by som vám poďakoval aj za poznámky a názory v súvislosti s konkrétnymi návrhmi týkajúcimi sa administratívnej spolupráce, vzájomnej pomoci pri vymáhaní pohľadávok týkajúcich sa daní a opätovného nezáväzného a dočasného uplatňovania mechanizmu prenesenia daňovej povinnosti. Som veľmi rád, že Európsky parlament a Komisia majú rovnaké názory na opatrenia, ktoré sa majú prijať na zlepšenie boja proti daňovým podvodom a únikom v Európskej únii a za jej hranicami. Vnímam aj všeobecnú podporu troch návrhov.
<P>
Dosiahnutie rýchleho pokroku a jednomyseľnej zhody v súvislosti s návrhom o administratívnej spolupráci patrí medzi jednu z priorít španielskeho predsedníctva. Táto záležitosť je v súčasnosti prioritou aj pre väčšinu členských štátov. EÚ naliehavo potrebuje interne dosiahnuť jednomyseľnú zhodu, aby mohla na medzinárodnej scéne preukázať svoje odhodlanie s cieľom dosiahnuť posun od normy OECD a odporúčaní skupiny G20 k vytváraniu podmienok pre budúci vývoj na medzinárodnej úrovni, a to preukázaním schopnosti rozvíjať plnohodnotnú administratívnu spoluprácu.
<P>
Je zrejmé, že neexistuje jediné a globálne riešenie na odstránenie daňových podvodov a únikov, ale návrhy, o ktorých sme dnes diskutovali, predstavujú dôležité kroky vpred v rámci stratégie Európskej únie v oblasti boja proti daňovým podvodom.
<P>
Na záver, len deň pred ukončením mandátu, by som rád znova poďakoval za podporu iniciatív Komisie v oblasti daní a odvodov a predovšetkým za spoluprácu s Výborom pre hospodárske a menové veci (ECON) a Výborom pre vnútorný trh a ochranu spotrebiteľa (IMCO).
<SPEAKER ID="124" NAME="Magdalena Álvarez" LANGUAGE="ES">
Vážený pán predsedajúci, rada by som sa zmienila o príčinách prekročenia rámca noriem OECD, ktoré sa týkajú automatickej výmeny informácií.
<P>
V tomto smere je možné predložiť množstvo argumentov, je však zrejmé, že model OECD sa týka širšieho rámca medzinárodných vzťahov, v ktorom sa pravidlá hry výrazne líšia od pravidiel uplatňovaných v Európskej únii.
<P>
Ako uviedol pán Kovács, v rámci Európskej únie existuje jednotný hospodársky priestor, v ktorom by mala byť daňovým informáciám poskytnutá rovnaká sloboda pohybu ako ľuďom, aby mohol každý členský štát uplatňovať svoj daňový režim. V Únii máme jednotný trh, v rámci ktorého neexistujú prekážky týkajúce sa tovarov alebo ľudí. Preto niet dôvodu na existenciu prekážok v súvislosti s daňovými informáciami.
<P>
Členské štáty sú súčasťou politického projektu a vzťah medzi ich daňovými úradmi musí byť v súlade s týmto politickým projektom. Okrem otázok vhodnosti z praktického hľadiska sú v stávke politické zásady.
<P>
Rada by som tiež zdôraznila, že bojom proti podvodom sa vnútroštátna daňová suverenita neoslabuje, ale posilňuje. Inými slovami, ak sa členským štátom umožní využívanie účinnejších nástrojov na zavádzanie vlastných daňových systémov, posilní sa ich daňová suverenita. Preto by sme mali zohľadňovať uvedené skutočnosti, a teda je našou povinnosťou podporovať túto smernicu.
<P>
Navyše, ako správne poznamenal pán Klinz, podvod je trestný čin. Nemožno ho ospravedlňovať využívaním takých chabých argumentov, ako sú režimy s vysokým daňovým zaťažením v určitých daňových systémoch. Naopak, dokonca by som povedala, že ak sa obmedzia daňové podvody, bude možné znížiť dane. Určite musíme vytrvať v úsilí o zjednodušenie jednotlivých daňových systémov.
<P>
Na záver by som rada zdôraznila, že štyri správy a štyri smernice, ktoré podporujeme, majú výrazný odstrašujúci účinok, pretože keď si daňoví poplatníci uvedomia, že v dôsledku týchto ustanovení budú mať podvodníci k dispozícii menší manévrovací priestor a menej bezpečné raje, pokušenie vykonávať tieto činnosti bude oveľa menšie. Ak sa aj niektorí jednotlivci o podobnú činnosť pokúsia, budeme mať k dispozícii účinnejšie nástroje na zaobchádzanie s nimi.
<P>
Na záver musím uviesť, že tieto opatrenia prichádzajú v najvhodnejšom okamihu, pretože kríza zdôraznila nebezpečenstvo nedostatku transparentnosti, prenosu z určitých krajín do iných a potrebu verejných podnetov. V tejto súvislosti by som rada poukázala na podporu pána Lambertsa. Dal jasne najavo, že v období, ako je toto, musia verejné financie vyvinúť osobitné úsilie na prijatie opatrení zameraných na oživenie hospodárstva a sociálnej ochrany s cieľom zmierniť následky krízy.
<P>
Dnešní občania sa zo všetkých uvedených dôvodov viac ako kedykoľvek predtým obávajú závažnosti daňových podvodov a ich následkov pre hospodárstvo vo všeobecnosti. Rovnako intenzívne očakávajú od svojich zástupcov, že prijmú primerané opatrenia na riešenie tejto problematiky.
<SPEAKER ID="125" NAME="Theodor Dumitru Stolojan" LANGUAGE="RO">
Veľmi pozorne som si vypočul názory svojich kolegov. Všimol som si aj zdržanlivosť v súvislosti s automatickou výmenou informácií. Som však pevne presvedčený, že my v tomto Parlamente musíme na úrovni európskej inštitúcie ukázať každému európskemu občanovi, ktorý čestne platí odvody a dane, že sme odhodlaní prijať všetky opatrenia potrebné na to, aby sa daňové úniky udržali na minimálnej úrovni a aby sa primerane presadzovali rozhodnutia o vymáhaní pohľadávok týkajúcich sa odvodov a daní bez ohľadu na to, v ktorom členskom štáte dlžník býva.
<SPEAKER ID="127" NAME="David Casa" LANGUAGE="MT">
Aj ja som pozorne počúval všetky vyjadrenia a keby som mal vyvodiť záver z tejto dôležitej rozpravy, znel by tak, že sa všetci zhodujeme v potrebe využiť všetky dostupné prostriedky na boj proti daňovým únikom a rozličným druhom podvodov, ku ktorým dochádza v jednotlivých krajinách. Musíme to dosiahnuť pomocou opatrení, ako napríklad tých, ktoré boli dnes navrhnuté, bez toho, aby sme poškodili odvetvie obchodu, najmä MSP, a bez toho, aby sme zvyšovali byrokraciu. Naopak, odporúčam potrebu pokračovať v jej znižovaní v oblastiach, ktoré odvetvie obchodu brzdia.
<P>
Musíme zaručiť, aby sme netrestali čestných občanov, ktorí dane platia a nedopúšťajú sa daňových únikov. Týka sa to aj subjektov odvetvia obchodu, tých, ktorí sa zúčastňujú na cezhraničnom obchode a ktorí sa nedopúšťajú daňových únikov, teda nie sú zločincami.
<P>
Preto sa domnievam, že prostredníctvom týchto návrhov posilníme dôveryhodnosť systému na obchodovanie s emisiami a s ním spojených poplatkov. Zároveň, ako som uviedol, musíme znížiť administratívnu záťaž čestných podnikateľov a navyše zaručujeme, že Parlament bude informovaný počas celého procesu prijímania mechanizmu prenesenia daňovej povinnosti.
<P>
Rovnako ako moji kolegovia som presvedčený, že je potrebné poďakovať sa pánovi komisárovi za všetku prácu, ktorú počas uplynulých rokov vykonal. Pán komisár, zjavne sme sa nezhodli vo všetkých otázkach, avšak ak sa spätne pozrieme na odvetvie daní, som presvedčený, že v súčasnosti máme k dispozícii pre našich občanov, konkrétne pre občanov Európskej únie, spravodlivejší a účinnejší systém.
<SPEAKER ID="128" NAME="Leonardo Domenici" LANGUAGE="IT">
Vážená pani predsedajúca, dámy a páni, rád by som vyjadril svoje poďakovanie za pripomienky k našim správam, ktoré sú výsledkom kolektívneho úsilia. Dúfam, že tieto pripomienky sú dobrým znamením priaznivého hlasovania Európskeho parlamentu.
<P>
Som presvedčený, ako uviedli aj pán Stolojan a pán Casa, že naše správy si zaslúžia podporu už len v mene všetkých našich spoluobčanov, čestných daňových poplatníkov, ktorí ako prví trpia v dôsledku daňových podvodov a únikov. Cieľom je donútiť platiť všetkých, aby každý jednotlivec platil menej.
<P>
Chcel by som uviesť len dve poznámky. Pani Lullingová hovorila na začiatku rozpravy o daňovej kolonoskopii. Zo skúseností viem, že kolonoskopia nepatrí medzi príjemné vyšetrenia, aj keď môže byť pre ľudské zdravie veľmi užitočná. V oblasti daní sa jej možno veľmi jednoducho vyhnúť. Je jednoducho potrebné netajiť, neukrývať vlastný príjem a nevyhýbať sa právnym povinnostiam.
<P>
Druhá poznámka sa týka toho, že je správne neustále sa zaujímať o to, akým spôsobom sa využívajú verejné financie, správne je však zaoberať sa tým aj vtedy, keď sú vlády nútené používať tieto financie na pomoc bankám a finančným inštitúciám, ktoré využili svoje peniaze na špekulácie.
<SPEAKER ID="129" NAME="Predsedajúca">
Spoločná rozprava sa skončila.
<P>
Hlasovanie sa uskutoční v stredu 10. februára 2010.
<P>
Písomné vyhlásenia (článok 149)
<SPEAKER ID="130" NAME="Sebastian Valentin Bodu  " LANGUAGE="RO">
Podvody v oblasti DPH sú trestnými činmi, ktoré majú obrovský vplyv na rozpočty, pričom nezákonné režimy vrátenia daní sa využívajú vo všetkých členských štátoch vrátane Rumunska (napríklad kolotočové podvody).
<P>
Mechanizmus prenesenia daňovej povinnosti, ktorý zaviedli niektoré členské štáty vrátane Rumunska, funguje veľmi dobre. V súčasnej situácii však bolo potrebné aj prispôsobenie smernice 2006/112/ES o DPH súčasnej situácii s cieľom znížiť riziko nezákonných režimov vrátenia DPH (druh založený na fiktívnom vývoze) na úplné minimum. Z uvedeného dôvodu je uplatňovanie prenesenia daňovej povinnosti na tovar vysokým rizikom daňového podvodu spoľahlivým procesom, ktorý má pozitívny celkový vplyv na rozpočet aj napriek tomu, že dochádza k oneskoreniu platieb DPH, ktoré vyplývajú z transakcií podliehajúcich tejto dani, do vnútroštátneho rozpočtu.
<P>
Na záver, ak si máme vybrať medzi vyplácaním DPH až na konci hospodárskeho cyklu, keď sa hotový výrobok alebo služba dostanú ku koncovému používateľovi, a vyhýbaním sa podvodom, ktorých súčasťou je nezákonné vrátenie DPH, správnu voľbu predstavuje prvá možnosť. Ideálnym scenárom by bolo, keby bolo prenesenie daňovej povinnosti skôr pravidlom ako výnimkou. Tento krok by sa však mal vykonať až po hĺbkovej analýze vplyvu na rozpočet.
<SPEAKER ID="999" NAME="Alan Kelly  " AFFILIATION="S&amp;D">
písomne. - Rád by som upriamil pozornosť na jeden konkrétny bod, ktorý sa týka spolupráce v oblasti daní medzi členskými štátmi. Počas kampane za referendum o Lisabonskej zmluve bola táto otázka jednou z najcitlivejších. Svojich kolegov v Parlamente by som len rád upozornil, aby boli opatrní. Spolupráca medzi členskými štátmi je základom tejto Únie, avšak táto spolupráca bola vždy založená na vzájomnej dohode. V oblasti daní si musíme dať pozor, aby sme zohľadňovali potreby určitých členských štátov. Isté krajiny musia uplatňovať predpisy iným spôsobom: ak napríklad ide o ostrovnú krajinu alebo ak nemá dostatočnú populáciu na podporu veľkého fungujúceho trhu, je potrebné využívať všetky dostupné výhody na získanie investícií. Vyzývam kolegov, aby túto skutočnosť zohľadnili pri vypracovaní návrhov týkajúcich sa tejto problematiky. Návrhy by nemali byť v rozpore so subsidiaritou. Všetky návrhy budú musieť byť schválené členskými štátmi. Tento bod je dôležitým prvkom tejto rozpravy.
<SPEAKER ID="998" NAME="Ramona Nicole Mănescu  " LANGUAGE="RO">
Iniciatívy v oblasti daní, o ktorých sme dnes diskutovali, zohrávajú mimoriadne dôležitú úlohu v boji proti cezhraničným daňovým podvodom a únikom. Tieto otázky predstavujú závažné politické hľadisko a majú výrazný vplyv na rozpočty členských štátov. Podpora dobrej správy v daňových záležitostiach si vyžaduje opatrenia na úrovni EÚ a mimo nej, ako aj v členských štátoch. Potrebujeme prísne opatrenia, jednoduché a transparentné zákony, a teda aj menej byrokracie. V neposlednom rade potrebujeme zaručiť, aby občania mali prístup k pomoci.
<P>
Základné ciele predstavujú opatrenia ako zaručenie transparentnosti, výmena informácií na všetkých úrovniach, zlepšenie pomoci poskytovanej členským štátom, zavedenie účinnej cezhraničnej spolupráce a spravodlivá daňová súťaž, a to najmä v tomto období, počas súčasnej finančnej krízy, keď sme všetci videli, aká dôležitá je udržateľnosť daňových systémov. Členské štáty s dobrou správou v daňových záležitostiach dokázali na hospodársku krízu reagovať oveľa rýchlejšie a účinnejšie.
<P>
Vítam iniciatívu Komisie a prácu spravodajcov. Domnievam sa, že existuje politická vôľa zameraná na podporu dobrej správy v daňových záležitostiach. Potrebujeme však zaručiť, aby tieto návrhy predstavovali niečo viac ako politické slogany a potrebujeme prijať opatrenia s cieľom zaviesť tieto návrhy čo najskôr.
<SPEAKER ID="131" NAME="Marianne Thyssen  " LANGUAGE="NL">
Vážená pani predsedajúca, daňové úrady majú v tomto globalizovanom, plne digitálnom svete veľmi náročnú úlohu. Odhaľovanie podvodov v daňovej a sociálnej oblasti je zložité aj v rámci vnútorného trhu. Navyše je problematický aj nedostatok platných právnych predpisov o cezhraničnej administratívnej spolupráci medzi daňovými úradmi. Preto si našu podporu zaslúži zriadenie styčných daňových úradov v každom členskom štáte, ktoré urýchlia a zjednodušia administratívnu spoluprácu medzi členskými štátmi. V súčasnom období trvá vybavenie požiadavky o daňové informácie tak dlho, že daňové úrady sa často jednoducho rozhodnú na informáciu nečakať. Možnosť automatickej výmeny informácií, ktorú navrhla Komisia, plne podporujem z dvoch dôvodov. Po prvé, umožní členským štátom účinnejší výber daní, ktorý je v období krízy len správny a v žiadnom prípade nepredstavuje luxus. Po druhé, umožní rovnaké zaobchádzanie so subjektmi na vnútornom trhu. Zásada reciprocity v oblasti výmeny daňových informácií je aj v súlade s dohodami v rámci OECD a skupiny G20. Predstavuje nepochybný odkaz, o ktorý prednedávnom správne žiadal aj belgický dvor audítorov. Z uvedených dôvodov správu pani Alvarezovej rozhodne podporím.
