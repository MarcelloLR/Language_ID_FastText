<CHAPTER ID="006">
Vysvetlenia hlasovania
<SPEAKER ID="124" NAME="Predsedajúci">
Ďalším bodom programu je vysvetlenie hlasovania.
<SPEAKER ID="126" NAME="Bogusław Liberadzki  " AFFILIATION="PSE">
písomne. - (PL) V správe pána Leinena sa osobitne stanovuje, že najvýznamnejšou inováciou návrhu Komisie je umožnenie financovania z rozpočtu Únie nielen európskych politických strán, ale aj pridružených politických základní na európskej úrovni.
<P>
Súhlasím s tým, že navrhovaná úprava zlepší finančnú stabilitu európskych politických strán a financovanie ich volebných kampaní vo voľbách do Európskeho parlamentu, ktoré sa budú konať v roku 2009.
<SPEAKER ID="128" NAME="Zita Pleštinská" AFFILIATION="PPE-DE">
Ešte pred rokom hrozilo, že termín rozšírenia schengenského priestoru bude odsunutý až do roku 2009. Som rada, že sme všetci zmobilizovali svoje sily a našli sme konštruktívne riešenie, aby sa voľný pohyb osôb bez pasových kontrol stal realitou.
<P>
Z tohto dôvodu vítam správu Carlosa Coelho potvrdzujúcu vstup 9 nových členských štátov do schengenského priestoru. Voľný pohyb osôb bez pasových kontrol považujem za výrazný úspech európskej integrácie, preto som túto správu s radosťou v hlasovaní podporila. Pristúpenie nových členských krajín vrátane Slovenska do schengenského priestoru je jasným signálom pre európskych občanov, že železná opona, ktorú vybodovali komunistické totalitné režimy medzi západnou a východnou Európou, sa po 21. decembri 2007 navždy stane minulosťou.
<P>
Hlasovanie o tejto správe je pre mňa historickou udalosťou, nakoľko sa uskutočňuje v týždni, keď si 17. novembra Slovenská a Česká republika pripomenú 18. výročie pádu totalitného režimu, ktorý zabraňoval občanom cestovanie v Európe. Verím, že tento vianočný darček poteší všetkých európskych občanov.
<SPEAKER ID="129" NAME="Frank Vanhecke" AFFILIATION="NI">
(NL) Vážený pán predsedajúci, hlasoval som v neprospech správy pána Coelha v prvom rade, preto, aby som upozornil na mnohé problémy súvisiace s politikou otvorených hraníc Schengenskej dohody. V konečnom dôsledku schengenský systém stojí a padá na prísnych, neprepúšťajúcich kontrolách svojich vonkajších hraníc na jednej strane - k čomu, aby som bol úplne zrozumiteľný, nedochádza - a na nekompromisnom prístupe k zločinu vo všetkých členských štátoch, koordinovanom vo všetkých členských štátoch na strane druhej - príklady ktorého môžeme nájsť len veľmi zriedka. A na záver všetky krajiny, ktoré do schengenského systému patria musia vykonávať aj prísnu imigračnú politiku, politiku, ktorá je v úplnom rozpore napríklad s vlnami masovej legalizácie, ku ktorej vo viacerých členských štátoch dochádza za posledné roky.
<P>
Za takýchto okolností sa ako jednotlivec a ako politik nemôžem tešiť z toho, že nemusím na vnútorných hraniciach prechádzať hraničnými kontrolami, keďže zločinci a nelegálni prisťahovalci to tiež už robiť nemusia, a pre našu spoločnosť to navyše predstavuje deštruktívny krok.
<SPEAKER ID="130" NAME="Oldřich Vlasák" AFFILIATION="PPE-DE">
(CS) Vážený pán predsedajúci, dovoľte mi vyjadriť sa k správe môjho kolegu, pána Carlosa Coelha, týkajúcej sa návrhu rozhodnutia Rady o úplnom uplatňovaní ustanovení schengenského acquis v deviatich členských štátoch, ktoré pristúpili k EÚ v roku 2004. Osobne totiž toto rozhodnutie považujem za úplne kľúčové. Pristúpenie našich krajín vrátane mojej vlastnej krajiny, ktorou je Česká republika, už v žiadnom prípade nie je možné odkladať. Všetky doteraz dostupné analýzy totiž objektívne potvrdzujú celkovú kvalitnú pripravenosť všetkých krajín na rozšírenie schengenského priestoru. Vďaka nesmiernemu úsiliu príslušných členských štátov, množstva odborníkov, ktorí sa zúčastnili na hodnotiacich kontrolách, policajtov, právnikov, úradníkov a iných ľudí sú dnes členské štáty dostatočne pripravené uspokojivým spôsobom uplatňovať ustanovenia schengenského acquis. Predpokladám preto, že podporu uvedenému rozhodnutiu vyjadrí aj Rada pre spravodlivosť a vnútorné veci na svojom zasadnutí, ktoré sa koná 6. - 7. decembra tohto roku. Symbolický význam zrušenia hraníc, ktorý si naši občania so vstupom do schengenského priestoru spájajú, je historickým momentom v plnom rozsahu a možno ho porovnať len s pádom železnej opony, ku ktorému došlo pred necelými dvadsiatimi rokmi.
<SPEAKER ID="131" NAME="Zuzana Roithová" AFFILIATION="PPE-DE">
(CS) Vážené dámy, vážení páni, teší ma, bez ohľadu na technické problémy, že sme všetci spoločne hlasovali o správe potvrdzujúcej, že nové členské štáty vrátane Českej republiky budú pripravené na vstup do schengenského priestoru už v roku 2008. Oceňujem úsilie a otvorenosť, s ktorými sa členské štáty a Komisia venovali intenzívnym technickým rokovaniam, ktoré sú podmienkou rozšírenia priestoru. Rozšírený schengenský priestor bude nepochybne náročnejší, pokiaľ ide o vnútornú bezpečnosť v Európe, ale na druhej strane, a to by som chcela zdôrazniť, predstavuje konečne zavŕšenie a naplnenie práva občanov na voľný pohyb v skutočne jednotnom priestore. Budúci rok bude Európa celistvá ako nikdy v histórii. Železná opona je definitívne mŕtva a za to vám ďakujem.
<SPEAKER ID="132" NAME="Sylwester Chruszcz" AFFILIATION="NI">
- (PL) Vážený pán predseda, pristúpenie Poľska k schengenskému priestoru prináša nielen potenciálne výhody spojené s pohodlnosťou prekračovania hraníc, ale aj hrozby.
<P>
Jedným z negatívnych javov, ktorému Poľsko už niekoľko rokov čelí sú ťažkosti, s ktorými sa stretávajú občania z krajín našich východných susedov, ktorí vstupujú na územie našej krajiny vrátane Poliakov žijúcich v Bielorusku a na Ukrajine. Nedostatok hraničných kontrol môže viesť k mnohým negatívnym javom súvisiacim s kriminalitou a nezákonným prisťahovalectvom. Rovnako sa obávame opatrenia na odstránenie vnútroštátnych hraničných kontrol v členských štátoch a ich nahradením celoeurópskymi hraničnými službami EÚ. Z tohto dôvodu som sa hlasovania o tejto záležitosti zdržal.
<SPEAKER ID="133" NAME="Pedro Guerreiro  " AFFILIATION="GUE/NGL">
písomne. - (PT) V súlade s tým, čo sme vždy zastávali sa domnievame, že oblasti spravodlivosti a vnútorných vecí sú ústrednými právomocami štátov, najmä Portugalského štátu. Z tohto dôvodu nesúhlasíme s ich postupným prenosom na nadnárodné inštitúcie EÚ v procese, v ktorom sa každý nový "pokrok" oprávňuje na základe predchádzajúceho "pokroku".
<P>
Toto je aj prípad vytvorenia schengenského priestoru s jeho schengenským acquis, ktorý slúži ako katalyzátor na komunitarizáciu politík alebo opatrení súvisiacich s hraničnými kontrolami či už sú to víza, azyl alebo prisťahovalectvo, alebo s policajnými a súdnymi mechanizmami.
<P>
O to viac, keď k takejto "komunitarizácii" dôjde v rámci, v ktorom hlavné sily EÚ, spoločne, zabezpečia, aby im rozhodovací proces umožňoval ochraňovať a zabezpečovať vlastné záujmy, čo nie je prípad Portugalska.
<P>
Ako sme vyhlásili, základná medzinárodná a európska spolupráca medzi zvrchovanými štátmi s rovnakými právami týkajúcimi sa týchto záležitostí je jedna vec, avšak neprijateľné prebratie základných prvkov zabezpečenia národnej zvrchovanosti a demokracie v prospech nadnárodných inštitúcií, ktorým dominujú hlavné sily EÚ, s cieľom vybudovať "Pevnosť Európu" je úplne iná vec..
<P>
A primerane k tomu sme teda hlasovali.
<SPEAKER ID="134" NAME="Luca Romagnoli  " AFFILIATION="NI">
písomne. - (IT) Vážený pán predsedajúci, dámy a páni, hlasujem v neprospech tejto správy keďže, ako som už niekoľkokrát, naposledy celkom nedávno, vysvetlil v mojich príspevkoch do diskusií v parlamente, že kategoricky nesúhlasím so Schengenskou dohodou. Osobitne s ňou nesúhlasím v čase, keď sa z tejto dohody stáva prostriedok pre nezákonných prisťahovalcov a nebezpečné pohyby v rámci EÚ.
<P>
Hranice týchto krajín, ktoré hodlajú pristúpiť k schengenskému acquis sú ľahkým cieľom pre zločincov. Budú predstavovať ďalšie miesto vstupu pre nekontrolované prisťahovalectvo z krajín bývalého sovietskeho bloku a Stredného Východu, pričom nehovorím o spoločenskom zmätku, ku ktorému voľný pohyb občanov v rámci EÚ nepochybne, v Taliansku a v iných krajinách, vedie.
<SPEAKER ID="135" NAME="Lars Wohlin  " LANGUAGE="SV">
Schengenská spolupráca musí byť naďalej otvorená pre všetky členské štáty, ktoré sa hodlajú pridať a podieľať sa na tejto spolupráci. Na druhej strane je nesmierne dôležité, aby všetky krajiny, ktoré sa zúčastňujú na spolupráci, už v čase pristúpenia spĺňali požiadavky, pretože z tejto spolupráce vyplýva aj ochrana spoločných vonkajších hraníc. Ak v niektorej krajine existujú nedostatky, Švédsko nemá možnosť skontrolovať ochranu hraníc. Šetrenia preukázali, že existujú problémy, ktoré musia byť vyriešené a že by bolo rozumné odložiť pristúpenie, kým nebudú splnené všetky požiadavky.
<SPEAKER ID="137" NAME="Jan Andersson, Göran Färm a Inger Segelström  " AFFILIATION="PSE">
písomne. - (SV) V rámci tohto vysvetlenia hlasovania my, podpísaní poslanci Európskeho parlamentu za švédsku Sociálno-demokratickú stranu, vysvetľujeme, ako sme hlasovali o správe pána Braghetta.
<P>
Domnievame sa, že je veľmi dôležité stanoviť plán na obnovu zásob tuniaka modroplutvého. Tuniak modroplutvý je už veľmi dlho ohrozeným druhom v dôsledku masívneho nadmerného výlovu. V tejto situácii existuje riziko poškodenia celého ekosystému v príslušných rybolovných vodách. Domnievame sa však, že stanovisko Komisie nie je celkovo primerané, a preto sme hlasovali v jeho neprospech.
<P>
Hlasovali sme v prospech pozmeňujúcich a doplňujúcich návrhov 4 a 6, ktoré predložil výbor - dvoch pozmeňujúcich a doplňujúcich návrhov, ktorých následkom je odstránenie dvoch, podľa nášho názoru, otáznych výnimiek z rybolovu tuniaka modroplutvého.
<P>
Podporili sme aj pozmeňujúci a doplňujúci návrh 13, v ktorom sa presadzovalo, aby sme prijali plán na obnovu hodný svojho mena. V návrhu sa zachádzalo ďalej ako v pôvodnom návrhu, čo v plnej miere podporujeme. Úroveň zásob tuniaka modroplutvého je stále nebezpečne nízka a Európska únia musí konať zodpovednejšie, pokiaľ ide o obnovu zásob tuniaka modroplutvého.
<SPEAKER ID="138" NAME="Gérard Deprez  " AFFILIATION="ALDE">
písomne. - (FR) Chcel by som vysvetliť hlasovanie o správe o pláne obnovy zásob tuniaka modroplutvého vo východnom Atlantiku a v Stredozemnom mori.
<P>
Vzhľadom na skutočne kritický stav zásob tuniaka modroplutvého reaguje Európska únia prostredníctvom svojho nariadenia takto: progresívnym znižovaním kvóty úlovkov, obmedzením obdobia rybolovu a sprísnením kontrolných opatrení zameraných na boj proti nezákonnému rybolovu. Podporujem tieto návrhy.
<P>
Neteší ma však určitý pesimizmus správy.
<P>
V prvom rade vyplýva zo skutočnosti, že vedci už teraz tvrdia, že ustanovenia tohto nariadenia nepostačujú na zabezpečenie obnovy zásob. Domnievajú sa, že by bolo oprávnené stanoviť kvóty, ktoré prekračujú ročnú mieru výlovu, ktorú stanovila Medzinárodná komisia na ochranu atlantických tuniakov (ICCAT). Mám pocit, že im treba dôverovať, a tak som podporil pozmeňujúci a doplňujúci návrh 13, ktorý predložila Skupina zelených/Európskej slobodnej aliancie.
<P>
Vzhľadom na prítomnosť flotíl z nečlenských krajín EÚ, akými sú Líbya, Turecko, Tunisko, Japonsko a Čína, ktoré nie sú členmi komisie ICCAT vo vodách Stredozemného mora, je evidentné, že nariadenie, o ktorom hlasujeme bude účinné len, ak sa tieto krajiny zaviažu k ustanoveniam, ktoré sa v ňom stanovujú a nemáme istotu, že tak urobia.
<SPEAKER ID="139" NAME="Pedro Guerreiro  " AFFILIATION="GUE/NGL">
písomne. - (PT) Ustanovenie viacročného plánu obnovy zásob tuniaka modroplutvého je praktickým vykonávaním jedného z opatrení, ktoré prijala Medzinárodná komisia na ochranu atlantických tuniakov.
<P>
V pláne sa, okrem iného, stanovuje progresívne znižovanie kvóty úlovkov, obdobia zákazu rybolovu, zvýšenie minimálnej veľkosti a pozorovateľský režim na palubách rybárskych lodí a v rybárskych podnikoch.
<P>
V prijatom odporúčaní sa tiež stanovuje finančná kompenzácia pre rybárov za obdobia zákazu rybolovu, s cieľom ochrániť flotilu a zamestnanosť v tomto odvetví.
<P>
Rovnako sa domnievame, že je dôležité zlepšiť kontrolu, pravidelne aktualizovať objem výlovu rôznymi plavidlami, s cieľom zabrániť tomu, aby niektoré krajiny prekračovali na úkor ostatných stanovené kvóty, ako k tomu dochádza v súčasnosti. Spomeniete si, že obdobie výlovu tuniaka modroplutvého bolo zakázané od septembra do decembra, pretože existovalo podozrenie, že niektoré krajiny už prekročili svoje kvóty, ako sa neskôr aj dokázalo.
<P>
A na záver je nám ľúto, že náš návrh, v ktorom sa zdôrazňovala skutočnosť, že pobrežný rybolov v malom rozsahu a tradičný rybolov okrem poskytovania tisícky pracovných miest umožňuje trvalo udržateľné využívanie rybolovných zásob, bol zamietnutý.
<SPEAKER ID="140" NAME="David Martin  " AFFILIATION="PSE">
písomne. - Hlasoval som v prospech tohto návrhu nariadenia Rady, ktorým sa ustanovuje viacročný plán obnovy zásob tuniaka modroplutvého vo východnom Atlantiku a Stredozemnom mori. Podľa návrhu budú straty rybárov spôsobené obdobiami zákazu rybolovu a znížením kvót určených na umožnenie obnovy zásob, kompenzované. Neodporúčajú sa žiadne odchýlky od období zákazu rybolovu a minimálnej veľkosti. S cieľom zabezpečiť, aby zásoby tejto ryby neboli vyčerpané bez nádeje na nápravu, je potrebná stabilná činnosť.
<SPEAKER ID="142" NAME="Ilda Figueiredo  " AFFILIATION="GUE/NGL">
písomne. - (PT) Hlasovali sme v neprospech tohto uznesenia, v ktorom sú zhrnuté hlavné aspekty neoliberálnych politík na úrovni Spoločenstva a snaží sa o ich vykonávanie na svetovej úrovni.
<P>
V tomto uznesení sa fleiistota chápe ako koncepcia, ktorú treba rozvinúť a začleniť do národných reformných programov každého členského štátu, čím sa toto uznesenie pokúša ukryť skutočné dôsledky a ciele obsiahnuté v lisabonskej stratégii a jej usmerneniach pre hospodársku politiku a politiku zamestnanosti, najmä v súvislosti s liberalizáciami a privatizáciami.
<P>
Nemôžeme akceptovať uznesenie, v ktorom sa víta zámer rozvinúť vonkajší rozmer lisabonskej stratégie, konkrétne presadzovanie liberalizácie trhu v svetovom meradle, zdôrazňovanie jeho neoliberálneho charakteru a zasahovanie do hospodárskych usmernení tretích krajín.
<P>
V oznámení Komisie k jej príspevku k októbrovému zasadnutiu hláv štátov a vlád sa stanovuje, že obnovené spustenie lisabonskej stratégie pre rast a zamestnanosť bolo úspešné, avšak bolo by potrebné dodať slová "pre veľké národné a medzinárodné hospodárske a finančné skupiny", ktorých zisky exponenciálne narastali, zatiaľ čo pracovníci museli čeliť porušovaniu svojich práv.
<SPEAKER ID="143" NAME="Timothy Kirkhope  " AFFILIATION="PPE-DE">
písomne. - Ja spolu s kolegami z britskej Konzervatívnej strany pevne verím v to, že členské štáty Európskej únie vykonávajú politiky, ktoré posilnia európsku konkurencieschopnosť v rámci globalizovaného hospodárstva. Domnievame sa, že Európa by mala riadne vykonávať lisabonský program prostredníctvom zabezpečenia dohody v rámci svetových obchodných rokovaní, presadzovania ďalšej deregulácie, s cieľom uvoľniť priemysel a obchod, aby mohli súťažiť na svetových trhoch, presadzovania liberalizácie na vnútornom trhu, účinného vykonávania smernice o službách a priklonenia sa k silnej politike hospodárskej súťaže. Všetko musí byť podporené nespochybniteľným záväzkom k voľnému obchodu a otvoreným trhom. Niektoré z týchto prvkov sú obsiahnuté v tomto návrhu a my túto skutočnosť vítame.
<P>
Avšak, bohužiaľ, domnievame sa, že celkovo je tento spoločný návrh veľkou premárnenou šancou. V tomto návrhu sa mali stanoviť základné zásady prístupu EÚ ku globalizácii ako sme uviedli, avšak nestalo sa tak. V tomto návrhu sú obsiahnuté prvky, ktoré povedú Európu smerom, ktorý oslabí schopnosť EÚ úspešne sa podieľať na hospodárskej súťaži v globalizovanom hospodárstve.
<SPEAKER ID="144" NAME="Marie-Noëlle Lienemann  " AFFILIATION="PSE">
písomne. - (FR) Toto uznesenie malo poskytnúť možnosť potvrdiť niekoľko naliehavých záležitostí a uviesť, čo Európsky parlament v skutočnosti očakáva od inštitúcií Európskej únie v oblasti zabezpečenia obnovy rastu, spoločného sociálneho pokroku v našich 27 členských štátoch a rozvoja v rozvojových krajinách.
<P>
Neuvádza sa v ňom ani jedna z uvedených skutočností, namiesto toho sa len dookola opakuje, akou je globalizácia správnou vecou. V uznesení chýba zmienka o demokratickej protiváhe k ECB, ktorá by zaviedla menovú politiku zvýhodňujúcu priemysel a zamestnanosť. Nespomína sa tu stratégia na reakciu proti priepustnosti EÚ k rizikovým fondom a štátnym investičným fondom. Rovnako sa nezmieňuje uprednostňovanie Spoločenstva a prísne vykonávanie sociálnych (ILO) alebo environmentálnych noriem. Opomína sa rozvojová pomoc, ktorá je pre spoločný rozvoj nevyhnutná.
<P>
Prečo nás prekvapuje nízka miera rastu v Európe, sociálne problémy a nedôvera občanov?
<SPEAKER ID="145" NAME="David Martin  " AFFILIATION="PSE">
písomne. - Hlasoval som v prospech tohto spoločného uznesenia, ktoré predstavuje reakciu na dokument Komisie s názvom Európsky záujem: Prosperita vo veku globalizácie. V uznesení sa zdôrazňuje množstvo spôsobov, akými môže Únia využiť príležitosti, ktoré prináša globalizácia. Medzi tieto príležitosti patrí presadzovanie vytvárania rovnakých podmienok v hospodárskej súťaži a obchode, skvalitňovanie tvorby politiky v EÚ, s cieľom prepojiť ich do väčšej miery a zdôrazňovanie potreby posilnenie sociálneho rozmeru EÚ.
<SPEAKER ID="146" NAME="Peter Skinner  " AFFILIATION="PSE">
písomne. - Vítam toto uznesenie, ktoré upozorňuje na sériu vzájomne prepojených záležitostí od sociálnych práv k finančným predpisom a vplyvu, akým v dôsledku rozširovania trhov občania tieto záležitosti chápu. Je potrebná rovnováha medzi podmienkami liberálneho trhu a záležitosťami potrieb rozvojových krajín a je úplne nevyhnutné, aby sme v diskusiách o tejto záležitosti pokračovali.
<SPEAKER ID="147" NAME="Bart Staes  " AFFILIATION="Verts/ALE">
písomne. - (NL) Európa nebude úspešná v boji proti narastajúcej chudobe a globálnemu otepľovaniu, ktoré sú hlavnými výzvami globalizácie, ak bude neustále klásť dôraz na liberalizáciu. Je to samozrejme voľný obchod, ktorý tieto problémy spôsobuje. Globalizácia vytvára ilúziu, že všeobecná úroveň prosperity vo svete sa postupne zvyšuje, avšak zároveň konštatujem postupné zvyšovanie rozdielu medzi bohatými a chudobnými v členských štátoch. Liberalizácia je tiež príčinou obrovskej environmentálnej katastrofy, ktorá na nás čaká, ak neurýchlime prijatie rozhodných, vynútiteľných opatrení zameraných na boj proti globálnemu otepľovaniu.
<P>
Neexistencia prísnej politiky v tejto oblasti je trestuhodne nezodpovedným prístupom. Napriek tomu sľubným smerovaním sú investície do energeticky účinného hospodárstva a vytváranie pracovných miest v tejto oblasti. Zásada "kto znečisťuje, platí" sa príliš často zanedbáva. Ako člena Skupiny zelených/Európskej slobodnej aliancie ma absencia tohto prvku neteší.
<P>
Ak Európa hodlá disponovať jednotným trhom s voľným pohybom osôb, tovaru, služieb a kapitálu, mala by tiež stanoviť prísne sociálne a environmentálne normy, ktoré poskytujú ochranu a sú príkladom pre ostatné krajiny vo svete.
<P>
Navrhovaný text je nejasný a povrchný a opäť raz je typickým príkladom politiky Komisie.
<SPEAKER ID="149" NAME="Mario Borghezio" AFFILIATION="UEN">
(IT) Vážený pán predsedajúci, dámy a páni, bolo by skutočne pokrytecké, keby Parlament potom, čo veľkou väčšinou odhlasoval ústny pozmeňujúci a doplňujúci návrh, ktorý predložila pani Angelilliová, v ktorom Európsky parlament vyjadruje úprimnú sústrasť a podporu rodine obete takého bezcieľneho a vážneho zločinu, ku ktorému došlo v našej krajine, nebol schopný prijať jasné stanovisko k predchádzaniu takýmto činom, takejto masakre ctihodných občanov, ku ktorej dochádza z dôvodu nedostatku kontrol.
<P>
Nikto nechce, aby v Taliansku zavládli xenofóbne nálady, zamerané najmä proti príslušníkom takých národov, akými sú Rumuni, ktorí ako nám pripomenul úvodník v novinách L'Avvenire dali svetu takých umelcov, ako Mircea Eliade, Ionesco a Cioran. Ide o veľkú civilizáciu a kultúru, ktorá je úzko prepojená s našou vlastnou. Príliv zločincov a osobitne nárast skupín Rómov sú úplne iné záležitosti. V týchto prípadoch sú potrebné hraničné kontroly a odstrašujúce prostriedky, zavedenie systému rozoznávania odtlačkov prstov, aby sme vedeli, kto vstupuje do našej krajiny, aké sú jeho úmysly, ak je to možné, a čo je dôležitejšie, aby sme vedeli určiť presný dátum vstupu.
<P>
Napriek tomu, že v Európe nechceme zaviesť drakonické opatrenia, ak však tvrdíme, že je nutné po troch mesiacoch vykonať kontrolu, potom musíme poznať presný dátum vstupu a toto, ako povedal pán Amato na pôde talianskeho parlamentu, v súčasnosti nie je možné.
<SPEAKER ID="150" NAME="Robert Evans" AFFILIATION="PSE">
Vážený pán predsedajúci, hlasoval som v prospech tohto uznesenia, pretože uznávam, že voľný pohyb osôb je základnou zásadou Európskej únie a jednou zo zásad, ktorú musia dodržiavať a ochraňovať všetky členské štáty.
<P>
Okrem toho sa domnievam, že máme právo opätovne zdôrazniť, že EÚ je v skutočnosti založená na opatreniach zameraných na boj proti všetkým formám rasizmu a xenofóbie a samozrejme proti všetkým formám diskriminácie. Rovnako by sme mali aj my v tomto Parlamente uznať, že Rómovia v Európe sú pravdepodobne najdiskriminovanejším spoločenstvom, a to v niektorých krajinách do neprípustnej miery. Mali by sme pochopiť, že asimilácia, sociálne začlenenie a ochrana rómskej menšiny sú cieľmi, ktoré táto Európska únia ešte len musí dosiahnuť. Domnievam sa, že ide o cieľ, o ktorého dosiahnutie by sme sa spolu v duchu voľného pohybu mali všetci usilovať.
<SPEAKER ID="151" NAME="Carlo Fatuzzo" AFFILIATION="PPE-DE">
(IT) Vážený pán predsedajúci, dámy a páni, hlasoval som v neprospech uznesenia o slobode pohybu v Európskej únii, ktoré predložili stredno-ľavicové skupiny, a dôvody, ktoré ma k tomu viedli hneď objasním, potom, čo som vyhlásil, že v plnej miere a úplne podporujem návrh Maria Mantovaniho na blokovanie vstupu štátnych príslušníkov tretích krajín do EÚ, a teda aj do Talianska, počas obdobia troch rokov. V prípade štátnych príslušníkov krajín EÚ vo veľkej miere podporujem právo na slobodu pohybu pracovníkov, občanov a turistov za predpokladu, že to nie je povolením zabíjať.
<P>
Je nemysliteľné, aby 45 ročná žena umrela na ceste domov z práce aby bol zavraždený lekár len niekoľko dní pred odchodom do dôchodku pri pokuse o vlámanie do jeho domu v Miláne. K obidvom týmto udalostiam došlo v Taliansku za uplynulých niekoľko dní. Toto nie je sloboda pohybu!
<SPEAKER ID="152" NAME="Marian-Jean Marinescu" AFFILIATION="PPE-DE">
(RO) Hlasoval som v prospech tohto uznesenia týkajúceho sa slobody pohybu, ktoré predložili Skupiny PSE, ALDE, Verts a GUE/NGL, napriek tomu, že len čiastočne spĺňa účel, na ktorý by takéto uznesenie, podľa môjho názoru, malo byť zamerané.
<P>
Domnievam sa, že znenie uznesenia by malo predstavovať ešte jasnejšiu podporu pre európskych občanov, ktorí žijú v iných ako svojich domovských krajinách, nepriamo pre rumunských občanov, ktorí žijú v Taliansku a dodržiavajú talianske zákony.
<P>
V texte, o ktorom sme hlasovali, sa neodsudzujú xenofóbne postoje voči rumunským občanom a neodkazuje sa na zintenzívnenie napätia medzi rumunským spoločenstvom v Taliansku a talianskymi občanmi, ku ktorého vytváraniu vedie neprimerané vynucovanie talianskej ministerskej vyhlášky a vyhlásenia niektorých talianskych politikov.
<P>
Rovnako sa domnievam, že, ako sa už uvádzalo v spoločnom uznesení PPE-DE a UEN, účinné vynucovanie právnych ustanovení talianskymi úradmi mohlo pomôcť zabrániť tejto situácii.
<P>
Žiadam Európsku komisiu, ako aj talianske orgány, aby zohľadnili aj ustanovenia spoločného uznesenia Skupín PPE-DE a UEN, ktoré nie sú obsiahnuté v texte, ktorý bol prijatý dnes.
<SPEAKER ID="153" NAME="Frank Vanhecke" AFFILIATION="NI">
(NL) Vážený pán predsedajúci, veci sa v skutočnosti stávajú čoraz absurdnejšími. V tejto chvíli väčšina tohto Parlamentu dokonca považuje za potrebné vzniesť obvinenie z xenofóbie proti talianskym občanom a vláde. Okrem toho v návrhu uznesenia sa uvádza, že prístup talianskej vlády k problému kriminality medzi rumunskými Rómami, ktorých je v Taliansku veľmi veľa, prispieva k zvyšovaniu napätia. Taliansko preto môže za všetko viniť len samé seba a malo by sa zúčastňovať na programoch Európskeho sociálneho fondu zameraných na integráciu Rómov.
<P>
Chcel by som vysvetliť v tejto súvislosti, že talianski občania a vláda majú právo brániť sa a to, k čomu došlo, vo veľkej miere dokazuje, že smernica je nevhodná a že postupy na deportáciu zločincov, upozorňujem zločincov, nie slušných ľudí snažiacich sa o dobré živobytie, musia byť zjednodušené, nie skomplikované.
<SPEAKER ID="154" NAME="David Martin  " AFFILIATION="PSE">
písomne. - Hlasoval som v prospech tohto spoločného uznesenia, v ktorom sa konštatuje, že právo na voľný pohyb je základným právom priznaným všetkým občanom EÚ. Členské štáty sú povinné ochraňovať občanov iných členských štátov, ktorí žijú na ich území a zabezpečovať dôstojnosť a dodržiavanie práv všetkých občanov Únie bez ohľadu na to, kde žijú.
<SPEAKER ID="155" NAME="Luca Romagnoli  " AFFILIATION="NI">
písomne. - (IT) Vážený pán predsedajúci, dámy a páni, kategoricky nesúhlasím s týmito návrhmi na uznesenia a chcel by som vyjadriť svoj zásadný nesúhlas. Všetko to vyplynulo z oneskoreného a bezvýsledného opatrenia prijatého talianskou vládou, ktorá si uvedomila, že Taliansko sa ocitlo v kríze, bohužiaľ, len potom, čo došlo k hrozným incidentom, ktoré spáchali štátni príslušníci EÚ.
<P>
V smernici 2004/38/ES sa jasne stanovuje "Všetci občania Únie majú právo pobytu na území iného členského štátu [...] ak [...] majú dostatočné zdroje pre samých seba a svojich rodinných príslušníkov, aby sa nestali záťažou pre systém sociálnej pomoci hostiteľského členského štátu."
<P>
Preto tieto návrhy na uznesenie pôsobia ako zámienka a vyznievajú zbytočne. V zmluvách sa stanovuje sloboda pohybu občanov v rámci EÚ a nikto nemá záujem na diskriminácii na základe krajiny pôvodu. Avšak, keď občan EÚ spácha vážny a ohavný násilný trestný čin v inom členskom štáte alebo ak nie je schopný poskytnúť dôvod návštevy tejto krajiny, ako sa požaduje na základe smernice, je v záujme celej Únie, aby bol poslaný späť do svojej vlastnej krajiny.
<SPEAKER ID="156" NAME="Silvia-Adriana Ţicău  " AFFILIATION="PSE">
písomne. - (RO) Hlasovala som v prospech uznesenia týkajúceho sa voľného pohybu, ktoré predložila Skupina PSE spoločne s inými politickými skupinami, pretože považujem za neskutočne dôležité, aby situácia v Taliansku neviedla k nebezpečnému precedensu spochybňujúcemu samotné dodržiavanie základných zásad Európskej únie.
<P>
Domnievam sa, že táto situácia by mala byť okamžite vyriešená, s cieľom nedovoliť, aby boli občania Európskej únie diskriminovaní, bez ohľadu na ich národnosť.
<P>
Opatrenia, ktoré sa navrhujú v uznesení, budú ochraňovať európskych občanov pred porušením. EÚ potrebuje všetkých svojich občanov a Rumuni by mali cítiť solidaritu s európskymi občanmi, pretože v zahraničí pracujú tisícky Rumunov, ktorých si v cudzine vážia za ich tvrdú prácu, čestnosť a korektnosť.
<P>
V Charte Únie, ktorá bude pripojená k reformnej zmluve sa uvádzajú základné práva Európskych občanov, ktorými sú dôstojnosť, sloboda, rovnosť, solidarita, občianstvo a spravodlivosť. EÚ zaručuje demokraciu, právny štát, ľudské práva, ako aj ochranu menšín. V tejto súvislosti opatrenia, ktoré sa v uznesení navrhujú, prispejú ku kvalitnejšiemu začleneniu rómskeho spoločenstva.
<SPEAKER ID="158" NAME="Zita Pleštinská" AFFILIATION="PPE-DE">
Podobne ako navrhovatelia uznesenia, dovoľte aj mne vysloviť uznanie a poďakovanie portugalskej vláde za predloženie návrhu o dočasnom technickom riešení Schengenského informačného systému "one 4 all", ktoré novým členským štátom umožní pripojiť sa do Schengenského informačného systému už v roku 2007 predtým, ako Komisia zavedie nový Schengenský informačný systém II.
<P>
Vďaka patrí aj novým členským štátom, ktoré vstupujú do schengenského priestoru za ich úsilie, ktoré vynaložili pre splnenie všetkých schengenských požiadaviek v tak krátkom čase. Rozšírenie schengenského priestoru po 21. decembri 2007 o novú deviatku je zaslúženým výsledkom aj našich poslaneckých aktivít zacielených na dodržiavanie pôvodne plánovaného termínu, ktoré sme podnikli na pôde Európskeho parlamentu. Z tohto dôvodu som hlasovala za tento návrh uznesenia.
<SPEAKER ID="159" NAME="Pedro Guerreiro  " AFFILIATION="GUE/NGL">
písomne. - (PT) Hlasovali sme v neprospech tohto uznesenia, pretože v zásade nesúhlasíme s tzv. komunitarizáciou spravodlivosti a vnútorných vecí, ktoré sú oblasťou, ktorá je v centre štátnej zvrchovanosti. Tzv. reformná zmluva je pokusom o komunitarizáciu spravodlivosti a vnútorných vecí a o ich transformáciu na spoločnú politiku.
<P>
Kominitarizácia, teda strata národnej zvrchovanosti, je oveľa závažnejšia, keď sa presadzuje v kontexte charakterizovanom politikami a opatreniami Spoločenstva, ktoré nebezpečným spôsobom kompromitujú občianske práva, slobody a záruky, ktoré predstavujú pokrok civilizácie a dosiahnutie základných cieľov demokracie.
<P>
Napríklad reštriktívna azylová politika a narastajúce ťažkosti, s ktorými sa stretávajú žiadatelia o azyl pri zabezpečovaní svojich práv a záruk. Vezmite si príklad prisťahovaleckej politiky s jej prístupom orientovaným na bezpečnosť, jej kriminalizáciou nepravidelných prisťahovalcov, jej nehumánnymi "záchytnými strediskami" a repatriačnými opatreniami, jej diskriminačným, zneužívajúcim a bezohľadným zaobchádzaním s ľudskými zdrojmi z tretích krajín. Všimnite si narastajúcu mieru využívania informácií a neustále sa zvyšujúcu mieru uchovávania údajov, vrátane biometrických údajov, dostupných širšiemu spektru orgánov vrátane orgánov tretích krajín, napríklad v podobe prístupu orgánov USA k údajom o cestujúcich leteckou dopravou.
<SPEAKER ID="161" NAME="Hélčne Goudin a Nils Lundgren  " LANGUAGE="SV">
Súčasná politická klíma v Pakistane je nepochybne kritická, keďže prezident tejto krajiny vyhlásil výnimočný stav a došlo k jasnému porušovaniu ľudských práv prostredníctvom odopierania slobody, násilia páchanom na účastníkoch pokojných demonštrácií a prostredníctvom umlčovania médií. Kategoricky s takouto situáciou nesúhlasíme, avšak nesúhlasíme ani s Európskym parlamentom, ktorý sa prostredníctvom tohto uznesenia opäť pokúša o to, aby EÚ prebrala zodpovednosť za nezávislé zahraničné politiky členských štátov.
<P>
OSN je jediným orgánom, ktorý má v mene svojich členov právomoc a právo na vytváranie nátlaku v rámci svetového spoločenstva. Je veľmi dôležité obnoviť stabilitu a mier a obnoviť dodržiavanie ľudských práv v Pakistane, avšak nie je to úloha, ktorú by EÚ mala odobrať členským štátom.
<SPEAKER ID="162" NAME="Peter Skinner  " AFFILIATION="PSE">
písomne. - Súhlasím s tým, že vyhlásený výnimočný stav (de facto stanné právo) by mal skončiť a mal by byť obnovený stav občianskeho práva s bezodkladným účinkom a hlasoval som za to.
<P>
Pre mnohých z nás, ktorí pozorujeme pakistanskú politiku, je deprimujúce byť svedkom toho, ako negatívne sú ovplyvnené pakistanské komunity v našich volebných obvodoch.
<P>
Návrat k demokratickým postupom je zásadný pre dôveryhodnosť a riadnu funkčnosť pakistanskej politiky.
<SPEAKER ID="164" NAME="Eija-Riitta Korhola" AFFILIATION="PPE-DE">
(FI) Vážený pán predsedajúci, naša skupina považuje pozmeňujúci a doplňujúci návrh týkajúci sa uznania úlohy jadrovej energie v našom vyhlásení o konferencii o zmene klímy za základnú časť tohto uznesenia. Z tohto dôvodu chceme vyjadriť spokojnosť, že Parlament túto skutočnosť potvrdil prostredníctvom prijatia pozmeňujúceho a doplňujúceho návrhu 7. Tento názor teda nezastávame sami. Medzivládny panel pre zmenu klímy OSN (IPCC) tiež potvrdil úlohu jadrovej energie ako energie produkujúcej nízke objemy emisií. Možno by sme mali pripomenúť, že tento Parlament prijal historické rozhodnutie v súvislosti so správou pána Reula, v ktorej prospech hlasovalo 509 poslancov. Európsky parlament uznal, že jadrová energia je v súčasnosti najdôležitejším zdrojom energie produkujúcim nízky objem emisií oxidu uhličitého v EÚ, a zároveň zdôraznil jeho úlohu v boji proti zmene klímy.
<P>
Na druhej strane naša skupina nepodporila odsek 25 uznesenia, pretože, podľa nášho názoru, sa v ňom jadrová energia využívaná na mierové účely zbytočne spája či porovnáva s rozšírením jadrových zbraní a hrozbou terorizmu. Mali by sme pamätať na to, že atmosféra nemá morálnych cenzorov. Nestráni sa jednej formy energie a nesympatizuje s inou z ideologických dôvodov. Len oslobodenie sa od emisií má význam a teraz emisie nie sú vítané. V každom prípade by som chcela povedať, že nás teší, že tento Parlament vyslal jasný signál pre konferenciu o klimatických zmenách a uznal závažnosť hrozby zmeny klímy.
<SPEAKER ID="165" NAME="Karin Scheele" AFFILIATION="PSE">
(DE) Vážený pán predsedajúci, moja delegácia, delegácia rakúskych sociálnych demokratov, sa zdržala hlasovania o správe o konferencii na Bali presne z tých istých dôvodov, ktoré nastolila pani Korholová. Podporujeme iné politické signály, ktoré táto správa vysiela. Správa je veľmi kvalitná. Moja delegácia nemôže podporiť vyslanie signálu o tom, že jadrová energia je základným prvkom v boji proti zmene klímy. Rovnako sa domnievam, že by malo byť rozhodnutím krajín a kontinentov, akú stratégiu chcú uplatňovať.
<P>
Chcela by som opätovne zdôrazniť podporu, ktorú moja delegácia vyjadruje všetkým prvkom tejto správy vrátane vylúčenia projektov jadrovej energie z mechanizmu čistého rozvoja. Avšak nechceli sme podporiť tento politický signál v prospech jadrovej energie, a tak sme sa hlasovania zdržali. S cieľom preukázať súhlas s ostatnou časťou správy, ktorá je celkovo dobrá, sme nehlasovali v jej neprospech.
<SPEAKER ID="999" NAME="Bairbre de Brún, Jens Holm a Eva-Britt Svensson  " AFFILIATION="GUE/NGL">
písomne. - Podporujeme uznesenie venované nadchádzajúcej konferencii na Bali. V uznesení sa upozorňuje na niekoľko dôležitých bodov. Okrem iného sa v ňom vysvetľuje výrazný objem emisií, ktoré produkuje odvetvie živočíšnej výroby. Zdôrazňuje sa v ňom aj význam príslušnej podpory pre rozvojové krajiny pri prevencii a zmierňovaní negatívnych následkov zmeny klímy. Nepodporujeme však návrh na vyhlásenie, že jadrová energia by sa mala vnímať ako nástroj, ktorý je potrebný na prevenciu zmeny klímy.
<SPEAKER ID="166" NAME="Edite Estrela  " AFFILIATION="PSE">
písomne. - (PT) Hlasovala som v prospech návrhu uznesenia Európskeho parlamentu o obmedzení globálnej klimatickej zmeny na 2 stupne Celzia - Postup do konferencie o klimatickej zmene na Bali a neskôr (COP 13 a COP/MOP 3). Vzhľadom na skutočnosť, že zmena klímy je najväčšou výzvou, ktorej dnes spoločnosť čelí sa domnievam, že je zásadné, aby Európska únia obhájila svoje vedúce postavenie na konferencii na Bali a aby bola schválená svetová dohoda o zmene klímy na obdobie po roku 2012.
<SPEAKER ID="167" NAME="Elisa Ferreira  " AFFILIATION="PSE">
písomne. - (PT) Pozmeňujúcim a doplňujúcim návrhom 7 sa ničí duch kompromisu, ktorý počas rokovaní o konečnom znení textu prevládal. Skutočnosť, že bol prijatý zásadným spôsobom mení text, prostredníctvom ktorého mala byť dosiahnutá široká parlamentná dohoda na výzvach súvisiacich s konferenciou na Bali.
<P>
A teda v duchu celkového cieľa a napriek skutočnosti, že ako tieňová spravodajkyňa som naznačila Socialistickej strane, že budem hlasovať v prospech tohto textu, som sa musela v záverečnom hlasovaní zdržať hlasovania na znak protestu proti dvom aspektom, ktorými sú začlenenie spomínaného pozmeňujúceho a doplňujúceho návrhu 7, ktorým sa podporuje jadrová energia do textu a metóda, ktorú využila Skupina Európskej ľudovej strany (kresťanských demokratov) a Európskych demokratov vzhľadom na ducha kompromisu, ktorý počas rokovaní o texte prevládal.
<SPEAKER ID="168" NAME="Ilda Figueiredo  " AFFILIATION="GUE/NGL">
písomne. - (PT) Je skutočnosťou, že si všímame veľmi výrazné, rýchle a neprirodzené zmeny klímy, ktoré sú dôsledkom činnosti mnohých faktorov, avšak osobitne bezohľadného charakteru neoliberálnych politík. Potrebujeme účinné opatrenia, aby sme ľudskú spoločnosť prispôsobili novým životným podmienkam.
<P>
Zmeny klímy, ktoré predpovedajú rôzne vedecky dôveryhodné zdroje, nemôžu byť pomalé a postupné v závislosti od opatrení, ktoré sú medzičasom prijaté.
<P>
Existuje naliehavá potreba prijať širšie, prierezové opatrenia, s cieľom zabrániť vážnejším problémom v budúcnosti, dokonca aj rozšíreniu ľudských a environmentálnych katastrof.
<P>
Avšak zdôrazňujeme aj potrebu ukončenia uplatňovania neoliberálnych politík na európskej a svetovej úrovni, v opačnom prípade budú hlavné mocnosti a nadnárodné spoločnosti naďalej sledovať vlastné záujmy, pokiaľ ide o zisk, budú pokračovať v čerpaní prírodných zdrojov a v medzinárodnom obchode vrátane obchodu s emisiami skleníkových plynov, ktoré bude mať nesmierne negatívny vplyv na vyváženosť ľudského rozvoja.
<SPEAKER ID="169" NAME="Hélčne Goudin a Nils Lundgren  " LANGUAGE="SV">
Environmentálne problémy sú cezhraničné, a preto je Konferencia o zmene klímy OSN významným diplomatickým fórom pre zmenu na svetovej úrovni. V danom uznesení sa EÚ snaží zoskupiť členské štáty pod spoločnú vlajku, s cieľom urýchliť rokovania na konferencii v smere, ktorý EÚ považuje za správny.
<P>
Obmedzovanie rozsahu zmeny klímy je dobrým cieľom, avšak je poľutovaniahodné, že svetová politika v oblasti životného prostredia v rukách EÚ prekračuje hranicu zahraničnej politiky, keď tretím krajinám a členským štátom diktujeme, ako by mali vyzerať ich vnútroštátne politiky v oblasti klímy. Strana Junilistan sa domnieva, že každá krajina by mala disponovať na konferencii o zmene klímy vlastným hlasom, a preto sme sa rozhodli hlasovať v neprospech tohto uznesenia.
<SPEAKER ID="170" NAME="David Martin  " AFFILIATION="PSE">
písomne. - Hlasoval som v prospech tohto uznesenia, ktoré predložil Dočasný výbor pre klimatické zmeny a v ktorom sa stanovuje navrhovaná rokovacia pozícia EÚ na začiatku rozhovorov o budúcnosti svetovej spolupráce v oblasti zmeny klímy na obdobie po roku 2012. Stanovuje sa v ňom jasná a progresívna pozícia EÚ na riadenie obmedzovania globálnych emisií skleníkových plynov, pričom sa zohľadňuje sociálny vplyv zmeny klímy, očakávaným cieľom EÚ je obmedzenie globálneho otepľovania na 2°C alebo menej a naliehavá potreba svetového zapojenia sa do systému.
<SPEAKER ID="171" NAME="Mairead McGuinness  " AFFILIATION="PPE-DE">
písomne. - V mene delegácie Fine Gael (EPP-ED):
<P>
Členovia Fine Gael hlasovali v prospech tohto návrhu uznesenia, keďže sa domnievame, že je dôležité, aby bolo stanovisko Európskeho parlamentu ku zmene klímy vyhlásené pred konferenciou na Bali. Napriek tomu sme však hlasovali v neprospech pozmeňujúceho a doplňujúceho návrhu 7, keďže zo zásady nesúhlasíme s využívaním jadrovej energie.
<SPEAKER ID="172" NAME="Peter Skinner  " AFFILIATION="PSE">
písomne. - Chcel by som sa poďakovať spravodajcom v tejto záležitosti, v súvislosti s ktorou sa objavujú nové otázky, ktoré súvisia z jedným z najvýznamnejších problémov našich čias.
<P>
Obmedzenia objemu emisií s cieľmi na obmedzenia popri výrobe alternatívnej neuhlíkovej energie nie sú akceptované niektorými jurisdikciami vo forme, v akej ich prijala EÚ. Avšak táto konferencia má potenciál zjednotenia a koordinovania medzinárodnej činnosti.
<SPEAKER ID="173" NAME="Silvia-Adriana Ţicău  " AFFILIATION="PSE">
písomne. - (RO) Uznesenie o obmedzení globálnej klimatickej zmeny na 2 stupne Celzia je nesmierne dôležitým dokumentom pre našu budúcnosť a z tohto dôvodu som hlasovala v prospech jeho prijatia.
<P>
Zmena klímy predstavuje najdôležitejšiu výzvu s katastrofickými následkami pre životné prostredie a ľudské spoločenstvá.
<P>
Čelíme problému, ktorý by sme mali riešiť prostredníctvom krátkodobých, strednodobých a dlhodobých opatrení. Zmena klímy má už teraz katastrofické vplyvy na poľnohospodárstvo, vodné systémy, lesy, faunu a flóru. Krajiny ako Grécko, Rumunsko, Bulharsko, Španielsko a Portugalsko pravidelne postihujú obdobia sucha, ako aj záplavy.
<P>
EÚ by mala opätovne potvrdiť svoju vedúcu úlohu pri obmedzovaní zmeny klímy. Mechanizmy financovania dostupné pre ochranu vodných zdrojov, prevenciu odlesňovania a podporu ekologických technológií by mali byť rozšírené a členské štáty by ich mali využívať.
<P>
Musíme umožniť každému členskému štátu, aby definoval svoj vlastný energetický mix, aby dokázal poskytnúť svoje energetické zdroje. Zároveň by členské štáty, ktoré vyrábajú jadrovú energiu mali zaručiť bezpečnosť takýchto zariadení, a najmä primerané odpadové hospodárstvo. Je nutné zabezpečiť fondy na výskum obmedzovania objemu odpadu a zvyšovania bezpečnosti takýchto zariadení.
<SPEAKER ID="175" NAME="Frank Vanhecke" AFFILIATION="NI">
(NL) Vážený pán predsedajúci, žiadnym spôsobom by som si nedovolil znižovať kvalitu prvotriednej práce, ktorú dvaja spravodajcovia odviedli na správe o Európskej susedskej politike, avšak chcel by som zdôrazniť, že správa má isté medzery. Neupozorňuje sa v nej na obrovskú výzvu, ktorú predstavuje prisťahovalectvo z juhu, za ktoré, ako sa domnievam, samotné severoafrické krajiny tiež nesú veľkú zodpovednosť.
<P>
Chcel by som, aby bola do tejto správy zahrnutá žiadosť o spoločnú politiku členských štátov EÚ a severoafrických krajín zameranú na boj proti nezákonnému prisťahovalectvu, o politiku, v rámci ktorej by bolo úlohou samotných severoafrických krajín konať a v rámci ktorej by boli dobré susedské vzťahy a finančná a materiálna podpora členských štátov závislé od dobrej vôle, od spoločného prístupu k tejto nesmierne rozsiahlej výzve.
<P>
Toto je, podľa môjho názoru, základný aspekt, ktorý v správe chýba, a preto som sa zdržal hlasovania.
<SPEAKER ID="176" NAME="Pedro Guerreiro  " AFFILIATION="GUE/NGL">
písomne. - (PT) Na základe rozhodnutia prijať nové a významné kroky v rámci európskej kapitalistickej integrácie, osobitne na úrovni, ktorá je známa ako "úloha EÚ vo svete", ktorá sa odzrkadľuje v prebiehajúcom "ústavnom" projekte, ktorý bol obnovený v rámci "reformnej" zmluvy, a v súčasných politikách EÚ, väčšina EP schvaľuje správu, ktorá je povinným čítaním..., o posilňovaní Európskej susedskej politiky.
<P>
Akékoľvek pochybnosti týkajúce sa skutočných zámerov EÚ a ambícií súvisiacich s Európskou susedskou politikou sa pri čítaní tejto správy veľmi rýchlo vyjasnia. V skutočnosti predstavuje program na zasahovanie a kontrolovanie celej oblasti Stredozemia, Stredného Východu, Strednej Ázie a Východnej Európy. Ide o program, ktorého cieľom je dosiahnuť ciele ako "podnecovanie a posilňovanie záväzku vlád krajín ESP, že vykonajú politické a hospodárske reformy,; prijatie "spoločných politík" EÚ týmito krajinami; "pripojenie sa k zahraničnej politike EÚ"; a vytvorenie zóny voľného obchodu."
<P>
V správe sa tiež presadzuje "viac spoločných aktivít medzi EÚ a USA" na "podporu demokracie, zvyšovanie energetickej bezpečnosti a posilňovanie regionálnej bezpečnosti v susedstve EÚ", odsek, ktorý je taký priehľadný, že bol pri hlasovaní v pléne zmierňovaný.
<P>
Bude najlepšie správu prečítať...
<SPEAKER ID="177" NAME="Janusz Lewandowski  " AFFILIATION="PPE-DE">
písomne. - (PL) Susedská politika v čase, keď ďalšie rozširovanie Európskej únie vychádza z módy, naberá nový význam. Ide o rozdielnosť charakteru susedských krajín v regióne Stredozemia v porovnaní s krajinami Východnej Európy, kde mnohé z nich po tom, čo sa oslobodili od sovietskeho vplyvu, otvorene vyhlasujú záujem o pristúpenie k Európskemu spoločenstvu. V tejto situácii, ako veľmi dobre pochopia Poliaci, Maďari a Litovci, akákoľvek náhradná forma účasti neuspokojí národné ambície. Majú menší vplyv na požadované smerovanie politického a hospodárskeho rozvoja týchto krajín. Poskytujú menší stimul na posilnenie postupov štátu založeného na zásadách demokracie, právneho štátu a trhového hospodárstva a na skutočnom dodržiavaní občianskych práv.
<P>
V tejto situácii sa z pohľadu pohraničnej krajiny Európskej únie, akou je Poľsko, bude zdať, že najvhodnejšou politikou je maximálna otvorenosť ambíciám krajín, ktoré sa nachádzajú za našou východnou hranicou. Tento postoj je jasne prepojený s vytvorením priestoru stability okolo Európskej únie a obmedzením priestoru na demagógiu, ktorého je v mladých demokraciách až príliš.
<P>
Rovnako sú oprávnené výdavky z rozpočtu v rámci programu ENPI, nového nástroja nahrádzajúceho programy TACIS a MEDA, v rámci ktorého sa podporujú žiadané procesy v našej časti sveta. Doteraz bol na susedské krajiny v regióne Východnej Európy vynakladaný menší objem finančných prostriedkov ako na susedské krajiny regiónu Stredozemia. Čím bude Európa väčšia, tým väčšiu budeme mať zodpovednosť za Starý kontinent.
<SPEAKER ID="178" NAME="Athanasios Pafilis  " LANGUAGE="EL">
Správa o Európskej susedskej politike sumarizuje spôsoby a prostriedky imperialistického zasahovania do života krajín susediacich s EÚ. Patrí do celkovej imperialistickej stratégie EÚ vo svete. Ako obyčajne sa v správe využívajú "demokratické reformy" a "demokratizácia" v susedských krajinách ako najvhodnejšia zámienka na vytváranie tlaku a nátlaku na vlády, ktoré sa nepodriaďujú jej politikám. Ide o podporu a financovanie činnosti mnohých organizácií občianskej spoločnosti, aby mohli prehlbovať svoju rozkladajúcu úlohu v rámci týchto krajín a presadzovať plány na intervenciu EÚ.
<P>
Európsky parlament vyzýva krajiny susediace s EÚ, aby sa podieľali na antimigračnej politike EÚ prostredníctvom posilňovania represívnych opatrení voči migrantom. Vyzýva ich, aby úzko spolupracovali so všetkými represívnymi mechanizmami, akým je Europol a agentúra na ochranu hraníc Frontex; začleňuje ich do plánov EÚ na obmedzovanie demokratickej slobody a útočí na ľudové hnutia pod zámienkou boja proti terorizmu. Otvorene vyzýva k "spoločným aktivitám medzi EÚ a USA pri dosahovaní spoločných cieľov", akými sú spoločné imperialistické zásahy a delenie sa o zisky.
<P>
Je v záujme ľudí, aby odolali a zvrhli imperialistické plány EÚ a USA v tejto oblasti a aby zintenzívnili svoj boj o národnú nezávislosť a ľudovú zvrchovanosť.
<SPEAKER ID="179" NAME="Pierre Schapira  " AFFILIATION="PSE">
písomne. - (FR) Posilňovanie Európskej susedskej politiky (ESP), ktorému sa venuje táto správa, vyžaduje prehĺbenie spolupráce medzi dvomi brehmi Stredozemného mora prostredníctvom posilneného dialógu medzi vládami, miestnymi orgánmi a zástupcami občianskej spoločnosti. Rovnako je dôležité zohľadňovať skutočnosť, že ESP musí sledovať smerovanie stanovené rozvojovou politikou Európskej únie. Takmer všetky krajiny na juhu a východe Stredozemného mora sú rozvojovými krajinami podľa oficiálneho zoznamu, ktorý zostavil Výbor pre rozvojovú pomoc OECD. Dosiahnutie rozvojových cieľov milénia by preto malo byť prioritou činnosti EÚ v tomto regióne.
<SPEAKER ID="181" NAME="Miroslav Mikolášik" AFFILIATION="PPE-DE">
Som za prehĺbenie vzťahov s Ukrajinou a podporujem ďalší štruktúrovaný dialóg s týmto našim bezprostredným východným susedom.
<P>
Ukrajina prejavila v ostatných voľbách veľkú rozhodnosť k demokratickým zmenám. Rozhodla sa pokračovať v takej koalícii, ktorá je jasne proeurópska, moderná a progresívna. Navyše Ukrajina, a to si treba uvedomiť, je obrovská krajina so zaujímavým ekonomickým potenciálom a tiež serióznym partnerom v ekonomických vzťahoch. Je načase uzatvoriť s Ukrajinou zmluvu o ekonomickej spolupráci, o zóne voľného obchodu. Musíme reflektovať skutočnosť, že Ukrajina vstúpi do Svetovej obchodnej organizácie WTO.
<P>
Jednoznačne chcem podporiť zabezpečenie spoľahlivých tranzitných energetických systémov medzi Ukrajinou a EÚ. Veľmi sa prihováram nielen za spoluprácu v oblasti poľnohospodárstva a životného prostredia, avšak najväčší dôraz chcem položiť na spoluprácu v oblasti vedy a vzdelávania, ako aj posilnenia rozmeru znalostnej ekonomiky.
<SPEAKER ID="182" NAME="Zita Pleštinská" AFFILIATION="PPE-DE">
Ukrajina je strategicky významným susedom Európskej únie a tvorí prirodzený most spájajúci Európsku úniu s Ruskom a strednou Áziou. Je to veľká krajina, ktorá oranžovou revolúciou naštartovala svoju cestu k demokracii a stala sa kľúčovým partnerom Európskej únie v politike susedstva.
<P>
S Ukrajinou musíme lepšie spolupracovať ako doteraz a všetko urobiť preto, aby sme diplomaticky a politicky podporili vstup Ukrajiny do WTO. Rokovania o zóne voľného obchodu by sa mali začať čo najskôr, aby bolo možné v krátkom čase uzatvoriť ambicióznu dohodu. Všetci si uvedomujeme zložitosť situácie na Ukrajine, ktorá je veľmi mladou a krehkou demokraciou. Dnes sa táto krajina nachádza pred strategickým rozhodnutím pre Rusko alebo pre Európsku úniu?
<P>
Preto vyvážená kvalitná správa spravodajcu Zbigniewa Zaleskeho prichádza v čase, keď Ukrajina potrebuje dostať jasnú európsku perspektívu. Vítam túto správu a vyjadrila som jej v hlasovaní svoju jednoznačnú podporu. Verím, že po uskutočnených predčasných parlamentných voľbách sa podarí vytvoriť takú vládu, ktorá ešte viac priblíži Ukrajinu do nášho spoločného európskeho domu.
<SPEAKER ID="183" NAME="Czesław Adam Siekierski" AFFILIATION="PPE-DE">
- (PL) Vážený pán predsedajúci, zámerom Európskej únie by malo byť vybudovanie silnejších a čoraz užších vzťahov s Ukrajinou. Správa pána Zaleskeho, ktorú sme prijali, obsahuje množstvo návrhov na spôsob, akým to môžeme dosiahnuť.
<P>
Ukrajina by mala byť našim strategickým partnerom nielen kvôli svojej osobitnej geografickej polohe a veľkosti, ale najmä kvôli úlohe, ktorú zohráva v regióne vo vzťahoch s Ruskom a štátmi Strednej Ázie. Je preto v záujme EÚ, aby posilnila a rozvinula hospodárske a politické vzťahy s touto krajinou.
<P>
Všetci si uvedomujeme, koľko práce čaká na ukrajinský národ na ceste k dosiahnutiu západných štandardov ich hospodárstva, životnej úrovne a sociálnych záležitostí a k posilneniu demokratického systému v krajine. EÚ by mala poskytnúť pomoc na dosiahnutie týchto cieľov a jedným zo spôsobov, akým je ju možné poskytnúť, je uzatvoriť dohodu o voľnom obchode s Ukrajinou, ako aj podporiť jej pristúpenie k WTO. Tieto činnosti by pomohli posilniť trhové hospodárstvo, demokraciu a občiansky štát, ktoré Ukrajinu približujú k členstvu v EÚ.
<P>
Približovanie EÚ a Ukrajiny je dlhý a náročný proces. Dochádza k nemu na množstve úrovní, avšak napriek tomu je potrebný. Aby sa tieto dve strany mohli zblížiť musí Ukrajina pokračovať v realizácii hospodárskych a sociálnych reforiem, s ktorých vykonávaním začala, udržať tendenciu v proeurópskej politike a posilniť demokraciu. Za seba musí EÚ vyslať jasný signál, ktorý dokáže, že pre Ukrajinu existuje perspektíva členstva v EÚ.
<SPEAKER ID="184" NAME="Hélčne Goudin a Nils Lundgren  " LANGUAGE="SV">
Strana Junilistan víta zvýšenie obchodu a užšie hospodárske vzťahy s Ukrajinou. Takáto situácia prinesie výhody obidvom stranám z krátkodobého, ako aj dlhodobého hľadiska. Avšak ako hlavný cieľ tejto správy je možné chápať nielen rozvoj hospodárskych vzťahov, ale aj realizáciu zahraničnej politiky zo strany EÚ. Tón správy je očividne panovačný a dané návrhy na spoluprácu sú takmer výlučne prezentované z pohľadu EÚ s dôrazom na vlastné záujmy EÚ. Z tohto dôvodu sa strana Junilistan rozhodla hlasovať v neprospech tejto správy.
<SPEAKER ID="185" NAME="David Martin  " AFFILIATION="PSE">
písomne. - Hlasoval som v prospech tejto správy, na príprave ktorej som sa podieľal ako tieňový spravodajca Socialistickej skupiny. Uvádzajú sa v nej oblasti, v ktorých by EÚ a Ukrajina mali posilniť svoje vzťahy, diskutuje sa o zóne voľného obchodu s Ukrajinou, dodávkach energií a vzťahoch s Ruskom. Chcel by som, aby EÚ a Ukrajina udržiavali silnejšie a užšie vzťahy a obchodné a hospodárske vzťahy sú ich nevyhnutnou súčasťou.
<SPEAKER ID="186" NAME="Pedro Guerreiro  " AFFILIATION="GUE/NGL">
písomne. - (PT) Vzťahy EÚ s Ukrajinou patria do Európskej susedskej politiky, ktorej cieľom je, ako sa zdôrazňuje v správe, podpora rozvoja trhového hospodárstva v krajinách susediacich s EÚ, inými slovami, podpora kapitalizmu.
<P>
Cieľom správy je podpísanie dohody o voľnom obchode, teda integrácie Ukrajiny "do jednotného trhu EÚ" prostredníctvom "postupného prijatia acquis Spoločenstva zo strany Ukrajiny".
<P>
A teda v správe:
<P>
"sa Ukrajina vyzýva... aby venovala väčšiu pozornosť liberalizácii trhu tak, že zaručí úspešné ukončenie privatizácie, odstránenie monopolov" (rozumej: verejných podnikov) "a nezávislosť ukrajinskej národnej banky";
<P>
sa nabáda " k aproximácii a zjednoteniu noriem v oblasti poľnohospodárstva, priemyslu a služieb" prostredníctvom "súladu s normami Spoločenstva" a vzhľadom na podmienečné pristúpenie Ukrajiny do jednotného hospodárskeho priestoru spolu s Ruskom a ďalšími bývalými republikami Sovietskeho zväzu "pripomína, že určité opatrenia zahrnuté do dohody o jednotnom hospodárskom priestore môžu byť pri ich úplnom vykonávaní v rozpore so zavedením fungujúcej dohody o voľnom obchode s EÚ". Verte tomu alebo nie, ale spravodajca uvádza: "dohoda s Ruskom by, v podstate Ukrajinu zbavila každej skutočnej formy hospodárskej zvrchovanosti a ohrozila by jej nezávislosť."
<P>
Myslím, že toto stačí...
<SPEAKER ID="188" NAME="Pedro Guerreiro  " AFFILIATION="GUE/NGL">
písomne. - (PT) Považujeme niektoré z trendov, ktoré budú "do istej miery formovať humanitárny prístup EÚ v budúcnosti" za veľmi znepokojivé a extrémne negatívne, keďže majú formu iniciatív, akými sú "odpoveď EÚ na citlivé situácie v rozvojových krajinách" alebo "Európsky konsenzus o rozvoji", ktoré sú zamerané primárne na africké krajiny, ale aj na krajiny Karibiku a Tichomoria.
<P>
Analýza týchto iniciatív dokazuje, že ústrednou otázkou začlenenia "rozvoja" ako jedného z vonkajších rozmerov určených na dosiahnutie strategických cieľov hlavných síl, ktoré hýbu EÚ (SZBP/EBOP), čo je synonymické s podporou "rozvoja" ako nástroja na intervenciu a kontrolu v stratégii, ktorá, významne, nevylučuje "donucovací vojenský zásah".
<P>
A teda celý program a séria nástrojov, ktoré, podľa nášho názoru, stierajú a zamieňajú "hranice" medzi "pomocou" a intervenciou, napríklad v takých základných otázkach, akou je "budovanie štátu".
<P>
Určite existuje naliehavá potreba na prejav solidarity s mnohými krajinami, ktoré sú dedičmi katastrofických pozostatkov kolonializmu a sú obeťami desaťročí zasahovania, avšak takáto solidarita, aby bola účinná, musí vychádzať z dodržiavania zásad národnej zvrchovanosti a nezávislosti a z účinnej a skutočnej rozvojovej pomoci a politiky spolupráce.
<SPEAKER ID="190" NAME="Carlo Fatuzzo" AFFILIATION="PPE-DE">
(IT) Vážený pán predsedajúci, dámy a páni, veľmi ma teší, že môžem povedať, že som hlasoval v prospech návrhu Elizabeth Lynnovej na riešenie problému chudoby, ktorá existuje v Európe.
<P>
Avšak pred týmto preplneným auditóriom Parlamentu tu v Štrasburgu musím skritizovať skutočnosť, že v Taliansku sú starší dôchodcovia diskriminovaní a sú nútení žiť v chudobe, ak sú po tom, čo dosiahnu vek 65 rokov nespôsobilí, avšak ak sa tak stane pred tým, ako dosiahnu vek 65 rokov, štát im poskytne nezanedbateľné dávky.
<P>
Vážený pán predsedajúci, keďže 12. decembra 2007 bude v Bruseli podpísaná nová zmluva, vďaka ktorej sa stane záväznou Charta základných práv, žiadam, aby bolo voči Taliansku začaté konanie o porušení 12. decembra, pretože porušuje právo starších občanov na rovnaké zaobchádzanie ako s ostatnými občanmi.
<SPEAKER ID="191" NAME="Jan Andersson, Göran Färm a Inger Segelström  " AFFILIATION="PSE">
písomne. - (SV) My, švédski sociálni demokrati, sme hlasovali v prospech tejto správy. Je podstatné, že boj proti chudobe a sociálnemu vylúčeniu sa v Európe posilňuje. Avšak, chceli by sme objasniť naše stanovisko. V odseku 32 sa hovorí o stanovovaní slušného životného minima na úrovni členských štátov. V správe sa jasne stanovuje, že k tomu má dôjsť v uplatniteľných prípadoch v spolupráci so sociálnymi partnermi. Preto sa domnievame, že formulácia sa vzťahuje na model kolektívnych zmlúv, ktorý funguje v škandinávskych krajinách.
<SPEAKER ID="192" NAME="Charlotte Cederschiöld, Christofer Fjellner and Anna Ibrisagic  " LANGUAGE="SV">
Švédski konzervatívci sú pozitívne naklonení veľkej väčšine správy o zhodnotení sociálnej situácie. V prípade mnohých návrhov, akými sú napríklad návrhy týkajúce sa hospodárskej migrácie a väčšieho množstva príležitostí na spojenie práce na plný úväzok s rodinným životom, sme v rámci vnútroštátnej politiky boli hnacím motorom.
<P>
Švédski konzervatívci sa však rozhodli hlasovať v neprospech tejto správy, pretože niekoľko z návrhov prekračuje hranice zásady subsidiarity. Napríklad sa nedomnievame, že Európsky parlament by sa mal zaoberať programami liečby a nápravnovýchovnými zariadeniami alebo liečbou hráčskej závislosti. Európsky parlament by rovnako nemal vyjadrovať stanovisko k systému, akým sa členské štáty rozhodli riadiť svoju zdravotnú starostlivosť a nesúhlasíme s tvrdením, že deregulácia povedie k zníženiu kvality starostlivosti. O opatreniach politiky pracovného trhu, akým je napríklad zavedenie minimálnej mzdy, by sa tiež malo rozhodovať na vnútroštátnej úrovni.
<SPEAKER ID="193" NAME="Ilda Figueiredo  " AFFILIATION="GUE/NGL">
písomne. - (PT) Hlasovali sme v prospech tejto správy, pretože sú v nej obsiahnuté dôležité údaje týkajúce sa sociálnej situácie ako napríklad skutočnosť, že 78 miliónov európskych občanov žije ešte stále v chudobe a 8 % obyvateľov EÚ trpí chudobou zamestnaných a rozdiely medzi bohatými a chudobnými v mnohých členských štátoch EÚ sa prehlbujú,
<P>
Rovnako je v nej obsiahnutých niekoľko pozitívnych odporúčaní, ako napríklad potreba stanoviť slušnú minimálnu mzdu, ochrana dávok v nezamestnanosti a podpora zdravotne postihnutých ľudí, napriek tomu sa však nevenuje pôvodným príčinám sociálnej situácie a nevyzýva sa v nej k ukončeniu uplatňovania neoliberálnych politík, ktoré navrhujeme.
<P>
V dôsledku tohto sa predkladá len málo požiadaviek, pokiaľ ide o nutné zmeny v politike. Bohužiaľ, podľa môjho názoru, boli do tejto správy len čiastočne zahrnuté návrhy prijaté vo Výbore pre práva žien a rodovú rovnosť, spomedzi ktorých by som chcela upozorniť na výzvu adresovanú inštitúciám Spoločenstva a členským štátom, aby najväčšiu prioritu pripísali sociálnemu začleneniu žien a právam žien prostredníctvom príslušnej zmeny ich politík vrátane politiky týkajúcej sa rozdelenia príjmu.
<SPEAKER ID="194" NAME="Timothy Kirkhope  " AFFILIATION="PPE-DE">
písomne. - Ja a moji kolegovia z britskej Konzervatívnej strany sa domnievame, že otázky sociálnej politiky by mali patriť do právomocí členských štátov. Domnievame sa, že právomoci Európskej únie by nemali byť rozšírené aj na túto oblasť a že na krajiny by sa nemal vytvárať nátlak, aby prijímali politiky, ktoré by nemuseli byť nápomocné ich blahobytu z hospodárskeho a sociálneho hľadiska. Rovnako sa domnievame, že tzv. európsky sociálny model je prekážkou hospodárskeho a sociálneho rozvoja.
<P>
V tejto správe sú obsiahnuté záležitosti, ktoré podporujeme, napríklad pomoc ľuďom v boji proti chudobe, pomoc pri opätovnom začlenení na trh práce, podpora zdravotne postihnutých ľudí a starostlivosť o starších občanov. Politiky v týchto a iných sociálnych záležitostiach najlepšie vykonajú členské štáty, pričom sa zohľadňuje vnútroštátna situácia. V zásade sa domnievame, že silné hospodárstvo je najlepšou cestou k dosiahnutiu sociálneho pokroku v spoločnosti.
<SPEAKER ID="195" NAME="Carl Lang  " AFFILIATION="NI">
písomne. - (FR) V tejto správe o zhodnotení sociálnej situácie v Európe sa hneď od začiatku opisujú skutočné hospodárske a sociálne podmienky. Je prijatím bezmocnosti v oceáne europeistických absurdít zvírených ultraliberálnou a globalizačnou politikou.
<P>
Od roku 2000 sa prostredníctvom žiadneho opatrenia zameraného na boj proti nezamestnanosti, chudobe a vylúčeniu nič nedosiahlo. Čo je horšie, zatiaľ čo Európska únia vyzýva k zvýšeniu miery hospodárskeho prisťahovalectva a k ochrane svojho takzvaného sociálneho modelu, v správe sa pripomína, že 78 miliónov Európanov žije v chudobe.
<P>
Zabúda sa na pripomenutie toho, čo sprevádza peklo chudoby, a nie je to len hospodársky aspekt. Ide o psychiku miliónov Európanov, ktorí sa cítia kultúrne a sociálne vyčlení na svojom vlastnom území, keď vidia ako sa ich pracovné miesta strácajú v zahraničí pri premiestňovaní spoločností. Zasahuje to aj ľudské telo, najmä keď násilie a neistota, ktoré vo veľkej miere prichádzajú zo strany prisťahovalcov, ktorí sú frustrovaní ťažkosťami, s ktorými sa pri svojej integrácii stretávajú, celú situáciu zhoršujú.
<P>
Riešením preto nie je uznanie hybridného ultraliberálneho schizofrenického európskeho systému, ale jeho spochybnenie, s cieľom predložiť Európe znovuobjavenú identitu, v rámci ktorej sa uplatňuje ochrana a preferencia Spoločenstva v prvom rade na Európanov!
<SPEAKER ID="196" NAME="Bogusław Liberadzki  " AFFILIATION="PSE">
písomne. - (PL) Súhlasím so skutočnosťou, že sociálna integrácia a sociálne zabezpečenie patria medzi základné hodnoty Európskej únie a sú základným právom každého občana.
<P>
V správe sa správne zdôrazňuje potreba zohľadniť etnickú heterogénnosť a rozmanitosť vierovyznaní v právnych predpisoch EÚ, s cieľom ochrániť všetkých ľudí pred násilím a diskrimináciou.
<P>
Súhlasím aj s tvrdením, že prístup k tovaru a službám by mal byť právom každého občana EÚ.
<SPEAKER ID="197" NAME="José Albino Silva Peneda  " AFFILIATION="PPE-DE">
písomne. - (PT) Sociálna politika do veľkej miery patrí do právomocí členských štátov, a z tohto dôvodu súhlasím s presadzovaním otvorenej metódy koordinácie, ako aj s výmenou osvedčených postupov zameraných na boj proti sociálnemu vylúčeniu.
<P>
Systémy sociálneho zabezpečenia musia vychádzať zo zásad, ktoré motivujú ich prijímateľov k tomu, aby hľadali príležitosti zamestnania, a nie ako zvrátený stimul k nečinnosti.
<P>
Nízka úroveň vzdelania obyvateľstva a miera nedokončenia stredoškolského stupňa vzdelávania by nás mali donútiť k tomu, aby sme sa zastavili a zamysleli, keďže práve najmenej kvalifikovaní jednotlivci sú najzraniteľnejší, pokiaľ ide o sociálne vylúčenie.
<P>
Táto situácia je osobitne znepokojujúca v mojej krajine, v Portugalsku, kde v roku 2005 viac než 39 % mladých ľudí (vo veku medzi 18 a 24 rokov) ukončilo len nižší stupeň stredoškolského vzdelania.
<P>
Tento trend sa musí zvrátiť a občanom musia byť poskytnuté potrebné zručnosti na to, aby boli schopní úspešne vstúpiť na trh práce.
<P>
Keďže v tomto návrhu sa toto smerovanie presadzuje, hlasoval som v jeho prospech.
<SPEAKER ID="198" NAME="Andrzej Jan Szejna  " AFFILIATION="PSE">
písomne. - (PL) Hlasujem v prospech správy pani Lynneovej o zhodnotení sociálnej situácie.
<P>
Celkom správne podotkla, že obnovená lisabonská stratégia sa nezameriava len na hospodárske výsledky a konkurencieschopnosť, ale aj na impulz pre väčšiu sociálnu súdržnosť a sociálny rozmer trvalo udržateľného rastu. Sociálna integrácia a sociálne zabezpečenie sú základnými hodnotami EÚ. Predstavujú základné právo každého jednotlivca, bez ohľadu na jeho etnický pôvod, vek, pohlavie, zdravotné postihnutie, sexuálnu orientáciu alebo vierovyznanie.
<P>
Bohužiaľ, časť spoločnosti EÚ naďalej žije v chudobe. Členské štáty navrhujú rôzne formy ochrany pred chudobou a sociálnym vylúčením. Preto sa domnievam, že by sa mala v tejto oblasti prehĺbiť spolupráca a výmena osvedčených postupov medzi členskými štátmi.
<P>
Pozornosť by sa tiež mala venovať problému nezamestnanosti mladých ľudí a boju proti chudobe detí, keďže deti pochádzajúce z chudobných rodín majú menšie šance na prístup k zamestnaniu v budúcnosti.
<SPEAKER ID="199" NAME="Lars Wohlin  " LANGUAGE="SV">
V tejto správe sa uvádza množstvo hodnotných vyhlásení o antidiskriminácii a význame rovnakého zaobchádzania, ktoré si zasluhujú pozornosť. Bohužiaľ táto správa obsahuje aj nesmierne ďalekosiahle vyhlásenia týkajúce sa, okrem iného, zavedenia minimálnej mzdy. Švédsko nesúhlasí s politicky stanovovanými minimálnymi mzdami. Celkom bez ohľadu na to o čom si ľudia myslia, že je rozumná sociálna politika, EÚ musí akceptovať, že členské štáty si vyberajú iné riešenia. Z tohto sa nemôže stať ďalší príklad toho, kam až EÚ zachádza a upravuje do najmenších podrobností oblasť, ktorá musí celkovo a v úplnosti zostať v právomoci členských štátov.
<P>
Krajiny EÚ sa tiež nachádzajú na veľmi rozdielnych úrovniach rozvoja. Zavedenie minimálnej mzdy zabráni najchudobnejším krajinám podieľať sa na hospodárskej súťaži.
