<CHAPTER ID="008">
Situácia na Blízkom východe/v Gaze (rozprava) 
<SPEAKER ID="262" NAME="Predseda">
Ďalším bodom sú vyhlásenia Rady a Komisie o situácii na Blízkom východe/v pásme Gazy.
<P>
S veľkou radosťou vítam úradujúceho predsedu Rady, českého ministra zahraničných vecí, pána Karla Schwarzenberga, ktorý dnes musí odcestovať do Južnej Afriky. Predchádzajúce predsedníctva namiesto svojho ministra zahraničných vecí vyslali iného predstaviteľa, preto si obzvlášť ceníme vašu dnešnú účasť, pán Schwarzenberg. Srdečne vás vítam!
<P>
Samozrejme teší nás aj to, že je tu dnes, tak ako zvyčajne, prítomná kompetentná komisárka Benita Ferrerová-Waldnerová. Ako určite viete, pani komisárka sa tiež veľmi dobre orientuje v problematike konfliktu na Blízkom východe a rovnako ako pán Schwarzenberg tento región aj osobne navštívila. Tiež vás srdečne vítam, pani komisárka!
<SPEAKER ID="263" NAME="Karel Schwarzenberg">
úradujúci predseda Rady. - Vážený pán predseda, veľmi pekne vám ďakujem za možnosť prehovoriť v tejto príhodne načasovanej rozprave, ktorá sa týka dramatickej situácie na Blízkom východe.
<P>
Od 27. decembra, kedy Izrael začal vojenskú operáciu v pásme Gazy, sme svedkami prudko sa zhoršujúcej situácie na všetkých úrovniach. Humanitárne následky tejto vojenskej operácie sú pre obyvateľov Gazy dramatické. Od jej začiatku zahynulo viac ako 900 Palestínčanov, z toho asi 30 % žien a detí. Sme hlboko znepokojení stratami na životoch civilistov a táto téma sa opakovane spomína vo vyhláseniach nášho predsedníctva. Európska únia odsudzuje pretrvávajúce boje, ktoré vedú k takému vysokému počtu obetí medzi civilným obyvateľstvom, a rodinám obetí vyjadrujeme úprimnú sústrasť.
<P>
Sme zvlášť znepokojení udalosťami akými boli útok na školu OSN v meste Džabalíja a ostreľovanie humanitárnych konvojov, pri ktorom zahynuli humanitárni pracovníci. Podľa Úradu OSN pre koordináciu humanitárnych záležitostí sa zranilo viac ako 4 200 Palestínčanov. Úrad odhaduje, že od začatia vojenskej akcie bolo donútených opustiť svoje domovy asi 28 000 ľudí. Mnoho z nich hľadá útočisko v provizórnych prístreškoch, ostatní sa uchyľujú k príbuzným.
<P>
Najväčšia potreba humanitárnej pomoci súvisí s veľkým množstvom ranených a s preťaženými zdravotníckymi službami, pričom ľudia, ktorí museli opustiť svoje domovy, ako aj hostiteľské rodiny potrebujú konkrétnu pomoc ako sú potraviny, stany, voda a nepotravinové tovary. Vzhľadom na rozsiahle poškodenie vodovodnej infraštruktúry, ktorú je nutné čo najrýchlejšie opraviť, nemajú obyvatelia Gazy takmer vôbec prístup k pitnej vode. Jej dodávky sú preto absolútne nevyhnutné.
<P>
Všetky skupiny obyvateľstva navyše trpia obrovským nedostatkom potravín. Keďže pracovníkom zahraničných neziskových organizácií nebol od 4. novembra minulého roku umožnený vstup do Gazy, nemôžu riadne zabezpečovať a monitorovať dodávky humanitárnej pomoci. Od začatia vojenských operácií sa tiež zvýšil počet nákladných vozidiel vstupujúcich do Gazy. V súčasnosti denne prichádza do Gazy priemerne 55 nákladných vozidiel, čo je žalostne nedostatočne v porovnaní s potrebou minimálne 300 nákladných vozidiel denne, ktoré by pokryli potreby 80 % obyvateľstva závislého od pomoci.
<P>
Európska únia tieto tragické udalosti od začiatku podrobne sleduje. Tri dni po začatí vojenských operácií sa ministri zahraničných vecí stretli na mimoriadnom zasadnutí v Paríži, aby situáciu prerokovali. Zhodli sa na potrebe okamžitého a trvalého prímeria a okamžitých humanitárnych aktivít v rámci urýchlenia mierového procesu. Cieľom samitu bolo predovšetkým pomôcť ukončiť násilie a zmierniť humanitárnu krízu. Predsedníctvo viedlo diplomatickú misiu na Blízkom východe. V dňoch 4. - 6. januára navštívila túto oblasť Ministerská trojka EÚ za účelom stretnutí v Egypte, Izraeli s Palestínskou správou a v Jordánsku. Vysoký predstaviteľ navštívil aj Sýriu, Libanon a Turecko.
<P>
Riešenie krízy začína nadobúdať zreteľnejšie obrysy. V prvom rade je bezpodmienečne nutné zastaviť raketové útoky na Izrael zo strany Hamasu a ukončiť izraelskú vojenskú akciu, aby sa umožnilo nepretržité poskytovanie humanitárnej pomoci, obnovenie verejných služieb a poskytovanie naliehavo potrebnej lekárskej starostlivosti. Šesťmesačné prímerie, ktoré sa skončilo 19. decembra, nebolo zďaleka dokonalé. Izrael bol sužovaný pravidelnými raketovými útokmi a informáciami, že jeho nepriateľ rozširuje svoju palebnú silu. Gaza prekonala skutočne ničivú hospodársku blokádu, ktorá úplne podkopala jej hospodársky rozvoj.
<P>
Aby sme dosiahli trvalo udržateľné prímerie, musíme hľadať rozumný kompromis, ktorý prinesie úplné zastavenie raketových útokov a znovuotvorenie hraničných priechodov. Životaschopné riešenie musí zahŕňať aj otázku cezhraničných tunelov, predovšetkým pozdĺž Filadelfského koridoru, s cieľom zabrániť pašovaniu zbraní. Toto riešenie musí tiež viesť k systematickému a riadenému otvoreniu všetkých hraničných priechodov, aby sa mohla Gaza hospodársky rozvíjať.
<P>
Domnievame sa, že by mohlo pomôcť vyslanie medzinárodných misií, ktoré by sledovali dodržiavanie prímeria a zastávali úlohu sprostredkovateľov medzi obidvomi stranami. Európska únia je v tomto smere pripravená vyslať svojich pozorovateľov naspäť na hraničný priechod v Rafahu a rozšíriť mandát európskej hraničnej misie, čo sa týka rozsahu aj obsahu. Uznávame, že Izrael súhlasil s denným obdobím pokoja, aby tak umožnil dodávky potravín, paliva a liekov, ktoré sú v Gaze zúfalo potrebné. Avšak len úplné a okamžité zastavenie paľby by umožnilo doručenie a distribúciu veľkého množstva humanitárnej pomoci, ktorú Gaza tak zúfalo potrebuje, a obnovenie základných služieb. Izrael musí umožniť plynulý a bezpečný prísun humanitárnej pomoci a ďalších nevyhnutných dodávok, ako sú potraviny, lieky a palivo, palestínskemu civilnému obyvateľstvu v pásme Gazy, a ďalej bezpečný pohyb civilných osôb a humanitárnych pracovníkov v oboch smeroch cez hranice pásma Gazy.
<P>
Ale ani trvalé a komplexné riešenie situácie v Gaze nebude k nastoleniu mieru v oblasti stačiť. Musíme riešiť rozsiahlejšie a zložitejšie problémy. Potrebujeme novú a súhrnnú stratégiu, ktorá sa zameria na vnútornú politickú situáciu v Palestíne, a taktiež obnovu mierových rozhovorov, ktoré boli v dôsledku krízy v pásme Gazy pozastavené. Viac ako kedykoľvek predtým Palestína potrebuje uzmierenie a vládu, ktorá bude reprezentovať záujmy palestínskeho ľudu. Podporujeme preto sprostredkovateľské úsilie, na ktoré sa podujal Egypt v súlade s rezolúciami Arabskej ligy z 26. novembra 2008.
<P>
Ako bolo zdôraznené v záveroch Rady pre všeobecné záležitosti a vnútorné vzťahy v decembri 2008, Európska únia je pripravená podporiť akúkoľvek stabilnú palestínsku vládu, ktorá bude presadzovať politiky a opatrenia odrážajúce zásady Kvarteta. Európska únia zdôrazňuje potrebu dosiahnuť spravodlivý, trvalý a celkový mier na Blízkom východe a požaduje obnovu palestínsko-izraelských rokovaní a vyriešenie všetkých otvorených záležitostí v izraelsko-palestínskom konflikte vrátane všetkých ústredných otázok.
<P>
Trvalé a komplexné riešenie bude v konečnom dôsledku závisieť od skutočného priebehu mierového procesu na Blízkom východe. Bude nutné, aby zúčastnené strany okamžite vyvinuli maximálne úsilie s cieľom dosiahnuť celkový mier založený na vízii regiónu, v ktorom dva demokratické štáty, Izrael a Palestína, žijú bok po boku v mieri a s bezpečnými a navzájom uznanými hranicami.
<P>
Násilie, ktoré naposledy na Blízkom východe prepuklo, by mohlo nielen oddialiť vyhliadky na mierové urovnanie konfliktu medzi Izraelom a Palestínou. Nemožno prehliadať ani politickú škodu, ktorú vojenská akcia spôsobuje, tak v zmysle polarizácie a radikalizácie regiónu ako aj v zmysle ďalšieho spochybnenia umiernených síl. Oblasť, ktorá už príliš dlho zažíva utrpenie, sa stane bezpečnou len vtedy, ak bude existovať životaschopný palestínsky štát. A je to predovšetkým v záujme Izraelu a jeho susedov. Je preto nutné prijať okamžité opatrenia s cieľom zvrátiť škody spôsobené vojenským konfliktom a obnoviť tak možnosť dosiahnuť spravodlivý výsledok rokovania.
<P>
(potlesk)
<SPEAKER ID="264" NAME="Benita Ferrero-Waldner">
členka Komisie. - Vážený pán predseda, myslím si, že všetci by sme si želali lepší začiatok roku 2009. Nanešťastie čelíme hroznému a desivému konfliktu v Gaze, ktorý trvá už tretí týždeň.
<P>
Tento konflikt zapríčiňuje obrovské obavy. Diskutovali sme o tom včera na stretnutí s Výborom pre zahraničné veci, s Výborom pre rozvoj a s tými poslancami Európskeho parlamentu, ktorí Gazu navštívili cez víkend.
<P>
Úradujúci predseda Rady už spomenul hrozné štatistiky mŕtvych a zranených, ktoré sa zhoršujú každým dňom. Pribúdajú dôkazy o obetiach ktoré utrpeli extrémne popáleniny, a podľa správ agentúr pomoci je obyvateľstvo sužované akútnym nedostatkom potravín, paliva a liekov, nehovoriac o zničených domoch a infraštruktúre.
<P>
Izrael však tiež utrpel straty a bol terčom stoviek raketových palieb zo strany Hamasu namierených na izraelských civilistov a územie Izraelu. Vojna nanešťastie vždy spôsobuje nesmierne ľudské utrpenie a ani táto vojna nie je výnimkou. Okrem svojho okamžitého ničivého účinku preto odsúva vidinu mieru stále ďalej, podkopáva arabskú mierovú iniciatívu a mohla by mať veľmi negatívny dosah na stabilitu celej oblasti.
<P>
Rada by som v rýchlosti načrtla diplomatické aktivity, ktoré sme spoločne podnikli s cieľom ukončiť tento konflikt, a následne by som chcela venovať pozornosť strednodobým a dlhodobým výzvam. Konať sme začali už v prvý deň, čo si myslím bolo dôležité. Sme si vedomí, že na Blízkom východe nie sme hlavným hráčom, ale boli sme a sme dôležitým hráčom. Preto bolo, ako reakcia na vypuknutie krízy, mimoriadne stretnutie ministrov zahraničných vecí EÚ v Paríži dňa 30. decembra 2008 veľmi dôležité pre rýchlu prípravu návrhov - Parížskej deklarácie - na ukončenie tohto konfliktu, ktoré sme následne uplatnili v rámci našej delegácie a návštevy Blízkeho východu.
<P>
Tieto návrhy pozostávajú z troch zložiek. Parížska deklarácia v prvom rade požadovala okamžité humanitárne prímerie vrátane bezpodmienečného zastavenia raketových útokov zo strany Hamasu na Izrael, ale aj ukončenia vojenskej akcie Izraela. Požadovali sme, aby bolo prímerie sprevádzané trvalým a normálnym otvorením všetkých hraničných priechodov v súlade s dohodou o pohybe a prístupe z roku 2005. Prejavili sme ochotu znovu vyslať pomocnú hraničnú misiu EÚ (BAM) do Rafahu, aby sme umožnili jeho opätovné otvorenie, a tiež sme naznačili, že sme ochotní preskúmať možnosť rozšírenia pomoci pre ostatné hraničné priechody za predpokladu, že budú splnené naše bezpečnostné požiadavky.
<P>
V druhom rade sme zdôraznili naliehavé humanitárne potreby, ktoré bolo nutné uspokojiť. Požadovali sme okamžité otvorenie hraničných priechodov, aby sa umožnila naliehavá lekárska starostlivosť, dodávka paliva a potravín do pásma Gazy, ako aj prístup humanitárnych pracovníkov a evakuácia zranených.
<P>
V treťom rade sme opätovne zdôraznili naše stanovisko, že pre tento izraelsko-palestínsky konflikt neexistuje žiadne vojenské riešenie, že jedinou cestou vpred je mierový proces, a že ihneď ako dospejeme k trvalému prímeriu, je nutné vystupňovať úsilie.
<P>
Ako viete, naša misia bola sprevádzaná návštevou prezidenta Sarkozyho, ktorý plánoval odcestovať do Sýrie a Libanonu, a ktorý sa následne rozhodol navštíviť Egypt a Izrael a podporiť toto úsilie, stále na základe našej deklarácie z 30. decembra 2008. Francúzsko v súčasnosti predsedá Bezpečnostnej rade, takže to bola dôležitá iniciatíva.
<P>
Nadviazali sme úzku spoluprácu vrátane spoločného stretnutia v Ramalláhu, kde prezident Sarkozy načrtol svoj plán prímeria, pre ktorý sme my, ako Trojka, do istej miery pripravili pôdu prostredníctvom diskusií s kľúčovými zainteresovanými stranami, predovšetkým s Egyptom a Jeruzalemom.
<P>
Tieto snahy sa vzájomne podporili a vyslali jasné a zjednotené posolstvo Európskej únie, pričom Trojka nielenže sprostredkovala toto stanovisko inštitúcií EÚ, ale dala aj najavo našu prítomnosť. Podľa môjho názoru bolo dôležité, že prezident Sarkozy navštívil aj Sýriu, a že ho potom pán Solana sprevádzal do Sýrie a Libanonu, a že sa radil aj s Tureckom. Myslím si, že to všetko bolo potrebné.
<P>
Ako už bolo spomenuté, zdôraznila som najmä humanitárnu situáciu a požadovala som predovšetkým otvorenie hraničných priechodov a tiež možnosť aspoň niekoľkohodinového prímeria, aby medzinárodné organizácie mohli vykonávať svoju prácu. Izrael niektoré tieto body prijal a v rámci rokovaní s izraelskou vládou som tiež zabezpečila umiestnenie úradníka humanitárnej pomoci ECHO v priestoroch izraelských obranných síl s cieľom koordinácie smerovania humanitárnej pomoci s izraelskými ozbrojenými silami tak, ako počas vojny v Libanone, čo sa ukázalo ako užitočný nástroj na lepšiu koordináciu.
<P>
Pri tejto príležitosti by som sa chcela poďakovať všetkým odvážnym kolegom, ktorí stále pracujú v Gaze, pracovníkom UNRWA a MVČK, s ktorými spolupracujeme a ktorí prijímajú veľkú časť našich financií, ale aj mnohým iným.
<P>
(potlesk)
<P>
Tiež by som chcela vyjadriť úprimnú sústrasť rodinám pracovníkov, ktorí sa stali obeťami tejto tragickej udalosti.
<P>
Komisia tiež vynakladá dosť veľa financií na okamžité humanitárne fondy a sme pripravení robiť v budúcnosti ešte viac.
<P>
Čo sme týmito rokovaniami dosiahli? Ako už povedal úradujúci predseda, boli v nich obsiahnuté hlavné prvky ostatnej rezolúcie Bezpečnostnej rady, ktorá bola prijatá niekoľko dní po rokovaniach, pričom Američania sa zdržali hlasovania. Išlo o okamžité prímerie, prísľub zo strany Egypta, že zastaví pašovanie cez tunely, otvorenie hraničných priechodov pre humanitárnu pomoc vrátane nasadenia síl s možnou medzinárodnou účasťou alebo bezpečnostných síl palestínskeho správneho orgánu, ktoré budú dohliadať na pätnásťkilometrový Filadelfský koridor medzi Gazou a Egyptom.
<P>
Podľa našich informácií palestínsky správny orgán tento návrh prijal a Izrael a Hamas sa s ním teraz oboznamujú. Myslíme si, že je veľmi dôležité, aby veľmi skoro niečo fungovalo. Podľa mojich najnovších informácií sa tejto problematike všetci podrobne venujú a o niekoľko dní možno naozaj dosiahneme prímerie. Dúfam, že sa tak naozaj stane.
<P>
Zo strednodobého pohľadu nanešťastie Izrael aj Hamas na začiatku túto rezolúciu Bezpečnostnej rady OSN odmietli, ale na základe týchto každodenných kontaktov dúfam, že čoskoro uzavrieme dohodu. Je dôležité spomenúť a uznať, že Egypt zohráva v priamom kontakte s Hamasom hlavnú úlohu a tiež, že návšteva prezidenta Sarkozyho v Sýrii a tak isto úsilie Turecka mali v tomto ohľade veľký význam.
<P>
Tiež sa domnievam, že koncom tohto týždňa by sa v Katare mohol konať summit arabských krajín. Ako dokazujú spomínané intenzívne diplomatické aktivity, naším cieľom je podporiť všetkých dôležitých účastníkov, ktorí ovplyvňujú Hamas s cieľom pomôcť dosiahnuť trvalo udržateľné riešenie v súlade s rezolúciou Bezpečnostnej rady OSN č. 1860.
<P>
Ihneď po dosiahnutí prímeria sa pravdepodobne vo forme konferencie budeme musieť zamyslieť ako formulovať konkrétnejšie opatrenia s cieľom zmierniť humanitárne potreby palestínskeho obyvateľstva v Gaze. Musíme však zreteľne povedať, že akákoľvek naša aktivita nesmie prispieť k nekonečnému kolobehu deštrukcie a rekonštrukcie bez dosiahnutia mieru.
<P>
Za správnych okolností sa na vás možno podobne ako v minulosti obrátim s prosbou o pomoc, ktorá zmysluplne prispeje ku konštruktívnemu úsiliu. Ako viete, generálny tajomník OSN Ban Ki-moon cestuje naprieč touto oblasťou a snáď tiež prispeje k tomuto konečnému úspechu, ktorý je absolútne nevyhnutný na dosiahnutie trvalého prímeria.
<P>
Z dlhodobého hľadiska je nutné podotknúť, že súčasná ofenzíva zreteľne prispieva k oslabeniu dôvery medzi Palestínčanmi a Izraelčanmi. Vojenskými operáciami sa nikdy nedosiahne trvalý mier, ten možno dosiahnuť len prostredníctvom politickej dohody na základe rokovaní. Je teda potrebné obnoviť dialóg medzi Izraelčanmi a Palestínčanmi, ako aj medzi samotnými Palestínčanmi.
<P>
Po ukončení bojov bude podľa môjho názoru dôležité obnoviť rozhovory zamerané na čo najrýchlejšie dosiahnutie celkového mieru. V tomto musíme spolupracovať s novou administratívou USA, aby sme sa ubezpečili, že je od začiatku schopná podporiť bilaterálne rokovania. V tomto ohľade vítam záväzky novovymenovanej ministerky zahraničných vecí USA Hillary Clintonovej z jej včerajšieho vypočutia v Senáte. Budeme trvať na tom, aby strany rokovali o podstate a nielen o procese a aby bol proces z Annapolisu úspešne ukončený. Táto kríza ukazuje, že úspešný záver je naliehavejší ako kedykoľvek predtým.
<P>
Palestínske zmierenie bude tiež kľúčovou otázkou. Je nepravdepodobné, že Hamas bude touto operáciou zničený. Je možné, že jeho vojská budú oslabené, no z politického hľadiska ho tento konflikt posilní. Stanovisko Hamasu, že volebné obdobie prezidenta Abbása skončí 9. januára, je ďalším problémom, ktorý je úzko spojený s reformou OOP a hnutia Fatah. Je zrejmé, že na dosiahnutie trvalého mieru musí všetkých Palestínčanov zastupovať silný palestínsky správny orgán, ktorého cieľom musí byť dosiahnutie vytvorenia dvoch štátov mierovými prostriedkami.
<P>
Konflikt v Gaze môže mať nanešťastie aj negatívne dôsledky na regionálnu podporu mierového procesu. Obraz Izraelu v očiach viacerých mieru naklonených arabských režimov bol poškodený rozsiahlym utrpením civilného obyvateľstva Gazy. Izraelskí vodcovia a izraelské obyvateľstvo by mali pochopiť, aký negatívny dosah to má na ich snahu stať sa národom žijúcim v mieri. Sme ich priatelia a musíme ich ubezpečiť, že sa im snažíme pomôcť. Izrael si preto nemôže dovoliť premárniť čas v úsilí o dosiahnutie mieru.
<P>
Toto je moja prvá viac-menej krátka analýza a budeme sa musieť snažiť o dosiahnutie trvalého prímeria, aby sme následne mohli pokračovať a začať mierové rokovania s novou americkou administratívou.
<SPEAKER ID="265" NAME="José Ignacio Salafranca Sánchez-Neyra" LANGUAGE="ES">
Vážený pán predseda, boje v Gaze, ktoré trvajú 17 dní, spôsobujú jednoducho srdcervúcu situáciu. Najhoršie sú straty ľudských životov vrátane strát životov nevinných civilistov a detí, pretože toto sa nedá napraviť. Môžeme však vidieť aj deštrukciu, chaos, nenávisť a pomstu, rozdelenie palestínskej otázky, nárast sily radikálov v neprospech umiernených a úplne zmarený mierový proces.
<P>
Pretože ako zdôraznil úradujúci predseda, vo vojne možno vyhrať všetky boje, ale najdôležitejší boj, teda boj za mier, možno ešte stále prehrať.
<P>
Pán predseda, ako práve uviedla pani komisárka, skôr ako pokúšať sa pripísať zodpovednosť alebo vinu jednej alebo obidvom stranám, je najdôležitejšie zabezpečiť okamžité prímerie v súlade s rezolúciou OSN č. 1860. Ako nám práve pripomenul generálny tajomník OSN, tejto rezolúcii musia vyhovieť obe strany.
<P>
Je tiež nevyhnutné zmierniť hroznú humanitárnu a hospodársku situáciu v pásme Gazy, ktorú riadi - v úvodzovkách - Hamas, organizácia, ktorú EÚ zaradila do zoznamu teroristických organizácií. Musíme si však uvedomiť, že Hamas je nielen jednou z príčin konfliktu, ale aj jedným z následkov hroznej situácie.
<P>
Pán predseda, moja politická skupina podporuje a chce uznať úsilie všetkých politických skupín tohto Parlamentu s cieľom podporiť návrh uznesenia, ktorý budeme prijímať zajtra. Tiež by sme chceli vzdať úctu tým poslancom, ktorí sa zúčastnili na rokovaniach, predovšetkým predstaviteľovi mojej skupiny, pánovi Brokovi, ktorý mal veľmi ťažkú úlohu.
<P>
Pán predseda, moja skupina podporuje snahu Komisie a Rady čo najskôr zabezpečiť prímerie v spolupráci s arabskými krajinami, predovšetkým s Egyptom, a s ostatnými členmi Kvarteta.
<P>
Vkladáme veľké nádeje do stanoviska, ktoré včera pred zahraničným výborom amerického Senátu zaujala novozvolená ministerka zahraničných vecí Hillary Clintonová v súvislosti s poskytovaním pragmatickej a účinnej diplomacie založenej na dialógu.
<P>
Tým sa dostávam, pán predseda, k najdôležitejšej časti: Európska únia je únia, ktorá vyznáva hodnoty a hodnotu mieru kladie na prvé miesto. Som presvedčený, že Európska únia musí vynaložiť maximálne úsilie a využiť svoju politickú váhu v záujme tohto prípadu, musí zabrániť tomu, aby sme mali v myšlienkach zmätok alebo aby sa naše srdcia stali voči takémuto konfliktu ľahostajné.
<P>
(potlesk)
<SPEAKER ID="266" NAME="Martin Schulz">
v mene skupiny PSE. - (DE) Vážený pán predseda, vážené dámy a páni, rozpravy, ktoré dnes vedieme, sú pre nás všetkých zložité. Zložité pretože Izrael je náš priateľ a mnohých z nás k tejto krajine viaže hlboké priateľstvo, čo je konkrétne aj môj prípad. Ak ide o priateľov, je oveľa dôležitejšie diskutovať s nimi o kontroverzných témach otvorene.
<P>
Tento konflikt si doposiaľ vyžiadal 1 000 životov za 17 dní. Ide o krvavý konflikt, následkom ktorého trpia predovšetkým ženy a deti. Máme k dispozícii rezolúciu OSN, ktorá poskytuje základ pre vyhlásenie okamžitého prímeria a pre otvorenie rokovaní. Je úplne zrejmé, že tento konflikt možno vyriešiť len na základe medzinárodného práva a skutočnosť, že medzinárodné právo a medzinárodné humanitárne právo je nutné rešpektovať, by mala byť samozrejmá pre demokratický právny štát. V skutočnosti je hanba, že o tom musíme diskutovať. Aby sme prekonali humanitárnu krízu, musíme požadovať okamžité prímerie. Nie je to len hocičo, čo hovoríme v našej rezolúcii, ale je to niečo, čo je životne dôležité pre priame a okamžité ukončenie strát na životoch, hladovania a utrpenia.
<P>
Je celkom zrejmé, že Izraelský štát má právo brániť sa. Má právo brániť sa pred ľuďmi, ktorých cieľom je tento štát zničiť. Demokratický právny štát si však vždy musí položiť otázku, či prostriedky, ktoré používa, sú primerané. Podľa môjho úsudku a predpokladám, že podľa úsudku väčšiny mojich kolegov poslancov tohto Parlamentu, tieto prostriedky primerané nie sú.
<P>
(potlesk od ľavice)
<P>
Našim priateľom v Izraeli musíme bez ohľadu na ich politickú orientáciu povedať, že sme si vedomí, že Hamas nie je mierové hnutie. Sme si vedomí, že ho vedú osoby, ktoré nezdieľajú naše základné hodnoty a samozrejme že každá raketa vystrelená na Izrael je útok, proti ktorému sa tento štát má právo brániť, ale napriek všetkému je chyba odmietnuť účasť na dialógu. Ak je dialóg základným predpokladom na dosiahnutie mieru, predstavuje odmietanie účasti na takomto dialógu udržiavanie ozbrojeného konfliktu. Preto je potrebná zásadná úprava.
<P>
Je nutné nadviazať dialóg s Hamasom. Ak sa na ňom Izrael nevie podieľať priamo - viem pochopiť stanovisko izraelských politikov, ktorí sa vyjadrili, že s Hamasom nemôžu diskutovať aj napriek tomu, že si mnohí občania tejto krajiny myslia, že by mali - ak poslanci a členovia vlády povedia, že sa na ňom zúčastniť nechcú, je k dispozícii dostatok možností medzinárodného sprostredkovania. Je to napríklad Kvarteto a jednou z možných úloh Európskej únie v rámci Kvarteta je umožniť takéto sprostredkovanie dialógu.
<P>
Je zásadnou chybou predpokladať, že môže existovať konečné vojenské riešenie tohto konfliktu na Blízkom východe. Pokladám to za zásadnú chybu bez ohľadu na to, ktorá strana si to myslí. Riešenie nemôže spočívať v teroristických činoch ani v konvenčnej vojenskej operácii. Jediným možným riešením je dialóg medzi stranami zúčastnenými na konflikte s pomocou medzinárodného sprostredkovania.
<P>
Okamžité prímerie je nevyhnutné. Musí byť zabezpečené prostredníctvom mechanizmu medzinárodného spoločenstva, podľa potreby s pomocou mnohonárodných ozbrojených síl s účasťou arabských a predovšetkým moslimských štátov. Bol by to spôsob, ako teraz dosiahnuť prímerie a zlepšenie celkovej situácie.
<P>
Keď som ako mladý muž vstupoval do politiky, bolo mi povedané, že s teroristami sa nemá rozprávať. V tom čase bol najobávanejším teroristom Jásir Arafat. O niekoľko rokov neskôr som v televízii videl zábery, ako tento teroristický vodca spolu s izraelskými politikmi preberá Nobelovu cenu za mier. Čo bolo možné vtedy, je možné aj v budúcnosti. Kladiem si preto otázku, či sa postupuje takým spôsobom, aby dostupné mechanizmy zabezpečili požadovaný dialóg. V mene mojej skupiny by som sa chcel poďakovať všetkým, a to aj členom iných skupín, ktorí sa podieľali na našej rezolúcii. Ak táto rezolúcia, ktorú podporujú všetky skupiny Parlamentu, čo považujem za dobré znamenie, prispeje k zlepšeniu situácie, budeme si môcť povedať, že sme - hoci malým podielom - prispeli k ukončeniu strát na životoch, ktoré sú neprípustné pre nás všetkých.
<P>
(potlesk od ľavice)
<SPEAKER ID="267" NAME="Annemie Neyts-Uyttebroeck, v">
mene skupiny ALDE. - (FR) Vážený pán predseda, vážená pani komisárka, bezpochyby príde deň, keď budeme musieť oddeliť dobré od zlého, ale myslím si, že v súčasnosti je naliehavejšie, aby sme nastolili naše požiadavky, a to: okamžité prímerie, ukončenie raketovej paľby na Izrael a izraelských operácií v Gaze, poskytovanie humanitárnej pomoci, trvalé prímerie, ukončenie obchodovania so zbraňami a muníciou, účinné monitorovanie hranice medzi Egyptom a Gazou, stiahnutie izraelských vojsk a opätovné otvorenie hraničných priechodov, ako aj zrušenie embarga, a to všetko naraz.
<P>
Bude to veľmi komplexná fáza, ktorá nepochybne alebo najpravdepodobnejšie bude vyžadovať prítomnosť medzinárodných síl, a myslím si, že Únia by sa na túto účasť mala pripraviť. Chcela by som upozorniť na dva dodatočné aspekty.
<P>
Aby bola Európska únia úspešná, musí sa vyjadrovať a konať jasne a nie neorganizovane. Je veľmi užitočné mať dobré úmysly, ale ešte dôležitejšie je konať účinne. Spojené štáty sa tiež budú musieť zaviazať, tak ako aj Arabská liga a jej členské krajiny.
<P>
Na záver by som chcela dodať, že Izrael bude musieť značne zlepšiť situáciu na Západnom brehu, aby ponúkol skutočnú alternatívu pre situáciu v Gaze: 634 miest bezpečnostnej kontroly, rozdvojenie cestnej infraštruktúry, múry s výškou 8 metrov, ako aj nespočetné prípady ponižovania Palestínčanov neponúkajú dostatočne príťažlivú alternatívu pre obyvateľov Gazy, ktorá by ich mala presvedčiť, aby sa Hamasu postavili chrbtom.
<P>
Nakoniec by som chcela dodať, že nevyhnutne príde deň, keď sa každý bude musieť rozprávať s každým.
<P>
(potlesk)
<SPEAKER ID="268" NAME="Cristiana Muscardini, v" LANGUAGE="IT">
Vážený pán predseda, dámy a páni, ako všetci ostatní, aj my sme samozrejme zapojení do tejto situácie, ktorá nás takisto veľmi zarmútila, zastávam však názor, že je povinnosťou, aspoň pre mňa, odmietnuť akýkoľvek druh pokrytectva.
<P>
Tento problém má veľmi hlboké korene: zákonné a nedotknuteľné právo Palestínčanov na slobodný štát je spojené s rovnako nedotknuteľným právom Izraela byť uznaný ako štát a vieme, že mnohé krajiny ho z mapy vyškrtli. Vieme, že Francúzsko, Taliansko, Španielsko a ani Nemecko by ho určite nedovolilo vyškrtnúť z mapy a nesúhlasilo by, aby bol považovaný za neexistujúci štát. Vieme, že Izrael nezačal túto nekonečnú vojnu, a že terorizmus je stále jedným z hlavných problémov.
<P>
Preto sa domnievam, pán predseda, že keď sme odmietli pokrytectvo, musíme teraz začať rozmýšľať iným spôsobom. Nemôžeme sa domnievať, že dialóg s teroristami ospravedlňuje skutočnosť, že zahynulo tak veľa civilistov, pretože pre každého teroristu by to bolo v budúcnosti ospravedlnenie za použitie násilia a sily a za vraždenie s cieľom dosiahnuť politickú legitimitu.
<P>
Podľa môjho názoru by sme sa my, Európska únia, mali konečne začať správať dôslednejšie a nájsť schopnosť riešiť problematiku hospodárskych vzťahov s krajinami, ktoré neuznávajú existenciu Izraela, a zabezpečiť humanitárne koridory, ktoré umožnia palestínskym aj izraelským civilistom nájsť bezpečné útočisko. Pán predseda, v tomto prípade trpia viac Palestínčania, a verím, že by bolo tiež vhodné prehodnotiť stanovisko k poskytnutej a poskytovanej pomoci, použitie ktorej nemáme pod kontrolou.
<SPEAKER ID="269" NAME="Daniel Cohn-Bendit" LANGUAGE="FR">
Vážený pán predseda, dámy a páni, situácia je natoľko vážna, že sa človeku chce zaplakať. Nádej na mier a bezpečnosť osôb postihnutých týmto konfliktom sa stratila v dyme v Gaze a pochovali ju telá mŕtvych, detí, žien, mužov, ranených. Od nádeje na bezpečnosť sme ďalej ako kedykoľvek predtým. Všetci tí, ktorí si myslia, že podľa logiky izraelských dôvodov je táto vojna odôvodnená skutočnosťou, že Izrael bol vystavený raketovému útoku, a že Palestínčanom treba dať príučku, nič nepochopili. Nepochopili nič, pretože dať niekomu príučku je zúfalý spôsob výchovy, ktorý nikdy nefungoval. Od čias Clausewitza vieme, že ten, kto vojnu začne, musí vedieť, ako ju ukončiť, musí vedieť, čo je jej cieľom. A cieľom tejto vojny je vyššia bezpečnosť Izraela. Dnes vieme povedať, že tento cieľ sa nikdy nedosiahne prostredníctvom takejto vojny a spôsobom, akým sa vedie. Čím viac je mŕtvych civilistov, čím viac je mŕtvych Palestínčanov, o to menšia je bezpečnosť v regióne. V súčasnosti sa v tomto regióne odohráva dráma, tragédia. Preto sa musíme vyjadriť veľmi zreteľne. Pán Schulz má pravdu. Izrael treba chrániť pred ním samotným. Izrael je nutné zachrániť pred pokušením uchýliť sa k riešeniu, ktoré zahŕňa vojnu a ozbrojené sily. Palestínčanov je potrebné chrániť pred hnutím Hamas. Palestínski civilisti musia byť chránení pred hnutím Hamas. Toto je naša úloha. Nie je to ľahké, ale musíme sa jasne vyjadriť. Vyzývam Radu, aby sa prestala snažiť o zdokonalenie, zintenzívnenie a zlepšenie vzťahov s Izraelom, kým sa súčasná situácia nezmení. Je to úbohé, nesprávne riešenie.
<P>
(potlesk)
<P>
Vyzývam všetkých, ktorí právom podporujú dialóg, diskusiu s hnutím Hamas, aby neboli naivní, aby si uvedomili, že je nutné viesť diskusiu s Hamasom, aby sa zlepšila situácia v Gaze, keďže práve toto hnutie má v rukách moc, ale aby si zároveň uvedomili, že stratégia Hamasu si vyžaduje obete. Izrael sa chytil do pasce Hamasu: čím viac ľudí v Gaze zahynie, tým je to lepšie pre Hamas. Toto je jedna z právd, ktorú je tiež nutné prezentovať Hamasu. Odmietame schváliť túto samovražednú stratégiu Hamasu, ktorej cieľom je vytvoriť obete a mučeníkov a začať činy agresie proti Izraelu. Aj toto sa musí povedať Hamasu.
<P>
Na záver vám poviem ešte niečo: jediní, kto môže vyriešiť problematiku Hamasu, sú Palestínčania. Kým bude Izrael pokračovať v okupácii Západného brehu, kým neponúkne Palestínčanom na Západnom brehu prijateľné riešenie, obráti sa stále viac Palestínčanov na Hamas. Ak dáme Palestínčanom na Západnom brehu nádej na život, vzbúria sa proti Hamasu a zbavia nás tohto hnutia. Osloboďme Palestínčanov spod izraelskej okupácie Západného brehu a Palestínčania sa oslobodia od Hamasu.
<P>
(potlesk)
<SPEAKER ID="270" NAME="Luisa Morgantini">
v mene skupiny GUE/NGL. - (IT) Vážený pán predseda, dámy a páni, Rahed je 50-ročný muž, ktorý prišiel o svoj domov, o tri deti, manželku a dve švagriné. Rahed je zúfalý a uchýlil sa do centra, ktoré sme navštívili. S bolesťou v hlase poznamenal: "Hamas po ukončení útokov povie, že vyhral, a to isté povie aj Izrael, ale v skutočnosti sme to my, civilisti, ktorí zaplatili svojím životom." Chcel by som povedať ďalšiu vec: po zhliadnutí mŕtvych tiel žien a detí a vyše 4 000 zranených v nemocnici, ktorým sa nedostáva lekárskej starostlivosti, musíme konštatovať, že v skutočnosti zomiera spravodlivosť, zomiera sen Európy, ktorej cieľom bolo zabezpečiť rovnaké ľudské práva pre všetkých. A to je tragédia!
<P>
Sme neúspešní. Pani Ferrerová-Waldnerová, viete, že si vás veľmi vážim, a viem, že robíte opatrenia a v spolupráci s ostatnými sa snažíte veľa dosiahnuť. Myslím si, že musíme jasne a jednoznačne pochopiť, že táto vojna, tento militarizmus zo strany Izraela nevedie k jeho záchrane, ale k jeho koncu, a to aj k morálnemu. Rovnako sa vyjadril aj David Grossman pri príležitosti spomienky na Rabina, ktorého nezavraždil islamský fundamentalista, ale židovský fundamentalista, pretože chcel dosiahnuť mier. Zabezpečte prímerie! Zabezpečte prímerie! To mi povedal nórsky lekár, ktorý operuje dňom i nocou, sedem dní v týždni (do Gazy posielame lekárov). Chceme prímerie!
<P>
Bezpečnostná rada musí premeniť svoje slová na konkrétne skutky. Súhlasíme s diplomaciou, ale nemôžeme používať len diplomaciu, musíme používať aj nástroje, ktoré máme k dispozícii. Jedným z nástrojov, ktorými disponujeme v súvislosti s Izraelom, je zlepšovanie vzťahov, a potešilo ma, keď sa dnes napríklad predstaviteľ Európskej komisie v Tel Avive vyjadril, že v súčasnosti nie je vhodná doba na to, aby sme sa zlepšovaním vzťahov zaoberali. Mali by sme si od tejto činnosti dať pauzu, pretože sa v skutočnosti musíme zaoberať dosiahnutím prímeria. A to je nadmieru dôležité. Podľa môjho názoru je to dôležité a to je veľmi silné posolstvo.
<P>
Spomínali ste ochranu a medzinárodnú ochranu. Myslím si, že je chyba premýšľať len o Gaze alebo Rafahu. Ochrana civilného obyvateľstva prichádza zo severu v podobe útokov Izraela prichádzajúcich z Herezu. Hraničná kontrola sa sústreďuje na hlavné hraničné priechody, Rafah a Herez, pretože ako veľmi dobre viete, už dlhú dobu, konkrétne od uzatvorenia dohody v Oslo v roku 1992, Palestínčania nemôžu odísť cez priechod v Hereze a dokonca ani chorí ľudia tadiaľ neprejdú.
<P>
Nemôžeme preto myslieť len na tunely a na zbrane, ktorými sa Hamas môže vyzbrojiť, ale na úplne všetky zákazy, ktoré sú Palestínčania povinní dodržiavať. Potrebujeme prímerie a otvorenie nielen humanitárnych koridorov, ale aj všetkých hraničných priechodov, pretože čo možno dosiahnuť, keď ľudia nemajú potraviny ani obchod? Vyvinie to skutočne silný tlak na Hamas, aby ukončil svoju existenciu a prestal vykonávať činnosti, ktoré ubližujú izraelskému obyvateľstvu. Izrael by si však mal uvedomiť, že vojensky okupovaný je práve Západný breh a namiesto budovania okupačných zón by sa mal snažiť uzavrieť mier.
<P>
(potlesk)
<SPEAKER ID="271" NAME="Predseda">
Ďakujem vám, pani Morgantiniová. Chcel by som vám a ostatným poslancom Európskeho parlamentu, ktorí počas predchádzajúcich dní vycestovali do pásma Gazy, prejaviť úctu.
<SPEAKER ID="272" NAME="Bastiaan Belder">
v mene skupiny IND/DEM. - (NL) Vážený pán predseda, Palestína je nesporne islamské teritórium. Islamské hnutie Hamas sa od svojho založenia v roku 1987 pevne pridržiava tohto základného princípu. V tejto súvislosti ho plne podporuje Iránska islamská republika. Toto ideologické stanovisko neposkytuje žiadny priestor pre židovský Izraelský štát na Blízkom východe a zhubné účinky tohto moslimského totalitarizmu sú veľmi citeľné v pásme Gazy.
<P>
Typickým prejavom filozofie Hamasu je využívanie mešít v Gaze na vojenské účely so všetkými tragickými následkami, ktoré to spôsobuje. V tejto súvislosti by som chcel vašu pozornosť upriamiť na jasnú správu uverejnenú minulý týždeň v pondelok v denníku Frankfurter Allgemeine. Ak si Európa skutočne cení trvalú existenciu Izraelského štátu, možno očakávať konfrontáciu medzi Hamasom a Hizballáhom, jeho spojencom v Iráne. Sme pripravení na túto neradostnú, aj keď realistickú vyhliadku? Koniec koncov, trvalé alebo dočasné prímerie znamená pre Hamas a ostatných len prestávku na nadýchnutie v džiháde proti Izraelu.
<SPEAKER ID="273" NAME="Luca Romagnoli" AFFILIATION="NI">
(IT) Vážený pán predseda, dámy a páni, musím povedať, že sa domnievam, že veľká väčšina tohto Parlamentu zdieľa túžbu po mieri a obavy, ktoré tu už viacerí vyslovili. Som tiež toho názoru, že s tým, čo povedala Rada, možno súhlasiť, ale nesúhlasil by som s tým, že doterajšie aktivity Komisie by mohli pôsobiť v prospech dialógu: otvorenie humanitárnych koridorov a bilaterálne prímerie by mohlo byť predzvesťou následného záväzku zriadiť medzinárodnú bezpečnostnú zónu.
<P>
V tomto má pani Morgantiniová možno pravdu, keď žiada, aby sa táto zóna netýkala len Gazy, ale aby sa rozšírila na palestínske územie. V zásade mám pocit, že želania a diplomatické aktivity pani Ferrerovej-Waldnerovej môžu byť aspoň do istej miery vnímané ako prijatie rovnakého prístupu, aký v súvislosti s touto problematikou chcel prijať pápež. So všetkou skromnosťou by som sa s vami chcel podeliť o rovnaký druh prístupu: nemôžeme zabúdať na skutočnosť, že po všetkých týchto rokoch ešte stále musíme hľadať riešenie pre dva národy a dva štáty a nakoniec musíme sa snažiť podporiť medzinárodné právo. Ako sa vyjadril aj pán Schulz, na ktorého slová sa musím z času na čas odvolať, neexistuje a nikdy nebude existovať vojenské riešenie a k tomu musím dodať, že bezpochyby nikdy nebude existovať vojenské riešenie, ktoré vyrieši problém v Svätej zemi. V tejto súvislosti verím, že Európska únia má potrebné nástroje na to, aby podporila akékoľvek diplomatické úsilie, ktoré je v tejto oblasti užitočné.
<SPEAKER ID="274" NAME="Predseda">
Som si istý, že pána Schulza poteší, že ste jeho meno spomenuli v súvislosti so Svätým otcom.
<SPEAKER ID="275" NAME="Elmar Brok" AFFILIATION="PPE-DE">
(DE) Vážený pán predseda, pani komisárka, pán úradujúci predseda Rady, rád by som uviedol svoj prvý bod. Hamas je proti riešeniu vo forme dvoch štátov, odmieta právo na existenciu štátu Izrael, prevzal moc prostredníctvom surového útoku na vlastný ľud, ostreľuje civilistov raketami a využíva civilistov, školy a mešity ako ľudský štít. Ako môže niekto s cieľom chrániť vlastných civilistov primerane reagovať, keď druhá strana používa vlastných civilistov ako ľudský štít? Preto koncepcie číselného porovnávania a proporcionality v takejto situácii nie sú použiteľné. Vo vojnovej situácii neexistuje proporcionalita - každá vojna a každá obeť je zbytočná a počty jednej strany nie je možné vyvážiť počtami druhej strany. Toto je podľa môjho názoru citlivý východiskový bod. Preto by sme sa nemali uchýliť k jednostrannému pripisovaniu viny, ktorého sme boli svedkami, ale mali by sme sa pokúsiť o dosiahnutie prímeria a poskytnutie potrebnej pomoci.
<P>
Zastávam názor, že úradujúci predseda Schwarzenberg spolu so svojou delegáciou a aj pani komisárka Ferrerová-Waldnerová s pomocou iných národných delegácií, v tejto súvislosti urobili viac ako ktorákoľvek iná strana, za čo by som sa im chcel úprimne poďakovať. Nezaznamenal som aktivity Spojených štátov, takmer žiadne aktivity OSN a ani iných členov Kvarteta. Musíme zabezpečiť, aby toto prímerie pozostávalo z dvoch zložiek: je nutné zastaviť útok zo strany Izraela a zamedziť prístup Hamasu k novým raketám z Kórey a Iránu, ktoré by zasiahli aj Tel Aviv. Z tohto dôvodu je nutné zabezpečiť nielen to, aby sa ukončila paľba, ale aj aby bola hranica s dĺžkou 15 km strážená v súlade s medzinárodnými dohodami vrátane Kvarteta a Arabskej ligy na čele s Egyptom do takej miery, aby do Gazy neprenikli žiadne ďalšie výstrely. Zároveň je nutné zastaviť izraelské útoky.
<P>
Chcel by som predniesť poslednú poznámku. Je to len prvý krôčik. Ak chce Izrael docieliť, aby v budúcnosti rokoval s umiernenými Palestínčanmi, čo by vyžadovalo riešenie v podobe dvoch štátov, je nutné po ukončení tohto konfliktu raz a navždy zabezpečiť, aby umiernení Palestínčania, ktorí podporujú prezidenta Abbása, mohli svojmu obyvateľstvu predložiť úspechy, čo by znamenalo ukončenie politiky presídľovania a iných opatrení. Napokon, ak umiernení nebudú schopní ukázať svojim občanom úspešné výsledky, radikáli zvíťazia. Toto musí byť východiskovým bodom novej izraelskej politiky.
<SPEAKER ID="276" NAME="Pasqualina Napoletano" AFFILIATION="PSE">
(IT) Vážený pán predseda, dámy a páni, v súvislosti s touto neúnosnou tragédiou môžu mať naše slová tendenciu byť neprimerané. Vojsko, ktoré zabije stovky civilistov, žien a detí, je na rovnakej úrovni ako terorizmus, proti ktorému podľa vlastného tvrdenia bojuje. Na druhej strane, každý, kto pozná Gazu, hoci len z mapy, vie, že nie je možné predstaviť si žiadnu vojenskú operáciu bez pripustenia pravdepodobnosti hromadného zabíjania civilistov.
<P>
Môže Izrael vyhlásiť, že potom, ako spôsobil toľko nenávisti a zúfalstva, je teraz bezpečnejší? Ak nie priamo alebo nepriamo s Hamasom, tak potom s kým musíme hľadať cestu von z tohto slepého násilia? Naša rezolúcia podporuje žiadosť o prímerie, ktorú už vyjadrila Bezpečnostná rada OSN. Naliehame na strany, aby ju dodržiavali, a vyzývame Európu, aby konala a umožnila to.
<P>
Pán Brok, riziko je, že toto krviprelievanie nielenže nezdolá Hamas, ale navyše ešte viac oslabí Palestínsky správny orgán a palestínske subjekty, ktoré stavili všetko na rokovania s Izraelom. Mali by sme si úprimne položiť otázku, čo doposiaľ reálne dosiahli? Nič. Toto je správna odpoveď v prípade, ak skutočne chceme vyplieniť nenávisť a násilie.
<SPEAKER ID="277" NAME="Marielle De Sarnez" AFFILIATION="ALDE">
- (FR) Vážený pán predseda, všetci sme sčasti zodpovední za to, čo sa dnes deje na Blízkom východe. My, Európania, a my, členovia medzinárodného spoločenstva, sme pripustili, aby sa situácia zhoršila, neurobili sme nič, keď bola ohrozená bezpečnosť Izraelu, a neurobili sme nič, keď blokáda Gazy absolútne znemožňovala tamojší život.
<P>
Dnešný deň je 19. dňom vojny, 995 ľudí vrátane 292 detí bolo zavraždených a tisíce ľudí zranených, pričom niektorí stále čakajú na evakuáciu. Desaťtisíce utečencov prišli o domov a nevedia, kam majú ísť. Humanitárna situácia sa stále zhoršuje. 700 000 obyvateľov Gazy už nemá elektrinu, tretina z nich nemá vodu ani plyn a onedlho uplynú tri týždne od začiatku tejto situácie, tri týždne, ktoré títo ľudia prežili alebo skôr ktoré sa s vypätím všetkých síl snažili prežiť. Je príliš veľa utrpenia, príliš veľa biedy, ktorá musí skončiť, a to okamžite.
<P>
Zodpovednosťou nás Európanov voči nám samým je nebyť nikomu zaviazaný. Zodpovednosťou nás Európanov voči nám samým je vyvíjať tlak na obidve strany, aby sa konečne dohodli na rokovaní. Je to otázka dní, možno hodín, kým pozemná ofenzíva dospeje do bodu, z ktorého už niet návratu, predovšetkým v oblasti mesta Gaza. Izraelu musí byť zaručená bezpečnosť a obyvatelia Gazy musia mať istotu, že v budúcnosti budú môcť žiť v mieri. Je nutné kontrolovať hranice a skončiť blokády. Každý z nás vie, že s cieľom dosiahnuť túto dohodu budú Európa, Spojené štáty a arabské štáty, ktoré sa stretnú o dva dni, pravdepodobne musieť hovoriť jedným a tým istým hlasom.
<P>
Predtým, ako ukončím svoj prejav, by som chcela vyjadriť svoje hlboké presvedčenie, že dnes musíme vyhrať nie vojnu, ale mier.
<P>
(potlesk)
<SPEAKER ID="278" NAME="Roberta Angelilli" AFFILIATION="UEN">
(IT) Vážený pán predseda, dámy a páni, úprimne vítam pripomienky pani komisárky a pána Pötteringa, ktorí jednoznačne odsúdili Hamas za ukončenie prímeria, za ktoré nesie vážnu zodpovednosť, ale zároveň rovnako jasne posúdili reakciu Izraela ako absolútne neprimeranú. Napriek všetkým slovám však kríza pretrváva a tisíce ľudí - civilistov a detí - stále zúfalo potrebujú humanitárnu pomoc.
<P>
S čistým svedomím a bez pokrytectva by sme si asi mali položiť niekoľko otázok. Koľko detí zomrelo v Gaze, kým naše deti oslavovali Vianoce? Dvesto až tristo. A koľko izraelských civilistov? Mohlo medzinárodné spoločenstvo urobiť viac? Podľa môjho názoru áno. Malo urobiť viac. Mali by sme pociťovať plnú váhu našej zodpovednosti. Nestačí zverejniť postoj k Hamasu, Izraelu, k počiatočnej zodpovednosti alebo k tomu, kto nesie väčšiu vinu. Nanešťastie, napriek výnimočnému stavu Európa postupuje neprimerane. Z môjho pohľadu ide o závažnú neprimeranosť: o neschopnosť vybudovať reálnu, strategickú a trvalú mierovú politiku.
<P>
V súčasnosti musíme, samozrejme, dôrazne požadovať prímerie, ale to nestačí. Musíme stanoviť prísne podmienky, ktoré budú sprevádzať mierový proces a proces rozvoja na Blízkom východe. Na záver by som sa tiež chcela odvolať na slová pápeža, ktorý povedal, žena všeobecnú snahu mnohých obyvateľov týchto krajín žiť v mieri, bezpečnosti a dôstojnosti musíme reagovať konkrétne, ako zdôraznila aj pani Morgantiniová.
<P>
Už naozaj končím, pán predseda. Násilie, nenávisť a nedôvera sú podoby chudoby, proti ktorej sa bojuje azda najťažšie.
<SPEAKER ID="279" NAME="Hélène Flautre" AFFILIATION="Verts/ALE">
- (FR) Vážený pán predseda, v Gaze sme videli vojnu a videli sme smrť, ale videli sme aj ľudí, živých ľudí, ľudí, ktorí majú právo na život, a ktorých musíme chrániť. Ochrana civilného obyvateľstva - to je skutočne naliehavé. Nič nemôže ospravedlniť fakt, že sa nespravilo všetko pre ochranu tohto obyvateľstva a rada by som sa opýtala vás, vážený pán úradujúci predseda Rady, či máte dnes pocit, že ste spravili všetko, čo ste mohli, aby ste zaručili, že izraelské orgány vyhlásia okamžité zastavenie tejto bezohľadnej a neprimeranej vojenskej operácie? Odpoveď je takmer určite: "Nie."
<P>
Keď po ambasádach kolovali správy o operácii, Rada, v rozpore so želaním Parlamentu, opätovne potvrdila odhodlanie posilniť svoje vzťahy. To bola tragická chyba! Keď mimovládne organizácie vyzývajú Radu bezpečnosti, aby Medzinárodný trestný súd vyšetril údajné vojnové zločiny, Rada nie je schopná uplatniť článok o "ľudských právach" dohody s Izraelom. Mám už dosť rečí o tom, že nemôžeme spraviť viac, že sme spravili všetko, čo sme mohli. Vaša zásadne humanitárna politika zmiernenia škôd spôsobených vojenskou okupáciou uviazla na mŕtvom bode a vojna je najväčším zlyhaním. Ako ďaleko budeme musieť zájsť v porušovaní medzinárodného práva, kým uplatníme článok o "ľudských právach"? Ak dnes nie sme schopní sami sebe klásť otázky o rozsahu účinných mechanizmov na vyvinutie tlaku a na jeho uplatnenie, potom skutočne neviem, aká situácia bude pre nás nakoniec dôvodom konať. Poviem to priamo: ak budeme naďalej postupovať bez zmien a tento prístup ostane naďalej súčasťou našich vzťahov s Izraelom, spolu s 1 000 mŕtvymi v Gaze pochováte aj článok 11 zmluvy a základných slobôd, pochováte politiku "ľudských práv" Únie a pochováte aj projekt Európskej únie!
<P>
(potlesk)
<SPEAKER ID="280" NAME="Kyriacos Triantaphyllides" AFFILIATION="GUE/NGL">
Vážený pán predseda, po návrate z pásma Gazy, kde som bol svedkom masakra - najmä civilistov - cítim potrebu vyjadriť úprimnú solidaritu s palestínskym ľudom. 17 dní čelil obrovskej vojenskej ofenzíve Izraela, ktorá hrubo porušuje medzinárodné právo. Tiež vyjadrujem podporu mierovým silám v Izraeli s výzvou na ukončenie tejto vojny.
<P>
Po dlhom obkľúčení a obliehaní, ktoré zmenilo Gazu na najväčšie otvorené väzenie na svete, po vybudovaní hanebného múru na Západnom brehu, po sústavnom rozširovaní osídlení a po účinnom rozdelení palestínskeho územia okupačné jednotky spustili tú najneľútostnejšiu vojenskú operáciu. Raketové útoky na južný Izrael - a zdôrazňujem, že som proti akémukoľvek útoku ktorejkoľvek strany na civilistov - slúžili ako zámienka. Ukončenie paľby na pozadí mocenských hier vzhľadom na izraelské voľby je urážkou celého národa.
<P>
Bezpečnostná rada OSN prijala rezolúciu. Izrael je štát, nie hnutie, je členom Organizácie Spojených národov. Má zodpovednosť voči medzinárodnému spoločenstvu a musí dodržiavať nielen túto ale aj všetky ostatné rezolúcie prijaté Organizáciou Spojených národov. Medzinárodné právo by sa malo rešpektovať. Beztrestnosť by sa už viac nemala tolerovať. Malo by prebehnúť riadne medzinárodné vyšetrovanie.
<P>
Medzinárodné spoločenstvo žiada okamžité zastavenie paľby, okamžité stiahnutie vojenských síl, prístup pre humanitárnu pomoc a slobodu pohybu pre obyvateľstvo. Umožnite agentúre UNWRA vykonať jej misiu.
<P>
EÚ prijala opatrenia, ale len na humanitárnej úrovni. Musí ukázať rozhodnosť aj na politickej úrovni. Použite články v asociačných dohodách. Zastavte posilňovanie vzťahov s Izraelom. Zastavte vývoz zbraní do Izraela.
<P>
Tento konflikt má jedine politické riešenie. Malo by sa v plnej miere obnoviť medzinárodné právo, čo znamená ukončenie 42-ročnej okupácie Palestíny a vytvorenie suverénneho a životaschopného palestínskeho štátu, čím sa zabezpečí mierová budúcnosť pre deti Palestíny aj Izraela. Aby sme zachránili budúce generácie, musíme vojnu zastaviť teraz.
<SPEAKER ID="281" NAME="Patrick Louis" AFFILIATION="IND/DEM">
- (FR) Vážený pán predseda, pred niekoľkými tisícročiami Dávid zápasil s Goliášom, aby zistil, či je krajina predurčená pre Moábcov, Filištíncov alebo Hebrejcov.
<P>
V súčasnosti v tejto krajine, kde majú pôvod tri piliere našej civilizácie, pokračuje tá istá dráma. Dnes je naliehavé, správne, oprávnené a potrebné zaručiť bezpečnosť a uznanie štátu Izrael. Stačí zabezpečiť len jedno riešenie, a to garantovať zrod skutočne suverénneho palestínskeho štátu. Aj tu, ako všade inde, má multikulturalizmus svoje hranice. Kde sú dva národy, musia byť dva štáty.
<P>
Ak má byť pomoc Európskej únie naozaj účinná, musí sa sústrediť na jeden cieľ: zabezpečiť rast takého palestínskeho ústavného štátu, v ktorom právny poriadok ochraňuje slabých a pomáha silným. Je to naliehavé, keďže v tejto krajine sú extrémisti na všetkých stranách silní a v nepráve, zatiaľ čo deti sú slabé a obete.
<P>
Riešenie prekračujúce požiadavky princípu "oko za oko, zub za zub" nie je ani morálne, ani vojenské, ale politické. A teda je čas pustiť sa do práce!
<SPEAKER ID="282" NAME="Jim Allister" AFFILIATION="NI">
Vážený pán predseda, desím sa terorizmu. Odmietam propagáciu terorizmu. Možno to, že pochádzam zo Severného Írska, zvyšuje moje povedomie, a preto keď počujem Hamas nariekať nad odvetnými opatreniami za roky neustáleho ostreľovania nevinných občanov Izraela raketami, necháva ma to ľahostajným, lebo viem, že Hamas, tak ako IRA v mojom štáte, sú majstri dvoch umení - terorizmu a propagandy.
<P>
Situácia je nesporne jednoznačná: Izrael akceptuje riešenie s vytvorením dvoch štátov. Hamas nemôže vystáť dokonca ani právo Izraela na existenciu, a preto rozpútava nekončiace teroristické útoky na jeho územie. A keď Izrael po dlhom období zdržanlivosti vráti útok, stavajú sa do role obete. Je mi ľúto: oni sú páchatelia, a ak chcú mier, odpoveď majú vo vlastných rukách. Prestať ostreľovať Izrael.
<SPEAKER ID="283" NAME="Rodi Kratsa-Tsagaropoulou" AFFILIATION="PPE-DE">
(EL) Vážený pán predseda, všetci si uvedomujeme, že situácia v Gaze je tragická. Hraničí s humanitárnou katastrofou a vyžaduje si okamžitý zásah. Rada by som poblahoželala Európskej komisii k zintenzívneniu jej snahy, predsedníctvu k iniciatívam a koordinácii opatrení prijímaných v tejto oblasti členskými štátmi, a Egyptu k dôležitej a citlivej úlohe, ktorú v tomto zohráva.
<P>
V súčasnosti je naliehavo potrebné zastaviť paľbu a ukončiť nepriateľstvo na oboch stranách, otvoriť humanitárne koridory z izraelského územia a Egypta s cieľom poskytnúť humanitárnu pomoc a prostredníctvom pohraničných kontrol zastaviť ilegálny pohyb zbraní a osôb. Ako uviedla pani komisárka, známky svedčiace o pláne na prímerie sú povzbudivé, a ja dúfam, že sa bude okamžite akceptovať a uznávať v praxi.
<P>
Takže aký bude náš ďalší postup? Pani komisárka, ako aj pán úradujúci predseda Rady už spomenuli, že potrebujeme podporu pre naše ciele dosiahnuť životaschopný mier a vytvoriť palestínsky štát, ktorý bude žiť v mieri a úcte bok po boku s Izraelom. Nie sú nové. Zverejnili sme ich a podporovali sme ich, no bezvýsledne. Bludný kruh násilia pokračuje a prináša negatívne dôsledky nielen pre obyvateľov Izraela a Palestíny, ale aj pre všetkých ľudí žijúcich v tejto oblasti a pre bezpečnosť medzinárodného spoločenstva.
<P>
Teraz musíme zvážiť naše konanie, naše politické rozhodnutia a naše činy, a uskutočniť odvážnejšie a odlišné kroky. Existuje naliehavá potreba, aby sme vstúpili do rokovaní s Izraelom na bilaterálnej úrovni v otvorenom, podrobnom dialógu a so sebakritickým postojom v rámci našich priateľských vzťahov a partnerstva, a aby sme identifikovali chyby, ku ktorým došlo pri podpore vzájomnej dôvery medzi týmito dvoma národmi. Taktiež musíme posilniť tento typ dialógu so všetkými Palestínčanmi, aby porozumeli dôležitosti mieru, súdržnosti, ľudského života a jednoty medzi sebou.
<SPEAKER ID="284" NAME="Hannes Swoboda" AFFILIATION="PSE">
(DE) Vážený pán predseda, po niekoľkých dnešných vtipných poznámkach pána premiéra Topolánka môžem povedať, že ako rakúskemu poslancovi mi je potešením, že predsedníctvo Komisie aj české predsedníctvo Rady zastupujú Rakúšania. Srdečne vás vítam! Vážený pán úradujúci predseda, samozrejme si uvedomujem, že vaša lojalita patrí Českej republike.
<P>
Vážené dámy, vážení páni, keď som krátko pred jednostranným stiahnutím sa Izraela z pásma Gazy cestoval do tejto krajiny ako člen delegácie pod vedením pána Schulza, zástupca premiéra v tom čase povedal: "Nezasahujte, bude to fungovať." Iní - ako napríklad bývalý minister zahraničných vecí Josip Elin - tvrdili, že to povedie k chaosu - čo bola a stále je pravda. Jednostranné stiahnutie sa bez rokovaní, bez partnera na rokovanie, nedáva zmysel.
<P>
Avšak ani od nás nebolo veľmi uvážené rozhodnúť proti vstúpeniu do dialógu dokonca aj s umiernenými zástupcami Hamasu - ktorí možno dokonca ani nepatrili k Hamasu, ale ním len boli nominovaní v spoločnej vláde. Zaujatím tohto postoja sme prispeli k zničeniu tejto spoločnej vlády. Viem, že boli aj takí, ktorí chceli viesť rozhovory, ale nebolo im to umožnené - to bola takisto chyba. Potrebujeme dialóg!
<P>
Nemám rád Hamas, v prvom rade preto, že je to teroristická organizácia a v druhom rade pre jej fundamentalistické názory, ale to nie je vec sympatií či nesympatií, je to vec riešení. Preto sa musíme vrátiť ku dialógu a rozhovorom, ako už dnes spomenuli mnohí naši kolegovia, páni poslanci a panie poslankyne. Taktiež ľudia žijúci v pásme Gazy musia dostať šancu viesť aspoň spolovice slušný život. Prečo dávajú svoje hlasy Hamasu? Odpoveď je, že v ňom vidia jedinú šancu, poslednú šancu na prežitie - a to sa musí zmeniť. Musíme dať týmto ľuďom aj hospodársky základ na prežitie, musíme zrušiť bojkot a ukončiť ich izoláciu. To je jediná skutočná požiadavka.
<P>
Pán poslanec Brok, ktorého si vysoko vážim, povedal, že zásadu proporcionality nemožno uplatniť - ale nie je to pravda. Zásada proporcionality sa týka súkromného aj medzinárodného práva. Ktokoľvek ju poruší, porušuje aj medzinárodné právo - a to tento Parlament naozaj nemôže akceptovať.
<P>
(potlesk)
<SPEAKER ID="285" NAME="Chris Davies" AFFILIATION="ALDE">
Vážený pán predseda, moja priateľka, ktorá vie, že som len pred troma dňami bol v Gaze, na mňa apeluje. "Nikdy si nevidel fotografie päťročných židovských detí s rukami nad hlavou, na ktoré mieria zbrane nacistov?" píše, "zlomia ti srdce." A jej slová ukazujú, prečo berieme na Izrael taký ohľad, aký by sme nebrali na žiadnu inú krajinu.
<P>
Nevysvetľujú však, prečo ľudia, ktorí v 20. storočí tak veľa trpeli, spôsobujú tak veľa utrpenia iným ľuďom v tomto storočí. Izrael premenil Gazu na peklo: zem sa otriasa výbuchmi dokonca aj počas prerušenia paľby, v uliciach sú povozy ťahané somármi a na oblohe lietadlá F-16, stroje na zabíjanie 21. storočia, zhadzujúce bomby, už 300 detí je mŕtvych, stovky ďalších má končatiny roztrhané na kusy.
<P>
Toto nie je primeraná reakcia civilizovanej mocnosti. To je zlo. To je zlo. Áno, Hamas musí prestať s bombardovaním. Ja sám som to už povedal predstaviteľom Hamasu v Gaze, ale dosť už bolo pokryteckých rečí od izraelských verejných činiteľov o potrebe poraziť terorizmus, pretože bombardovaní Palestínčania by mohli menovať teroristov a menovali by Olmerta, Livniovú a Baraka.
<P>
Máme istú zodpovednosť za konanie Izraela. Pri žiadnej príležitosti v minulosti, nespomínam si ani na jednu, Európska únia nepodporila svoju kritiku zaobchádzania s Palestínčanmi zo strany Izraelčanov žiadnymi opatreniami. Dávame Izraelu zelenú, aby konal, ako si želá a znásobili sme toto zlyhanie ignorovaním ponaučenia z histórie. Mier sa nedá uzavrieť bez rozhovoru s nepriateľom, a my predsa odmietame hovoriť so zvolenými predstaviteľmi palestínskeho ľudu.
<P>
Momentálne ukončujeme rokovania s Izraelom o rozšírenej dohode o spolupráci. Neplánujeme odsúdiť Izrael: plánujeme ho odmeniť. Tí, ktorí chcú mier na Blízkom východe, tí, ktorí chcú vidieť spravodlivosť na obidvoch stranách, musia uznať, že prišiel čas prehodnotiť situáciu.
<SPEAKER ID="286" NAME="Seán Ó Neachtain" AFFILIATION="UEN">
- (GA) Vážený pán predseda, vojna v Gaze je desivá a poburujúca. Každý vie, že vojenské riešenie na Blízkom východe nebude fungovať. Politické rozhodnutie je jediný spôsob ako znovu nastoliť mier a zmierenie v danom regióne. Aby to bolo možné dosiahnuť, násilie musí bezodkladne skončiť.
<P>
Podporujem vytvorenie nezávislého, trvalo udržateľného palestínskeho štátu, ale podmienkou je primerane dobré hospodárstvo a vhodný politický plán. Naším cieľom by malo byť zabezpečiť, aby tieto dva štáty existovali v danom regióne a navzájom sa rešpektovali.
<P>
Izrael má právo brániť sa, ale týmito útokmi zašiel priďaleko. Útoky sú nemorálne, a medzinárodné spoločenstvo ich nemôže akceptovať.
<P>
Mierový proces na Blízkom východe sa musí začať okamžite. Dúfam, že novozvolený americký prezident Barack Obama na tom bude pracovať. Želáme mu v tejto dôležitej úlohe len samé úspechy, ako aj vo výzve, ktorá pred ním stojí.
<SPEAKER ID="287" NAME="David Hammerstein" AFFILIATION="Verts/ALE">
(ES) Vážený pán predseda, pred niekoľkými dňami som bol v Gaze a bol to veľmi intenzívny zážitok. Boli sme aj v Egypte. Domnievam sa, že sme na konci jednej éry: éry prezidenta Busha, a že posledné ťaženie prezidenta Busha sa javí ako mimoriadne krvavé a bolestivé.
<P>
Sme na bode zlomu, kedy môžeme prijať inú politiku voči Blízkemu východu, a chcel by som, aby sa v nej vedenia ujala Európska únia. Pán prezident Obama sa tiež drží tejto línie, keď hovorí, že bude hovoriť s Iránom. Áno, prezident Obama bude hovoriť s Iránom a my musíme hovoriť na Blízkom východe so všetkými vrátane Hamasu.
<P>
Táto nová politika na Blízkom východe musí byť politikou spolupráce, a prinajmenšom musí zotrvať pri našich hodnotách a pri medzinárodnom práve. Stovky detí, ktoré sme videli v Gaze, a ktoré viseli na našich zbraniach a hľadeli na nás očami plnými nádeje, si zaslúžia odpoveď, rovnako ako deti Izraela.
<P>
To si vyžaduje konkrétne kroky, vyžaduje si to pozemnú akciu, aby sme dali nádej tým zraniteľným. Najpoľutovaniahodnejším aspektom je, že premiér Fayad, prezident Abbas, prezident Mubarak a kráľ Abdulláh sa teraz v uliciach arabského sveta obviňujú zo zrady. Keď som v púšti Sinai zastavil taxík, aby som si dal kávu, na veľkoplošných obrazovkách sme stále videli Chaleda Mešála.
<P>
Toto je dôsledok, vedľajšie škody tohto útoku na Gazu. Neprinesie to mier Izraelu, ani bezpečnosť, ktorú chceme, nehovoriac o tom, že to neprinesie nič dobré ani nám. Ak tento konflikt nezastavíme, prinesie nenávisť do ulíc samotnej Európy.
<SPEAKER ID="288" NAME="Miguel Portas" AFFILIATION="GUE/NGL">
(PT) Tisíc je číslo dnešného dňa, tisíc úmrtí na ponaučenie z čiernej kapitoly histórie. Prepáčte mi moju úprimnosť - ešte koľko životov to bude stáť, aby Tzipi Livniová a Ehud Barak boli zvolení vo februárových voľbách?
<P>
Sme tu dnes, aby sme žiadali zastavenie paľby a koniec hromadného zabíjania civilistov. Avšak rezolúcia vyvoláva otázky aj o našej vlastnej zodpovednosti. Pripomína nám, že Rada sa rozhodla zlepšiť diplomatické vzťahy s Izraelom v rozpore so stanoviskom tohto Parlamentu. Bola to očakávaná spoluvina. Dnes počujem: "Je nevyhnutné rozprávať sa s Hamasom." Ušetrili by sme roky, keby sme uznali voľby v Palestíne.
<P>
Úlohou Európy nie je podporovať politiku a skazu vynútenú silnejšou stranou. Jej úlohou je počúvať hlas ľudu, ktorým sa plnia ulice a námestia našich miest.
<P>
Teraz žiadame zastavenie paľby, ale musíme si uvedomiť, že mier závisí od skončenia okupácie. Toto slovo upadlo do zabudnutia, ale musí sa vyškrtnúť zo zoznamu zakázaných slov, na ktorý ho dostala mocenská politika.
<SPEAKER ID="289" NAME="Kathy Sinnott" AFFILIATION="IND/DEM">
Vážený pán predseda, udalosti v Gaze sú srdcervúce. To, že pustošenie stále trvá údajne kvôli Západu, je nepochopiteľné. Stopercentne súhlasím s tým, že Izraelčania majú právo žiť bez hrozby raketových útokov. Ale to, čo sa deje v Gaze, nie je spravodlivosť: je to vraždenie. Nie je žiadne ospravedlnenie, nie je žiadne možné zdôvodnenie.
<P>
Najhanebnejšie pre nás v EÚ je, že za tým stojí jeden z našich preferovaných obchodných partnerov. Hodnota obchodu medzi EÚ a Izraelom v roku 2007 bola 25,7 miliárd EUR. Vzhľadom na peňažnú sumu, ktorou sa podieľame na izraelskom hospodárstve, nesieme závažnú zodpovednosť, keď sa tieto peniaze podieľajú na smrti civilistov a detí. Ak nebudeme konať, naše ruky budú rovnako poškvrnené krvou ľudí z Gazy.
<P>
Vyzývam tento Parlament a všetky orgány EÚ, aby bezodkladne uvalili hospodárske sankcie na Izrael a ponechali ich v platnosti až dovtedy, kým sa nedohodne zmysluplné prímerie. Ak urobíme čo len o kúsok menej než všetko, čo je v našich silách, aby sme zastavili toto zabíjanie, staneme sa spolupáchateľmi masakra.
<SPEAKER ID="290" NAME="Tokia Saïfi" AFFILIATION="PPE-DE">
- (FR) Vážený pán predseda, ešte raz opakujem, že na Blízkom východe hovoria zbrane. Ešte raz opakujem, že hlavnými obeťami sú ženy a deti, tisíce ktorých boli zranené a stovky usmrtené. Ešte raz opakujem, že história sa opakuje, v celej svojej hrôze, na prahu Európy. Vidíme však, že napriek istým iniciatívam Európa neprispieva efektívne k riešeniu tohto závažného konfliktu, ktorý sa odohráva v bezprostrednej blízkosti sféry jej vplyvu. Drvivá väčšina verejnosti to považuje za ťažko pochopiteľné a ľudia čoraz viac odmietajú akceptovať takúto bezmocnosť.
<P>
Pani komisárka, musíme sa energicky a rozhodne ujať vedenia v záujme dosiahnutia mieru. Únia pre Stredozemie musí hrať hlavnú úlohu a rovnako aj Euro-stredomorské parlamentné zhromaždenie. V súlade s týmto musí Európsky parlament podporiť francúzsko-egyptský mierový plán, ktorý je za okamžité zastavenie paľby, zabezpečenie hraníc medzi Izraelom a pásmom Gazy, opätovné otvorenie hraničných priechodov a predovšetkým za zrušenie blokády pásma Gazy.
<P>
Musíme tiež žiadať okamžité uplatnenie rezolúcie OSN. Po ukončení tohto prvého štádia musíme pokračovať návrhom na použitie vojenskej sily, nie na medzinárodnej ale na európsko-stredozemnej úrovni. Toto gesto by bolo zakladajúcim aktom silnej politickej vôle dosiahnuť "európsky mier", na ktorý všetci obyvatelia Stredozemia čakajú tak dlho.
<P>
Chcela by som dnes tiež upozorniť na novú situáciu. Blízkovýchodným konfliktom kúsok po kúsku vstupujeme na veľmi nebezpečné územie, kde dochádza ku stretu civilizácií. Vskutku, už od samotného začiatku izraelsko-palestínskeho konfliktu sa arabská verejná mienka viezla na vlne popularity. Dnes je to moslimská verejná mienka, ktorá siaha ďaleko za hranice arabských štátov. To svedčí o radikálnej zmene v samotnej povahe konfliktu. Európa má naliehavú historickú zodpovednosť upevniť dialóg medzi civilizáciami.
<SPEAKER ID="291" NAME="Véronique De Keyser" AFFILIATION="PSE">
- (FR) Vážený pán predseda, už tak veľa krát som sa v tomto Parlamente ujala slova, aby som povedala, že by sme sa mali chopiť akejkoľvek príležitosti na mier, aj tej najmenšej, a že napriek všetkému by sme mali hovoriť s Hamasom, pretože vyhral voľby, a že sa už k tejto téme nechcem vracať.
<P>
Som plná smútku a hnevu, a hoci si dnes neželám poddať sa emóciám stojac tvárou v tvár tomuto masakru, tvárou v tvár vojnovej propagande, ktorú počujem všade okolo, tvárou v tvár zmätku, tvárou v tvár vlne nenávisti a antisemitizmu, ktorá začína zachvacovať naše ulice, chcela by som povedať len niekoľko slov: Európa sa musí vrátiť na začiatok, a hoci pre mňa sú to očividné fakty, niekedy je dobré na ne poukazovať.
<P>
Po prvé, život Palestínčana je rovnako cenný ako život Izraelčana, a nielen jeho život, ale aj jeho budúcnosť a tiež jeho sloboda. Po druhé, medzinárodné právo sa musí rešpektovať a medzinárodné právo samozrejme znamená okamžité zastavenie paľby. Existujú všetky rezolúcie OSN ako aj Ženevské dohovory. Faktom je, že tento región sa dnes stal bezzákonným regiónom, kde je všetko zdanlivo povolené a kde sa obyvatelia držia ako rukojemníci. Po tretie, bude potrebné učiniť zadosť spravodlivosti za všetky tieto zločiny, bez ohľadu na to, o aké zločiny ide alebo kde boli spáchané. Bez mieru nikdy nebude bezpečnosť, ani mier bez spravodlivosti. Prechodná spravodlivosť existuje, bola pre tento účel vytvorená, a ak sa nevyužije, nenávisť sa bude šíriť ďalej. Počas niekoľkých predchádzajúcich dní sme nazhromaždili množstvo nenávisti, ktorá bude nebezpečnejšia ako bomby. Európa musí presadiť uplatnenie podmienok dohôd o partnerstve, vrátane odseku 2 asociačných dohôd o rešpektovaní ľudských práv. Toto je povinnosť vyplývajúca z daných dohôd, ktorú nemožno opomenúť. Na záver, Izrael nie je výnimočný prípad. Má svoje zodpovednosti ako štát a nemožno ho klásť na rovnakú úroveň ako Hamas. Pokiaľ ide o medzinárodné právo, neexistuje žiadna "voľná priepustka z väzenia".
<P>
V nedeľu sme v Gaze nechali ľudí chytených do pasce, uväznených v gete pod bombami, a stovky tisícok detí, ktorých budúcnosť máme dnes v rukách my, a dostali sme sa von z Gazy jednoducho preto, lebo sme Európania. Jediní Palestínčania opúšťajúci Rafah sú tí, ktorých nakladajú nohami napred do sanitky, pretože sú buď mŕtvi alebo zranení.
<P>
Európa prestane byť Európou, a žiadny občan nebude sám seba pokladať za Európana, ak zabudneme na tieto základy.
<P>
(potlesk)
<SPEAKER ID="292" NAME="Frédérique Ries" AFFILIATION="ALDE">
(FR) Vážený pán predseda, chcela by som začať zopakovaním slov pána poslanca Cohn-Bendita. Dnes sa nás zmocňuje beznádej, táto vojna je tragédiou. Obrazy utrpenia a smrti, ktoré sledujeme na našich obrazovkách bez prestania už tri týždne, sú neznesiteľné, tak ako, rýchle dodávam, každý obraz vojny, všetkých konfliktov, vrátane tých, o ktorých sa hovorí oveľa menej, ak vôbec, napríklad v Konžskej demokratickej republike, Dárfúre, Zimbabwe a predtým v Čečensku, hrôzy, ktoré sa diali bez povšimnutia médií, a čo by som chcela zdôrazniť, uprostred politického ticha.
<P>
Už pri viacerých príležitostiach v tomto Parlamente som zdôraznila skutočnosť, že pobúrenie niektorých mojich kolegov poslancov a poslankýň sa mení v závislosti od okolností. Avšak, ako pani Morgantiniová často zdôrazňovala, pokiaľ ide o umierajúcich ľudí, neskladajú sa žiadne účty, utrpenie nemá žiadnu hierarchiu, každá obeť, či už je to muž, žena alebo dieťa, a na ktorejkoľvek strane, znamená jednu zbytočnú obeť navyše.
<P>
Teda, čo by sme mali teraz robiť, aby sme zaručili, že naša dnešná rozprava nebude tým, čím často je - pomerne nezmyselnou, zbytočnou konfrontáciou? Neprestávajúce vzájomné urážky pokiaľ ide o historickú zodpovednosť jednotlivých strán sa mi javia ako dokonalý príklad takejto zbytočnosti.
<P>
Zobrala som si slovo v tejto rozprave neskoro, a teda argumenty ste už počuli. Určite by bolo možné klásť otázky o rozsahu izraelskej krízy a izraelského protiútoku, ale za žiadnych okolností nie o práve Izraela na bezpečnosť. Ktorá z našich západných vlád by sa súhlasne prizerala tomu, ako jej občanov ostreľujú tisícky rakiet, bez reakcie? Táto otázka si nežiada odpoveď.
<P>
Čo je viac než žiadať bezpodmienečné dohodnutie ukončenia paľby, a samozrejme aj zaručenie dodávky humanitárnej pomoci a zastavenie dodávky zbraní cez tunely, a čo je skutočnou výzvou dneška, je nevyhnutne zamerané na budúcnosť. Základy mieru sú dobre známe: boli identifikované už v Tabe, Camp Davide a Annapolisse. Pani Ferrerová-Waldnerová na to poukázala. Väčšina z týchto prvkov, hoci nie všetky, je prednesená, a to si vyžaduje obete na obidvoch stranách. A keď hovorím o obetiach, súhlasím s pánom Schulzom, ktorý momentálne nie je prítomný v Parlamente. Otázka nespočíva v tom, či sa bude viesť dialóg s Hamasom, ale ako sa bude viesť a za akých podmienok.
<P>
Väčšina z mojich kolegov poslancov a poslankýň presiahla svoj rečnícky čas o 50 sekúnd, preto vás prosím, vážený pán predseda, dovoľte mi dokončiť prejav.
<P>
Odpoveď dal Jásir Arafat v máji 1989, kedy vyhlásil svoju chartu, ktorá priniesla koniec slobody a skazu, za neplatnú. Tieto slová sa navyše stali súčasťou palestínskej slovnej zásoby. Vnútropalestínske zmierenie sa dosiahlo predovšetkým za túto cenu a úlohou Európskej únie je docieliť, aby sa protagonisti z Palestíny, Izraela, ale aj ich arabskí susedia, Egypt a Jordán, stali partnermi na základe trvalej mierovej dohody.
<P>
(potlesk)
<SPEAKER ID="293" NAME="Feleknas Uca" AFFILIATION="GUE/NGL">
(DE) Vážený pán predseda, v nedeľu 11. januára sme navštívili pohraničné mesto Rafah v pásme Gazy, ktoré je úplne zablokované. To znamená, že civilné obyvateľstvo nemá žiadnu šancu uniknúť každodennému bombardovaniu izraelskou armádou. Pokiaľ ste to nevideli na vlastné oči, neviete si predstaviť, ako veľa ľudí v Gaze trpí, a ako veľmi naliehavé je dosiahnuť mierové, definitívne riešenie tohto konfliktu. Všetkých nás hlboko zasiahlo a osobne sa nás dotklo nesmierne utrpenie palestínskeho ľudu a ohromná skaza.
<P>
Preto by som rada čo najdôraznejšie zopakovala, že izraelské bombardovanie musí okamžite prestať, a rovnako aj raketové ostreľovanie Izraela Hamasom, a zastaviť treba aj pašovanie zbraní z Egypta do pásma Gazy. Okrem toho sa musia okamžite otvoriť hranice, aby do regiónu mohla prúdiť pomoc, ktorá je už pripravená a čaká na doručenie civilnému obyvateľstvu. Na hraniciach sme videli aj lekárov, ktorí sú pripravení vycestovať do regiónu a poskytnúť pomoc, no nemôžu, pretože hranice sú zatvorené. Preto by som chcela opätovne apelovať na to, aby sa otvorili hranice, čo umožní poskytnúť pomoc.
<SPEAKER ID="294" NAME="Vladimír Železný" AFFILIATION="IND/DEM">
- (CS) Vážený pán predseda, komu by nezovrelo srdce, keď vidí raketou zabité deti? Pocit je to strašný, ale nemal by oprávňovať pokrytectvo. Ktorá z európskych krajín by prejavila toľko zdržanlivosti ako Izrael a počas niekoľkých rokov by znášala útok viac ako 7 000 rakiet, ktoré v každej chvíli ohrozovali životy viac ako jedného milióna civilistov?
<P>
Ale obyvatelia Gazy nie sú len nevinné obete. Oni nadšene, vedome, slobodne a demokraticky zvolili Hamas a jeho chartu. A pod slovom oslobodenie nemali na mysli oslobodenie už slobodnej Gazy, ale oslobodenie Tel Avivu a Haify od Židov, deštrukciu štátu Izrael. Ak niekto volí zločincov, potom s nimi musí logicky znášať ich osud. Najmä vtedy, ak sa títo zločinci skrývajú za sukne žien a deti ako za rukojemníkov, ak odpaľujú rakety zo škôl a mešity menia na obrovské sklady zbraní. Spomínam si na bombardovanie Drážďan, ktoré britské lietadlá v roku 1944 zrovnali so zemou a zabili pritom 92 000 civilistov, prevažne žien a detí. Nikto sa pokrytecky nepohoršoval. Nemci si slobodne zvolili Hitlera a delili sa s ním o jeho osud. Obyvatelia Gazy takisto vedeli, koho volia a prečo.
<P>
Naopak v rukách Hamasu skončila významná časť prostriedkov, ktoré z EÚ do Gazy prúdia. Asi preto, aby sa obyvatelia Gazy mohli s plným žalúdkom a dobrým zabezpečením z EÚ plne venovať hĺbeniu tunelov pre čoraz smrtonosnejšie zbrane proti izraelským civilistom. Veľmi proporčné!
<SPEAKER ID="295" NAME="Gunnar Hökmark" AFFILIATION="PPE-DE">
(SV) Vážený pán predseda, pre našu dnešnú rozpravu sú charakteristické dve dôležité veci. Prvou z nich je, že veľká väčšina členov tohto Parlamentu chce dosiahnuť rýchle zastavenie paľby. Druhou je obrovská podpora pre požiadavku, aby všetky zúčastnené strany akceptovali právo štátu Izrael na pokojnú existenciu v rámci svojich hraníc. Toto je východiskový bod, ktorý je dôležitý pre Európsku úniu. Dôležitý je preto, lebo to, čoho sme svedkami v Gaze, je tragédia. Každý stratený život je tragédia, bez ohľadu na to, na ktorej strane hraníc. Nemyslime si, že táto tragédia by bola menšia, keby sa tím, ktorí úmyselne zabíjajú civilistov, podarilo dostať ďalej medzi civilistov pomocou ostreľovania raketami.
<P>
Je to tragédia aj z toho dôvodu, že bráni vytvoreniu palestínskeho štátu, a teda mierovému riešeniu. Je to tragédia, ktorá postihuje aj medzinárodné spoločenstvo, pretože to, čo sa deje teraz, sa nestalo zo dňa na deň, ale vznikalo postupne, opätovným zbrojením, pašovaním zbraní a dlhodobým ostreľovaním raketami.
<P>
Pre nás je dôležité pochopiť, že toto nie je tragédia, ktorá vznikla z konfliktu medzi Židmi a Palestínčanmi. Dôrazne namietam voči hocikomu, kto by sa pokúsil démonizovať národ. Keď som počul, ako sa pán poslanec Davies snažil zvaliť vinu na národ, postrehol som tón, ktorý by podľa môjho názoru nemal zaznieť na pôde tohto Parlamentu. Nejde o konflikt medzi Palestínčanmi a Židmi, nejde ani o konflikt medzi izraelskými a palestínskymi činiteľmi, ide o konflikt medzi extrémistickými a umiernenými silami v danom regióne. Dajme svoju podporu umierneným silám, dajme jasne najavo všetkým, ktorí šíria nenávisť a chcú zničiť štát Izrael, že neuspejú. Ak Európa vyšle do sveta toto posolstvo, posilníme umiernené sily a položíme lepšie základy pre mier.
<SPEAKER ID="296" NAME="Marek Siwiec" AFFILIATION="PSE">
(PL) Vážený pán predseda, rád by som oslovil tých, ktorí v tomto Parlamente odpálili nálož plnú pretvárky a demagógie. Toto je jedna zo série vojen, ktoré sa navzájom podobajú, ale aj líšia. Konflikt, o ktorom dnes diskutujeme, je asymetrický.
<P>
Tri roky bol Izrael bombardovaný po domácky vyrobenými raketami, a v tomto Parlamente nezaznelo jediné slovo odsúdenia voči tým, ktorí ich odpaľovali. Dnes odsudzujeme Izrael. Je ľahké odsúdiť Izrael, pretože je členom OSN. Má niečo, čo sa dá odsúdiť, má štátne orgány. Je tam vláda, ktorú možno odsúdiť a zavrhnúť. Na druhej strane je teroristická organizácia, ktorej skutočná identita nie je známa. Organizácia, ktorá sa hrá so životmi nevinných ľudí, keď koná poza ich chrbát. Ďalším asymetrickým prvkom je, že na jednej strane rátame Palestínčanov, ktorí boli dramaticky usmrtení, keď boli použití ako ľudské štíty, bez toho aby sme na druhej strane poukázali na Izraelčanov, ktorí boli zabití a tisíce ktorých sú v ohrození života, pretože krviprelievanie sa nedá vynahradiť ďalším krviprelievaním. Ale najhoršia vec v tomto Parlamente je nepomer medzi slovami a činmi. Je pre nás jednoduché hovoriť, ale je veľmi ťažké účinne konať. Bez medzinárodnej účasti sa tento konflikt nikdy nevyrieši.
<P>
Na záver by som rád oslovil tých, ktorí protestovali voči neproporčnému použitiu sily zo strany Izraela. Vážené dámy, vážení páni, chceli by ste, aby teroristická organizácia odpálila 7 000 rakiet z Izraela do Gazy? Bolo by to proporčné? Pretože toto je neproporčný konflikt, v ktorom právo je neúčinné, budeme si na to musieť jednoducho zvyknúť, inak sa budeme stále točiť v kruhu a používať slová, ktoré sa neopierajú o realitu. Názory vyslovené sediac pred televíznou obrazovkou pri horiacom krbe neodzrkadľujú pravdu o tomto konflikte.
<SPEAKER ID="297" NAME="Predseda">
Vážené dámy, vážení páni, teraz skutočne musím trvať na tom, aby ste dodržiavali svoj rečnícky čas. Nikdy som neprerušoval rečníkov, dokonca ani keď ich rečnícky čas uplynul, ale pán Schwarzenberg nám už venoval viac svojho času, ako sme očakávali. Ako mi bolo oznámené, má čas najneskôr do 17.20 hod. Naliehavo vás prosím, aby ste mali na pamäti čas, o ktorý ste požiadali. Pán poslanec Morillon ako generál nám určite bude dobrým príkladom.
<SPEAKER ID="298" NAME="Philippe Morillon" AFFILIATION="ALDE">
- (FR) Vážený pán predseda, dosiahnutie trvalého mieru v Gaze bude možné jedine nasadením mnohonárodných zásahových jednotiek pod záštitou OSN. Po prvýkrát sa zdá, že Izrael sa zmieril s týmto riešením, ktoré Palestínčania opakovane znovu a znovu požadovali. Neviem, kedy budú tieto jednotky pripravené zasiahnuť, no zásah nebude možný skôr, ako sa dosiahne dohoda medzi zúčastnenými stranami konfliktu, ale my všetci dúfame, že to bude čo najskôr. Viem však, že táto misia si bude vyžadovať úplnú nestrannosť od tých, ktorí ju budú viesť. Domnievam sa, že Európska únia bude preto v najlepšej pozícii konať a prečo tak neurobiť v rámci Únie pre Stredozemie, pán Pöttering?
<P>
Táto bude mať najlepšiu pozíciu na konanie, nakoľko, či už je to pravda alebo nie, Američania sa považujú za sympatizantov Izraelčanov a Arabi za sympatizantov Palestínčanov. Vážený pán úradujúci predseda Rady, nemyslíte si, že by sme sa mali na toto pripraviť?
<SPEAKER ID="299" NAME="Zbigniew Zaleski" AFFILIATION="PPE-DE">
Vážený pán predseda, dlhotrvajúci konflikt a okupácia podnecujú hnev, zúrivosť a sklamanie z konania právnych orgánov, čo spôsobuje niečo, čo by sme mohli nazvať "efekt Hamas", pričom ide o závažný faktor. Odmietanie Izraela Arabmi, stúpencami islamu a Hamasu je rovnako neprijateľné ako používať deti ako ľudské štíty. Nemalo by sa pripustiť ani neprestajné ohrozenie, v ktorom žijú izraelské deti.
<P>
Otázka znie, či sú izraelské orgány v tomto bludnom kruhu agresivity schopné vziať si ponaučenie zo šesťročnej histórie tohto regiónu a uplatniť stratégiu "oddelenia skalpelom" na dva štáty. Viem, že sa obávajú ohrozenia od ich agresívneho a nevyspytateľného suseda, ktorý ich ostreľuje raketami, ale v tejto veci by medzinárodné spoločenstvo vrátane EÚ, mohlo prísť na pomoc.
<P>
Je toto riskantné riešenie dnes prijateľné pre Izrael? Ale je vôbec nejaké iné riešenie? Ak áno, povedzte mi aké. Očakávať, že Hamas vymrie prirodzenou smrťou, alebo že sa sami navzájom zbombardujú, je naivná predstava, a preto Izrael potrebuje viac odvahy. Západné veľmoci v roku 1948 nevytvorili dva štáty, ale mali by tak urobiť teraz. Kľúčová zodpovednosť nezmizne sama od seba. Buďme v tejto stratégii odvážnejší.
<SPEAKER ID="300" NAME="Jelko Kacin" AFFILIATION="ALDE">
- (SL) Izraelský štát zavelil izraelskej armáde zničiť Hamas v Gaze. Avšak izraelská armáda likviduje Hamas zabíjaním Palestínčanov v Gaze. Jednu tretinu obetí tvoria deti a polovicu všetkých obetí tvoria ženy a deti - ale ony nie sú členmi Hamasu.
<P>
Rozsah vojenského násilia je obrovský a neprimeraný. A ako je možné dosiahnuť prímerie, keď ani jedna zo strán neuznáva legitimitu tej druhej strany? Nepriateľa nemožno vnímať ako objekt útoku a zničenia, ale ako subjekt, ako partnera, s ktorým možno uzavrieť prímerie a ktorý bude v budúcnosti zodpovedať za udržanie mieru. Izrael musí uznať Hamas a začať s ním viesť dialóg, a naopak - Hamas musí uznať Izrael. Iná cesta neexistuje. Akýkoľvek druh mieru je lepší ako krvavý konflikt.
<P>
Vojenské násilie sa musí bezodkladne a prioritne nahradiť politickým riešením. Avšak, izraelský premiér Ehud Olmert sa stále snaží posilniť svoju pošramotenú reputáciu tým, že nechce umožniť zastavenie paľby.
<SPEAKER ID="301" NAME="Jana Hybášková" AFFILIATION="PPE-DE">
- (CS) Vážený pán predseda, vážená pani komisárka, dovoľte mi pogratulovať vám k výsledkom dosiahnutým vašimi spoločnými rokovaniami, rokovaniami trojky v Izraeli. Na rozdiel od tlače vieme, že to bola práve vaša misia, ktorá priviedla izraelskú stranu k diskusii o otvorení humanitárnych koridorov a každodennému zastaveniu paľby. Myslím, že je to po prvýkrát, kedy je Európa akceptovaná izraelskou stranou ako významný partner a české predsedníctvo ako dôležitý reprezentant.
<P>
Napriek ohromnému tlaku ľavice dohodol včera Európsky parlament rezolúciu, ktorá je dosť výnimočná. Aj v takto vypätej situácii je rezolúcia vyváženou, rezolúciou, pod ktorú sa môže podpísať aj pravica, rezolúciou, ktorá nie je len pamflet či politické víťazstvo ľavice. Podarilo sa nám, aby nebolo položené žiadne, ani len pomyselné znamienko rovnosti medzi existujúci štát a teroristické hnutie. Kľúčový cieľ, uznanie existencie štátu Izrael, zrieknutie sa násilia a vstúpenie Hamasu do dohôd OOP ostáva zachovaný, rovnako aj požiadavka na čo najrýchlejšie dosiahnutie trvalého prímeria.
<P>
Napriek tomu sme ale nepriniesli žiadnu pridanú hodnotu. Traja vedúci izraelskí predstavitelia, pán Barak, pani Livniová a pán Olmert sa v tejto chvíli nevedia dohodnúť na podmienkach a zárukách prímeria. Kľúčom je jednoznačne Egypt. Kľúč je v spôsobe záruky kontroly tunelov, kontroly pašovania, ktorá bude prijateľná pre egyptskú stranu. Čo robí v týchto chvíľach Rada? Ako postupuje pri rokovaniach s egyptskou stranou o technickej misii, medzinárodnom monitorovaní, technickom dohľade a zriadení pomocnej hraničnej misie Európskej únie na hraničnom priechode v Rafahu? Čo môžeme my poslanci, ktorí sa dnes večer stretneme s egyptským veľvyslancom, žiadať od egyptskej strany, alebo naopak, čím môžeme prispieť k rokovaniam s Egyptom?
<SPEAKER ID="302" NAME="Libor Rouček" AFFILIATION="PSE">
- (CS) Vážené dámy a páni, chcel by som vyzvať Radu a Komisiu, aby zosilnili tlak na obidve strany konfliktu s cieľom zastaviť pokračujúce násilie. Máme tu rezolúciu Rady bezpečnosti číslo 1860 a je potrebné dodržiavať jej ustanovenia. Je potrebné prijať záruky na zaistenie dlhodobého prímeria a umožniť otvorenie humanitárneho koridoru. Bolo tu opakovane povedané, že neexistuje vojenské riešenie izraelsko-palestínskeho konfliktu. K trvalému mieru vedie cesta jedine cez politické rokovania. Tu je potrebné, aby Európska únia v spolupráci s novou vládou Spojených štátov a Ligou arabských štátov hrala oveľa výraznejšiu politickú úlohu, ako to bolo doteraz. Dlhoročný konflikt je potrebné ukončiť politickou dohodou, ktorá bude vychádzať z riešenia založeného na vytvorení dvoch štátov, umožní Izraelčanom a Palestínčanom žiť spolu v mieri v rámci bezpečných, medzinárodne uznávaných hraníc a bude sa usilovať o vybudovanie mierového systému regionálnej bezpečnosti na celom Blízkom východe.
<SPEAKER ID="303" NAME="Ioannis Kasoulides" AFFILIATION="PPE-DE">
Vážený pán predseda, diskutujeme o ďalšej humanitárnej tragédii v našom susedstve - v tesnom susedstve s mojou krajinou - dvoch z našich partnerov v Stredozemí. Bohužiaľ, Palestínčania zatiaľ neakceptovali, že samovražedné bomby či rakety Kassam nikdy neprinesú vyslobodenie z okupácie ich územia. Izrael si neuvedomuje, že takáto rozsiahla vojenská odpoveď podnecuje nových potenciálnych samovražedných atentátnikov a privoláva nové rakety Kassam pri prvej možnej príležitosti.
<P>
Čo bude s nevinnými civilistami, nebojujúcimi ženami a deťmi? Nikto sa o nich nezaujíma. Nikto sa nezaujíma o deti zabité, zmrzačené, popálené a traumatizované, sú ich stovky - deti Izraela a Palestíny. My, sediac v pohodlí pred televízormi a hľadiac na ne sa cítime zle. Ako sa asi cítia ony?
<P>
Čo môžeme robiť? Vzájomné obviňovanie civilistom nepomôže. Výzvy a rezolúcie civilistom nepomôžu. Ako môžeme prejsť od slov k činom? Teraz je ten správny čas na rokovanie so zúčastnenými stranami o vytvorení medzinárodných jednotiek - ako navrhli aj ďalší kolegovia poslanci a poslankyne. Tieto jednotky by boli vyslané do Gazy spolu s početnými policajnými zložkami vytvorenými arabskými krajinami s cieľom zabezpečiť výcvik a pomoc pre palestínske policajné zložky v rámci rozsiahleho mandátu OSN v záujme nastolenia práva a poriadku a tiež s európskymi vojenskými jednotkami, ktoré by zastavili raketové ostreľovanie a pašovanie zbraní a zabezpečili otvorenie hraničných priechodov v plnom rozsahu. Už viac nemôžeme nechať osud civilistov v rukách znepriatelených strán.
<SPEAKER ID="304" NAME="Giulietto Chiesa" AFFILIATION="PSE">
- (IT) Vážený pán predseda, vážené dámy, vážení páni, Piero Gobetti, svetoznámy taliansky antifašista, povedal, že keď je všetka pravda na jednej strane, zaujať šalamúnsky postoj znamená byť absolútne predpojatý. Toto je momentálne prípad Gazy, preto dúfam, že Parlament nájde tie správne slová a zastaví Izrael. Ak sa mu to nepodarí, história si to zapamätá ako hanebné, a rovnako aj Palestínčania, európska a arabská verejná mienka.
<P>
Izrael bombarduje a decimuje geto. Synovia tých, ktorí boli vyhladení, sa stali tými, ktorí vyhladzujú. Na toto neexistuje žiadne ospravedlnenie, neobstojí ani argument, že Izrael má právo na svoju vlastnú bezpečnosť. Každý, kto chce vidieť, vidí, že dnes nikto nie je schopný ohroziť bezpečnosť či existenciu Izraela. Je to jasné z nepomeru pozemných síl, je to jasné z počtu mŕtvych a zranených, je to jasné z podpory, ktorou Západ zahŕňa Izrael. Jediným účelom tohto masakra je zabrániť vytvoreniu palestínskeho štátu. Týmto spôsobom sa zabíja mier, a preto musíme zastaviť Izrael.
<SPEAKER ID="305" NAME="Stefano Zappalà" AFFILIATION="PPE-DE">
(IT) Vážený pán predseda, vážené dámy, vážení páni, chcel by som sa poďakovať úradujúcemu predsedovi Rady a českému ministrovi zahraničných vecí za to, že sú ešte stále s nami, nie sme veľmi zvyknutí na takú veľkú účasť v tomto Parlamente, akú dnes ukázalo české predsedníctvo.
<P>
Domnievam sa, že pani Muscardiniová má pravdu, odporúčam tým, ktorí nevedia, ako to vyzerá v tejto oblasti, a ktorí musia byť schopní vyjadrovať sa presne, aby sa išli pozrieť, ako veci vyzerajú na mieste, či už ako turisti alebo s inými cieľmi. Niektorí z nás boli v Palestíne za rôznych okolností, ako pozorovatelia volieb Abú Mazena alebo iných volieb, a verím, že len ten, kto všetko videl na vlastné oči, môže mať presnú predstavu o tom, ako sa veci majú.
<P>
Myslím, že po celý čas, a tieto udalosti trvajú už desaťročia a nie sú nové, sme jedinými porazenými my, tu v západnom svete, pretože my sme sa nikdy vážne nezaoberali týmto problémom a nikdy sme sa ho nepokúsili vyriešiť, vždy sme ho vnímali ako problém medzi dvoma znepriatelenými stranami.
<P>
Bol som v Palestíne niekoľkokrát a niekoľkokrát som bol v Izraeli, takže poznám situáciu, síce nie dokonale, ale dostatočne dobre, a domnievam sa, že v skutočnosti sa netýka len dvoch strán, ale troch. V tomto konkrétnom prípade je problém medzi teroristami a štátom Izrael, pričom Palestínčania sú obete uväznené niekde uprostred. Hamas nepredstavuje palestínsky ľud, možno predstavuje jeho časť, ale určite nepredstavuje palestínsky ľud ako celok.
<P>
Mám film, ktorý predpokladám majú mnohí ďalší poslanci, a tento film ukazuje všetky izraelské obete, vrátane detí a ľudí všetkých vekových kategórií, obete všetkých rakiet, ktoré odpálil a stále odpaľuje Hamas. Vôbec nie je náhoda, že je obrovský rozdiel medzi pásmom Gazy a Západným brehom Jordánu.
<P>
Obraciam sa touto pripomienkou na vás, vážený pán úradujúci predseda Rady a na vás, vážená pani komisárka, zastupujúc Európu. Verím, že musíme túto situáciu riešiť správne. Domnievam sa, že dnes je najdôležitejšie zo všetkého posilniť pozíciu Abú Mazena, ktorý je najslabšou postavou zo všetkých v tejto situácii, spolu s Palestínčanmi, ktorí v tomto konflikte nič neznamenajú. Som presvedčený, že skutočnými porazenými sme my všetci.
<SPEAKER ID="306" NAME="Maria-Eleni Koppa" AFFILIATION="PSE">
(EL) Vážený pán predseda, verejná mienka v celej Európe žiada od Únie jedinú vec: zastaviť zabíjanie palestínskeho ľudu. Musíme odsúdiť slepé násilie bez ohľadu na jeho pôvod, ale musíme byť dôslední pri uznávaní toho, že Izrael reaguje štátnym terorizmom v obrovskom meradle. Asymetrickú odvetu, neslýchanú neúctu voči akémukoľvek pojmu medzinárodného a humanitárneho práva zo strany Izraela nemožno tolerovať.
<P>
Je neakceptovateľné, aby sa používali bomby s bielym fosforom a experimentálne zbrane proti civilistom, a je nehumánne, aby sa nevinné ženy a deti stávali ich terčmi. Ak by sa toto stalo v Afrike alebo v inej časti sveta, naša reakcia by bola okamžitá a rezolúcia Rady bezpečnosti OSN by bola záväzná. Avšak v prípade Izraela sa obmedzujeme na vyjadrenia a bezvýsledné diskusie.
<P>
Myslím, že by sme mali použiť všetky možné politické nástroje, vrátane asociačnej dohody, aby sme primäli Izrael zastaviť protiprávne násilie voči palestínskemu ľudu a ukončiť zákaz prístupu k humanitárnej pomoci.
<P>
Nemôžeme sa tomu nečinne prizerať, pretože to z nás robí spoluvinníkov zabíjania. Jediným riešením je okamžite ukončiť paľbu a otvoriť humanitárne koridory do Gazy a začať dialóg so všetkými zúčastnenými stranami.
<SPEAKER ID="307" NAME="Struan Stevenson" AFFILIATION="PPE-DE">
Vážený pán predseda, hrôzostrašné udalosti v Gaze počas posledných dvoch týždňov priniesli Izraelu medzinárodné odsúdenie. Dnes sme boli svedkami toho, že naši kolegovia poslanci a poslankyne sa v rozprave predbiehali v tom, kto vyjadrí čo najsilnejšie rozhorčenie voči židovskému štátu.
<P>
Ale pre jednu krajinu na Blízkom východe to bol presne ten výsledok, o ktorý sa snažila - Irán dlhé roky dodával rakety, muníciu a iné sofistikované zbrane Hamasu. Poskytoval financie a výcvik bojovníkom Hamasu. Jeho cieľom bolo vyprovokovať Izrael do pozemnej vojny a jej krvavý výsledok v podobe ohavných snímok mŕtvych detí na televíznych obrazovkách a v novinách na celom svete je lepší, ako ktorýkoľvek náborový pracovník pre fundamentalistický islam a víziu iránskych mullahov o jednotnom celosvetovom hnutí islamu proti Západu.
<P>
Fašistický režim v Teheráne je hlavným sponzorom vojny a terorizmu na Blízkom východe a tragický výsledok je presne to, čo chcel Teherán. Odvádza pozornosť domáceho obyvateľstva Iránu od hospodárskej krízy, ktorú spôsobil pád ceny ropy, a odvádza pozornosť celého sveta od snahy mullahov vyrobiť atómové zbrane. Cieľom zahraničnej politiky Iránu je stať sa dominantnou regionálnou mocnosťou na Blízkom východe. Chce zjednotiť islamský svet na základe svojej vlastnej jednoduchej a znepokojivej vízie totalitného islamského bratstva, kde ľudské práva, práva žien a sloboda prejavu sú zašliapnuté do prachu, a čo je zahanbujúce, Západ nespravil nič, čím by iránsku agresivitu konfrontoval alebo odhalil. Čeliac hromadiacim sa dôkazom o tom, že mullahovia sponzorujú terorizmus, sa Západ veľmi snažil upokojiť Teherán, ba dokonca súhlasil s jeho hlavnou požiadavkou na odstavenie hlavného iránskeho opozičného hnutia - Organizácie mudžahedínov iránskeho ľudu, jej zaradením do európskeho zoznamu teroristických skupín. Toto musí skončiť.
<SPEAKER ID="308" NAME="Richard Howitt" AFFILIATION="PSE">
Vážený pán predseda, v prvom rade si ujasnime, či tento Parlament dnes podporí rezolúciu číslo 1860 Rady bezpečnosti OSN. Mala by sa bezodkladne prijať. Ako jeden z poslancov Parlamentu, ktorí navštívili Gazu počas blokády, tvrdím, že zastavenie paľby a stiahnutie sa nestačí. Samozrejme, že chceme, aby ostreľovanie skončilo a aby teroristi prestali útočiť, ale musíme vidieť zastavenie paľby a koniec blokády tak, aby ľudia v Gaze mohli začať žiť svoje životy.
<P>
Toto je záležitosť rešpektovania medzinárodného humanitárneho práva. Organizácia na ochranu ľudských práv a Svetová islamská pomoc sa dnes vyjadrili, že každodenné trojhodinové prerušenie paľby je jednoducho žalostne málo na to, aby sa dostali na miesto a rozdali pomoc. Je to otázka primeranosti. Medzinárodne združenie Save the Children tvrdí, že 139 mŕtvych a 1 271 zranených detí sa nedá ospravedlniť sebaobranou.
<P>
Vítam dnešné vyhlásenie, ktoré vydal veľvyslanec EÚ v Izraeli, pán Ramiro Cibrian-Uzal, v tom zmysle, že EÚ a Izrael z týchto dôvodov nateraz rokovania o zlepšení svojich vzťahov "odložili na neskôr". To by mali.
<SPEAKER ID="309" NAME="Michael Gahler" AFFILIATION="PPE-DE">
(DE) Vážený pán predseda, v prvom rade potrebujeme okamžité a trvalé zastavenie paľby na obidvoch stranách - v tejto veci je v Parlamente všeobecný konsenzus. No ani potom, my - EÚ a medzinárodné spoločenstvo - nesmieme nechať osudy ľudí v pásme Gazy iba v rukách Hamasu a Izraela.
<P>
Hamasu neležia na srdci záujmy obyvateľov Gazy, pretože veľmi dobre vedel, že Izrael bude reagovať na neustále raketové útoky - a nielen počas volebných kampaní. Prieskumy v Gaze počas minulého roka ukázali pokles politickej podpory pre Hamas v prospech hnutia Fatah. Zdá sa, že Hamas sa cynicky spolieha na to, že jeho politická podpora opäť stúpne spolu so stúpajúcim počtom palestínskych obetí, zo solidarity s obeťami.
<P>
Na druhej strane Izrael má na mysli takmer výlučne záujmy svojich občanov, a preto sa medzinárodná kritika sústredí najmä na rozsah izraelskej vojenskej operácie a na to, že krajina akceptuje obrovské množstvo civilných obetí.
<P>
Z tohto dôvodu by sme my Európania nemali prestať rokovať o ďalšom zastavení paľby a financovaní rekonštrukcie infraštruktúry. Už vidím žiadosť pani komisárky o pozmeňujúci a doplňujúci návrh: Som si istý, že jeho pracovná verzia je už hotová a pripravená na odovzdanie Výboru pre rozpočet.
<P>
Nestačí ani sledovať, či Egypt zatvorí tunely na pašovanie zbraní v pohraničnej oblasti pásma Gazy. Vyzývam celé kvarteto, vrátane silnej arabskej účasti, aby sa spoločne zaviazala vyslať jednotky s rozsiahlym mierovým mandátom do pásma Gazy a priľahlých oblastí - v záujme obyvateľov Gazy, Izraela a Egypta. Súčasne musí rýchlo napredovať samotný mierový proces. V opačnom prípade sa obávam, že budeme svedkami podobných incidentov, aké sme videli v Gaze, čoraz častejšie, a to si nezaslúžia ani Palestínčania, ani Izraelčania.
<SPEAKER ID="310" NAME="Miguel Angel Martínez Martínez" AFFILIATION="PSE">
(ES) Vážený pán predseda, španielski členovia Skupiny socialistov v Európskom parlamente vnímajú situáciu v Gaze s hrôzou, bolesťou a hanbou, ale aj odhodlaním brániť mier, ochraňovať tých, ktorí trpia najviac, a zachovať dôstojnosť a nádej.
<P>
Naša hrôza pramení z opakujúcich sa scén zavraždených detí a žien zlomených žiaľom v ich nekonečnom utrpení v gete, ktorým sa Gaza stala po bombardovaní. Picasso zobrazil rovnakú hrôzu vo svojom diele Guernica, ktoré znázorňuje našu Guernicu, ktorú junkeri z jednotky Condor Legion zrovnali so zemou pred sedemdesiatimi rokmi.
<P>
Naša bolesť pramení z nesmierneho utrpenia mnohých obetí. Naša hanba pramení z neschopnosti všetkých - našich krajín, Európskej únie a medzinárodného spoločenstva - v prvom rade nedopustiť a v druhom rade zastaviť trestuhodnú agresivitu, ktorú odsudzujeme.
<P>
Naša hanba a tiež pobúrenie pramení z množstva klamstiev, množstva dvojzmyslov a množstva prázdnych rečí. Naša hanba pramení z toho, že hoci presne vieme, čo sa deje, nekonáme s potrebnou razanciou a súdržnosťou. História si preto vyžiada vysvetlenie od mnohých spolupáchateľov zločinu, prinajmenšom kvôli ich zlyhaniam.
<P>
Keďže stále platí, že "lepšie neskoro ako nikdy", a je veľmi dôležité nechať otvorené dvere nádeji, Európska únia musí podporiť oneskorenú rezolúciu Rady bezpečnosti. Avšak musí zabezpečiť jej striktné dodržiavanie, rovnako aj naša asociačná dohoda s Izraelom sa musí striktne dodržiavať, a táto ustanovuje, že v prípade správania, akého sme dnes svedkami, je možné jej pozastavenie.
<P>
Mimochodom, je Hamas zodpovedný aj za mediálne embargo, ktoré zatiaľ ešte nikto neodsúdil?
<SPEAKER ID="311" NAME="Geoffrey Van Orden" AFFILIATION="PPE-DE">
Vážený pán predseda, rád by som začal vyjadrením svojho najhlbšieho súcitu so všetkými nevinnými ľuďmi v Izraeli aj v Gaze, ktorí v minulých týždňoch a mesiacoch trpeli kvôli zúriacemu vojenskému konfliktu. Ale musíme si dať pozor na to, aby naša prirodzená ľudskosť, naše oprávnené obavy, nepokrivili naše vnímanie pravej podstaty situácie, s ktorou máme do činenia.
<P>
Hamas nastolil v Gaze diktatúru terorizmu: netoleruje žiadne protirečenie voči jeho názorom, zavraždil tých Palestínčanov, ktorí protirečili, rozštiepil Palestínsku samosprávu, odmietol zastaviť teroristické útoky na izraelských civilistov, odmietol uznať právo Izraela na existenciu, odmietol uznať predtým dohodnuté mierové zmluvy. Spomínam si na slová palestínskej poslankyne pani Hanan Ašráviovej spred troch rokov, keď som monitoroval priebeh palestínskych volieb. Predpovedala nástup vlády síl temna - a mala pravdu!
<P>
Nemalo by nás prekvapovať, keď poslanec Hamasu s pýchou vyhlásil, že pre Palestínčanov sa smrť stala "prácou". Myslel tým činnosť samovražedných atentátnikov a úmyselné zneužívanie civilných ľudských štítov na ochranu potenciálnych vojenských cieľov. Ide samozrejme o priame porušenie humanitárneho práva takýmto spôsobom zneužívať civilné obyvateľstvo.
<P>
Čeliac tomuto krutému, bezohľadnému a nenávistnému nepriateľovi, čo sme čakali, že Izrael spraví, zatiaľ čo jeho občania boli sústavne vystavení teroristickým útokom? Medzinárodné spoločenstvo tomu venovalo len málo pozornosti. Keď Izrael konal nenásilne, napríklad uvalil blokády alebo prerušil dodávky elektriny, ušlo sa mu kritiky. Dnes, keď na provokáciu Hamasu zareagoval vojenským útokom, pocítil váhu medzinárodného odmietnutia.
<P>
Smutná realita je, že k palestínskym obyvateľom sa neľudsky zachovali tí, ktorí dlhé roky mali kontrolu nad územiami Palestínskej samosprávy, medzinárodné spoločenstvo, ktoré tolerovalo extrémizmus a korupciu, aj arabský svet, ktorý po celé desaťročia nespravil prakticky nič pre zlepšenie ich životov alebo vyhliadok do budúcnosti.
<P>
Potrebujeme Marshallov plán pre Blízky východ. Palestínčania nepotrebujú iba strážcov mieru, potrebujú aj vhodnú občiansku samosprávu bez akejkoľvek korupcie. Občianska samospráva musí podliehať medzinárodnej kontrole, ale predovšetkým sa musí teroristom prerezať záchranné lano - zbrane, financie a politická zhovievavosť.
<SPEAKER ID="313" NAME="Proinsias De Rossa" AFFILIATION="PSE">
Vážený pán predsedajúci, mohol by som súhlasiť s tým, čo povedal pán poslanec Van Orden o Hamase, ale v skutočnosti nič z toho, čo povedal nezdôvodňuje bombardovanie civilistov zo strany Izraela. Toto je zásadný fakt: musíme zastaviť bombardovanie, či už zo strany Hamasu alebo zo strany Izraela.
<P>
Dúfam, že rezolúcia spojená s dnešnou rozpravou získa veľkú podporu pri zajtrajšom hlasovaní v tomto Parlamente, a dúfam, že posilní vplyv Komisie a Rady pri vytváraní tlaku na Izrael a Hamas, aby zastavili zabíjanie. Odkedy sa Izrael stiahol z Gazy, premenil ju na najväčšie väzenie na svete, a za posledné tri týždne ju zmenil na bitúnok, ktorý protiprávne zneužíva teror proti teroru, vraždí civilné obyvateľstvo, ženy a deti, čím zabíja šancu na riešenie vytvorením dvoch životaschopných štátov.
<P>
Európa nemôže posilniť svoje vzťahy s Izraelom, pokiaľ sa Izrael nebude zapájať do konštruktívnych a zmysluplných rokovaní so susednými štátmi a všetkými palestínskymi zvolenými členmi vrátane Hamasu. Európa by mala dať jasne najavo, že akékoľvek stupňovanie vojny v Gaze vystupňuje našu reakciu na túto vojnu.
<SPEAKER ID="314" NAME="Kinga Gál" AFFILIATION="PPE-DE">
(HU) Vážený pán predsedajúci, vážení komisári a komisárky, vážení členovia Rady, kolegovia poslanci a poslankyne, považujem správanie strán zúčastnených na konflikte v pásme Gazy za cynické. Považujem za cynické a neprijateľné, že Hamas používa civilné obyvateľstvo - dokonca deti - ako ľudské štíty. Považujem za cynický a neľudský postoj Izraela, ktorý pod zámienkou sebaobrany používa neprimerané prostriedky, ostreľuje masy obyvateľov pásma Gazy a tým najkrutejším spôsobom postihuje civilné obyvateľstvo vrátane detí.
<P>
Považujem za cynickú a falošnú zahraničnú diplomaciu, ktorá sa, až na výnimky, snaží zachovať dekórum, a ani po takom dlhom čase nie je schopná zabezpečiť ochranu a pomoc pre civilné obyvateľstvo, a bohužiaľ nie je schopná ani ochrániť deti.
<P>
Hovorím v mene detí, pretože žiadny účel nemôže ospravedlniť prostriedky, ktoré so sebou nevyhnutne prinášajú stratu nevinných životov. Musíme považovať život každého dieťaťa na ktorejkoľvek strane hraníc za rovnako cenný. Toto je základná axióma, ktorú každá zo strán konfliktu musí považovať za rovnako dôležitú, ak ešte má byť niekedy v tomto regióne skutočný mier.
<P>
Akceptovanie hodnôt ako úcta voči ľudskému životu, ochrana civilného obyvateľstva a podpora humanitárnej pomoci môže vytvoriť základ na dosiahnutie trvalého prímeria, dosiahnutia mieru v rámci Palestíny a medzi Palestínou a Izraelom.
<SPEAKER ID="315" NAME="Gay Mitchell" AFFILIATION="PPE-DE">
Vážený pán predsedajúci, Hamas rozpútal teror voči občanom Izraela a vyprovokoval odvetu. Z tejto diaľky sa mi zdá, že niektorí z nich majú radosť z nových civilných - vrátane detských - martýrov a z publicity, ktorú to prináša ich veci, akokoľvek strašné je pre normálne zmýšľajúcich ľudí pochopiť to.
<P>
Nikdy som nepodporoval terorizmus, nie som ani kritik Izraela, ktorý má právo na mierumilovné spolužitie v tomto regióne, ale museli by sme byť z kameňa, aby sme necítili rozhorčenie a morálnu hanbu z toho, čo sa teraz deje v Gaze. Izraelská reakcia je absolútne neprimeraná a smrť malých detí je mimoriadne hanebná.
<P>
Až do dnešného dňa som sa nepostavil proti novej dohode medzi EÚ a Izraelom. Verím odporúčaniu, ktoré Dalajláma dal minulý mesiac v tomto Parlamente, že najlepším spôsobom ako ovplyvniť Čínu v otázke Tibetu je udržiavať s nimi dobré vzťahy. Myslím, že to sa týka aj vzťahov medzi EÚ a Izraelom, ale ako môžeme získať ich pozornosť, aby sme mohli vyjadriť mieru odporu, ktorú my tu pociťujeme z neprimeranosti toho, čo sa tam deje?
<P>
Môžem dodať, že včera dostali správu o humanitárnych potrebách tohto regiónu všetci tí, ktorí sa zúčastnili na spoločnom stretnutí s Výborom pre zahraničné veci a Výborom pre rozvoj. Apelujem na Komisiu a Radu, aby zabezpečili a pripravili pre nás kompletný balík humanitárnej pomoci, aby sme tam mohli ísť a pomôcť týmto trpiacim ľuďom pri prvej možnej príležitosti.
<SPEAKER ID="316" NAME="Karel Schwarzenberg">
úradujúci predseda Rady. - Vážený pán predsedajúci, jedna vec, ktorá bola spomenutá už na začiatku, je, či máme kontaktovať Hamas. Nemyslím si, že už prišiel čas urobiť tak. V posledných mesiacoch Hamas s určitosťou stále vystupoval ako teroristická organizácia. Pokiaľ takto bude vystupovať, predstavitelia Európskej únie ho nemôžu oficiálne kontaktovať.
<P>
Priznávam, keďže mám svoje roky, že počas svojho života som videl mnoho teroristických organizácií od ich začiatkov, ako rástli, ako sa stávali viac či menej akceptovateľnými a akceptovanými medzinárodným spoločenstvom. Videl som to v Afrike. Videl som to v Írsku. Videl som to na mnohých miestach. Stáva sa to. Ale v prvom rade musia prestať konať ako teroristická organizácia. Potom budem pripravený hovoriť s Hamasom alebo s kýmkoľvek iným, ale až keď sa prestanú správať ako teroristická organizácia.
<P>
Myslím si, že je dôležité povedať to, pretože Európska únia sa nesmie vzdať svojich zásad. Sú spôsoby ako sa dozvedieť o ich myšlienkach, sú nepriame kontakty s politikmi v tomto regióne, ktorí sú s nimi v styku, čo je dôležité a dobré, ale ešte neprišiel ten správny čas pre Európsku úniu, aby nadviazala priame kontakty s Hamasom. Myslím, že v tomto by sme mali byť neoblomní.
<P>
Inak by sme mali veľmi pochváliť Egypt za jeho dôležitú úlohu v posledných týždňoch a dňoch a za jeho úsilie a tvrdú prácu pri snahe o zastavenie paľby a možno dokonca prímerie, a na samom konci tohto procesu mier v regióne. Viem, aká je táto úloha zložitá. Po celý čas sme s Egypťanmi v kontakte. Vieme, akú dôležitú prácu robia a rád by som im k nej pogratuloval.
<P>
Odznela otázka, ako môžeme pomôcť v tomto regióne. V prvom rade tí, ktorí sú priamo na mieste, nám jasne hovoria, čo potrebujú. Nie je na nás, aby sme rozhodovali o tom, čo im máme dať. Oni musia žiadať nás a Európsku úniu. Mnohé členské štáty Európskej únie dali najavo svoju pripravenosť pomôcť akýmkoľvek možným spôsobom - technicky, vyslaním poradcov, prípravou akýchkoľvek potrebných prostriedkov - ale musí to byť v prvom rade so súhlasom daných štátov. To je prvá úloha, ktorú treba vykonať.
<P>
Počul som jeden dôležitý návrh, a síce pripraviť Marshallov plán pre Blízky východ. Myslím, že je to veľmi dobrá myšlienka a mali by sme ju zrealizovať. Tento región skutočne potrebuje zozbierať všetky myšlienky, ktoré tak veľmi pomohli Európe po vojne.
<P>
Pani Ferrerová-Waldnerová a iní spomenuli, čo dosiahla misia. Myslím, že sme dosiahli veľa, a opäť by som chcel pochváliť pani Ferrerovú-Waldnerovú, ktorá odviedla veľký kus práce v našej delegácii v humanitárnej oblasti, kde to, čo sme dosiahli, funguje aj dnes. Ale vyjasnime si, že dokonca aj tieto veľmi ťažké rokovania na Blízkom východe sú založené na projekte vytvorenom už počas návštevy našej delegácie na Blízkom východe. V zásade sa zaoberá tým, ako pripraviť mier a čo je potrebné. Náš plán je založený na tom, čo sme vtedy zistili a prediskutovali s našimi partnermi.
<P>
Prebehla diskusia o posilňovaní našich vzťahov s Izraelom. Ako viete, bolo to rozhodnutie, ktoré vykonala Rada ministrov Európskej únie v júni 2008. Je možné zmeniť ho len vtedy, ak sa ministri Európskej únie rozhodnú zmeniť svoje rozhodnutie. Nedá sa zmeniť dokonca ani slovami veľmi uznávaného zástupcu Európskej únie v Jeruzaleme. Uznávam, že v súčasnej situácii by bolo predčasné diskutovať o tom, ako posilniť naše vzťahy s Izraelom, a či by sa v dohľadnej budúcnosti mal konať samit. Momentálne máme skutočne naliehavejšie a dôležitejšie otázky, ktoré musíme riešiť. Opäť by som rád zdôraznil, že rozhodnutie prijala Rada ministrov, a tak to je.
<P>
Čo je možné urobiť, aby sme zastavili Izrael? Buďme úprimní - veľmi málo: Izrael koná tak, ako koná, a ja ako dlhoročný priateľ Izraela, čo hovorím dnes a hovorím to veľmi otvorene, nie som spokojný s tým, čo momentálne robí. Tiež si myslím, že jeho politici ubližujú Izraelu. To je jedna vec, ale Európska únia má veľmi málo možností, okrem možnosti hovoriť veľmi jasne a veľmi otvorene a žiadať našich partnerov, aby s tým prestali. Riešenie musia nájsť naši partneri na Blízkom východe, Izrael, Egypt a ostatní zúčastnení. Európska únia v tom môže pomôcť. Európska únia môže pomôcť tým, že ponúkne akýkoľvek druh pomoci, ak sa dohodne zastavenie paľby v záujme dosiahnutia stanovených cieľov: uzatvorenia pašeráckych ciest, uzatvorenia tunelov, stráženia mora atď. Môže Gaze pomôcť rôznymi spôsobmi, ako napríklad pri obnove alebo pomocou pri humanitárnych aktivitách. Európska únia toto všetko môže urobiť, ale povedzme si úprimne, že nemáme ani silu ani prostriedky, aby sme povedali: "Dosť." Myslí si Parlament, že môžeme vyslať početné ozbrojené sily na Blízky východ a zastaviť bojujúce strany? Nie. Nemáme na to možnosti a Izrael aj Hamas sú závislí od iných ako európskych mocností. Izrael má silných spojencov aj mimo Európy. Naša moc dosiahnuť niečo má svoje obmedzenia. Môžeme pomôcť, môžeme podporiť, môžeme ponúknuť naše dobré služby a môžeme sa veľmi angažovať. V tomto ohľade sme dosiahli dosť veľa. Ale nezveličujme naše možnosti.
<SPEAKER ID="317" NAME="Sajjad Karim" AFFILIATION="PPE-DE">
Vážený pán predsedajúci, Izrael tvrdí, že uplatňuje svoje právo na sebaobranu. V tom prípade sa musia dodržiavať základy zásad spravodlivej vojny vrátane primeranosti.
<P>
Skutočnosť, že Izrael to ignoruje je očividne jasná, a pre nás je očividne nesprávne ignorovať tento fakt. Použitie fosforu voči civilistom sa nezlučuje s tvrdením o civilizovanosti.
<P>
Je jednoznačné, že samotná EÚ to nemôže vyriešiť. Ale je tu chúlostivá otázka. Potrebujeme rozhodnutie USA. Ich neuspokojivá reakcia bola nevyvážená a nespravodlivá. Načasovanie útokov Izraela bolo strategicky vypočítané, ale, pán Obama, 20. január sa blíži rýchlo. Svet čaká a EÚ je ochotný partner!
<P>
Obnovíte tie hodnoty, ktoré máme s vami spoločné alebo dovolíte tejto nespravodlivosti opäť raz zvíťaziť? Budete s nami spolupracovať pri zabezpečení ochrany pre všetkých zúčastnených? Palestínčania sa vás pýtajú - ako to môže byť správne, keď vaša krajina žiada o humanitárnu pomoc na zemi, a mlčí, keď z oblohy padajú len bomby?
<P>
Kolegovia, páni poslanci a panie poslankyne, ktorí chcete poraziť Hamas výlučne vojenskými prostriedkami - choďte navštíviť Gazu a Západný breh Jrodánu. Ak prebudíte svoju základnú ľudskosť, zistíte prečo Hamas získava na sile.
<P>
Toto nie je spôsob ako pomôcť Izraelu ani Palestínčanom. Okamžité ukončenie paľby je len nevyhnutný začiatok.
<SPEAKER ID="318" NAME="Colm Burke" AFFILIATION="PPE-DE">
Vážený pán predsedajúci, je viac než jasné, že strany tohto konfliktu nerešpektujú medzinárodné humanitárne právo, a že civilné obyvateľstvo pásma Gazy za to platí privysokú cenu. Musí existovať zodpovednosť v medzinárodnom práve, ak sa nedodržiavajú vojenské zásady ako primeranosť a nediskriminácia. Jedna zo zásad spravodlivej vojny hovorí o tom, že vedenie vojny by sa malo riadiť zásadou primeranosti. Použitá sila musí byť primeraná podstupovanému zlu. Bohužiaľ sme na strane Izraelčanov videli veľkú mieru bezohľadnosti. Napriek tomu, že Hamas začal raketové útoky proti Izraelu, reakcia Izraela bola podľa môjho názoru neprimeraná. Čísla hovoria samy za seba: viac ako 900 Palestínčanov bolo zabitých na rozdiel od oveľa menšieho počtu Izraelčanov. Izrael si musí uvedomiť svoju zodpovednosť prispôsobiť použitie sily tak, aby bolo v súlade s medzinárodným právom.
<P>
Na druhej strane nemožno prehliadať, že Hamas je stále na európskom zozname teroristických organizácií a naďalej odmieta zrieknuť sa ozbrojeného boja. A nielen to, Hamas trvalo odmieta uznať právo Izraela na existenciu. Hamas a ostatné palestínske ozbrojené skupiny musia uznať, že obyvatelia južného Izraela majú právo na život bez bombardovania.
<SPEAKER ID="319" NAME="Nickolay Mladenov" AFFILIATION="PPE-DE">
Vážený pán predsedajúci, pre všetkých, ktorí sledujú izraelsko-palestínsky konflikt, toto môže byť chvíľa, keď sme všetci v pokušení rozčuľovať sa a zúfalo protestovať. Nemyslím si, že by sme to mali robiť, pretože podľa môjho názoru je dnes najväčšou skúškou našej ľudskosti skutočne porozumieť veciam, o ktorých práve diskutujeme.
<P>
Prvá vec je, že neexistuje trvalé riešenie tohto konfliktu, kým Izrael nezastaví bombardovanie. Druhá vec je, že neexistuje trvalé riešenie tohto konfliktu bez otvorenia pásma Gazy pre humanitárnu pomoc. Skutočne, prezident Peres má absolútnu pravdu, keď hovorí, že Gaza by mala byť otvorená pre pomoc a nie uzatvorená pre rakety.
<P>
Myslím si, že toto je najdôležitejšie a každý s tým súhlasí. Nedá sa vrátiť k stavu, aký bol predtým, a domnievam sa, že tu by sme mohli spraviť mnoho vecí. Po prvé, Parlament môže obidve strany primäť k spoločným rozhovorom, po druhé by sme mali stáť za Komisiou a Radou a podporiť ich úsilie a nakoniec by sme mali rozhodne podporiť egyptskú líniu rokovaní, pretože toto je jediná línia, ktorá môže viesť ku riešeniu a prímeriu, v ktoré teraz všetci dúfame.
<SPEAKER ID="320" NAME="Neena Gill" AFFILIATION="PSE">
Vážený pán predsedajúci, udalosťami v Gaze nie sú pobúrení len členovia tohto Parlamentu. Európska verejnosť bola až príliš dlho pohoršená utrpením obyvateľov Gazy a izraelskou blokádou. Navyše aj ustavičnými a desivými izraelskými vojenskými útokmi na nevinných civilistov, najmä na ženy a deti. Výzvy svetového spoločenstva na okamžité zastavenie paľby ostávajú nevypočuté.
<P>
Palestínčania naliehavo potrebujú prístup k potravinám, lekárskej pomoci a bezpečnosti. Izrael musí prinajmenšom rešpektovať zásady medzinárodného práva. Pokiaľ to neurobí, mal by stratiť všetku zvyšnú podporu, ktorú má od medzinárodného spoločenstva.
<P>
Je poľutovaniahodné, že rezolúcia OSN bola odsunutá do úzadia. Je tiež poľutovaniahodné, že EÚ si ešte stále nenašla svoju úlohu. Možno by sa jej to podarilo, keby uplatnila dôraznejšie prostriedky ako doteraz. Nestačí len presunúť na druhú koľaj posilňovanie vzťahov. Máme vplyv. Sme hlavný obchodný partner. Sme hlavný sponzor v tomto regióne. Teda sme schopní zhostiť sa tejto úlohy.
<SPEAKER ID="321" NAME="Marios Matsakis" AFFILIATION="ALDE">
Vážený pán predsedajúci, je eticky akceptovateľné a je ospravedlniteľné v medzinárodnom práve, aby sa v snahe zneškodniť teroristov Hamasu štát Izrael začal angažovať vo veľkej vojenskej kampani teroru a hrubého porušovania dohovorov OSN a ľudských práv voči 1,5 miliónu uväznených, nevinných civilistov? Je takéto konanie v súlade s našimi európskymi hodnotami spravodlivosti a demokracie? Je izraelská loby taká silná, aby dosiahla, že USA a EÚ sa v podstate len nečinne prizerajú nevýslovným hrôzam páchaným v mene boja proti terorizmu?
<P>
Ak je odpoveď na tieto otázky áno, potom by sme všetci mali chváliť statočnú izraelskú vládu za jej zásah v Gaze. Ak je odpoveď nie, potom by sme mali rozhodne a jednoznačne odsúdiť Izrael a uplatniť voči nemu rázne a účinné kroky vrátane obchodných sankcií, s cieľom skončiť krviprelievanie v Gaze dnes aj v budúcnosti. Rozhodne nesúhlasím s tvrdením ministra, ktorý odišiel, že v skutočnosti môžeme spraviť veľmi málo. Môžeme a musíme urobiť veľa.
<SPEAKER ID="322" NAME="Christopher Beazley" AFFILIATION="PPE-DE">
Vážený pán predsedajúci, bol som zvolený do tohto parlamentu pred 25 rokmi. Toto je pravdepodobne najdôležitejšia rozprava, ktorej som sa zúčastnil. Vážená pani komisárka, dúfam že ste včera večer počúvali veľmi pozorne Výbor pre zahraničné veci a dnes Parlament. Dúfam, že vaša reakcia v rozprave bude na rozdiel od úradujúceho predsedu Rady pána Schwarzenberga v tom zmysle, že Európa disponuje morálnou silou, ktorou môže ovplyvniť agresora v tomto konkrétnom prípade.
<P>
Izraelský národ je národom spravodlivých a čestných ľudí, ktorí veľmi trpeli počas mnohých storočí na tomto kontinente. Pochopia vaše odporúčanie Rade ministrov, že Európa by mala teraz upustiť od akýchkoľvek kontaktov s izraelskými orgánmi až do ukončenia bombardovania.
<SPEAKER ID="323" NAME="Antonio Masip Hidalgo" AFFILIATION="PSE">
(ES) Vážený pán predsedajúci, musíme Izraelu s absolútnou presvedčivosťou povedať, aby prestal zabíjať a umožnil ošetriť zranených a nasýtiť obete. Musíme mu povedať, že tento prístup voči medzinárodnému právu bude mať dôsledky na jeho vzťahy s Európou.
<P>
Chcel by som zablahoželať niekoľkým mladým európskym dobrovoľníkom, ktorí trpia spolu s ľuďmi v Gaze, obzvlášť Albertovi Arcemu. Zastupujú tie najlepšie hodnoty solidarity a slobody, ktoré vyznáva naša Európa, a tá musí podľa nich konať v tomto strašnom konflikte.
<SPEAKER ID="324" NAME="Margrete Auken" AFFILIATION="Verts/ALE">
(DA) Vážený pán predsedajúci, chcem povedať len dve veci. V prvom rade by som všetkým rada pripomenula, že naše rozhodnutie výslovne a opakovane uvádza, že sme pozastavili našu snahu o posilnenie vzťahov a ja veľmi dúfam, že nebudeme pokračovať ďalej, akoby sa nič nestalo, len preto, že to tvrdí predsedníctvo. Po druhé, Izrael nikdy nesplnil to, čo sľúbil v súvislosti s rokovaniami. Nedošlo k zastaveniu paľby, pretože Izrael v skutočnosti nezrušil blokádu počas tohto obdobia, a nedá mi nespomenúť aj Annapolis, kde Izrael prisľúbil zastaviť budovanie osídlení. Čo sa naozaj stalo? Jednoducho v tom pokračoval a zvýšil tempo osídľovania. Tempo budovania osídlení nikdy nebolo také rýchle ako po mierovej konferencii v Annapolise, a domnievam sa, že pokiaľ sa nedosiahne pokrok na zemi, nikdy neprinútime Hamas konať v súlade s pravidlami, podľa ktorých chceme, aby sa riadil, a že z tohto dôvodu musíme zabezpečiť, aby Izrael splnil svoj záväzok.
<SPEAKER ID="325" NAME="Peter Šťastný" AFFILIATION="PPE-DE">
Vážený pán predsedajúci, včera sme mali spoločné stretnutie s delegáciami pre vzťahy s Izraelom a s PLC, a viete si predstaviť tú intenzitu, emócie, obvinenia - a navrhované riešenia - po 18 dňoch vojny v Gaze s približne 1 000 obeťami.
<P>
Faktom je, že Izrael po ôsmich rokoch čakania a zásahoch asi 8 000 rakiet, ktoré terorizovali milión obyvateľov v pohraničnom území pásma Gazy, nakoniec stratil trpezlivosť. Začal sa starať o bezpečnosť svojich občanov, čo je jeho plné právo a povinnosť. Hamas je teroristická organizácia a je jasným vinníkom a bremenom pre palestínskych obyvateľov v Gaze. Riešenie spočíva v posilnenej štvorke a najmä v znásobení spoločného úsilia novej vlády USA a silnejšej a zjednotenejšej Európy.
<P>
Vítam české predsedníctvo, jeho priority a jeho okamžitú a aktívnu účasť v danom regióne.
<SPEAKER ID="326" NAME="Marian-Jean Marinescu" AFFILIATION="PPE-DE">
(RO) Tento konflikt, ktorý trval veľmi dlho, vychádza z problémov súvisiacich s územím ako aj s kultúrnymi rozdielmi, ktoré sa občas zveličujú. Dlhodobým riešením je chránený, bezpečný štát Izrael a zároveň životaschopný palestínsky štát. Toto riešenie však nie je možné dosiahnuť teroristickými útokmi alebo ozbrojenými operáciami.
<P>
Aby bolo možné dosiahnuť normálny spôsob života, Palestínčania si potrebujú vytvoriť štát založený na demokratických inštitúciách a právnom poriadku, čo by zaistilo hospodársky rozvoj. Musia ustúpiť od teroristických aktivít a upriamiť svoju pozornosť na vytvorenie normálnej politickej klímy, ktorá umožní zvoliť takých politikov do vedenia štátu, ktorí si skutočne prajú vyriešiť tento konflikt prostredníctvom rokovaní.
<SPEAKER ID="327" NAME="Bairbre de Brún" AFFILIATION="GUE/NGL">
- (GA) Vážený pán predsedajúci, rada by som vyjadrila svoju podporu tým, ktorí odsudzujú útoky a prejavila svoju solidaritu s ľuďmi v Gaze.
<P>
Pán minister Schwarzenberg hovorí, že Európska únia veľa nezmôže. Európska únia by mala upustiť od posilňovania vzťahov s Izraelom a dohody, ktoré sú v súčasnosti platné, by sa mali zrušiť, kým si Izrael nesplní svoje povinnosti v súlade s medzinárodným právom.
<P>
Dokonca aj pred nedávnymi nemorálnymi útokmi sme boli roky svedkami kolektívneho trestania palestínskeho ľudu. Rozsah a forma útokov na Gazu zo strany modernej armády voči obkľúčeným ľuďom, ktorí už sú oslabení v dôsledku izolácie a obkľúčenia, sú nehorázne. Títo sú obviňovaní neprávom - musíme mať jasno v tom, že najväčšími obeťami sú práve títo ľudia, nevinní obyvatelia Gazy.
<SPEAKER ID="328" NAME="Czesław Adam Siekierski" AFFILIATION="PPE-DE">
- (PL) S veľkou bolesťou sledujeme udalosti v pásme Gazy. Nepodporujeme metódy boja a provokácie Hamasu, ale Izrael zvolil neprimeraný spôsob riešenia svojho sporu s palestínskym ľudom. S určitosťou došlo k porušeniu zásad medzinárodného práva. Ani jednu zo strán konfliktu nezaujíma mier pre tú druhú stranu. Obidve strany vidia len svoj vlastný záujem - toto je národný egoizmus.
<P>
Medzinárodná mienka je proti pokračovaniu tejto vojny. Európska únia a OSN s podporou ďalších krajín by mali rozhodne zasiahnuť. Je čas ukončiť túto nešťastnú vojnu. Izraelské jednotky by sa mali vrátiť do svojich kasární. Hamas musí prestať ostreľovať Izrael raketami. Musíme zabezpečiť viac naliehavej humanitárnej pomoci pre civilné obyvateľstvo a poskytnúť starostlivosť pre zranených, ktorých počet sa odhaduje na približne 3 000. Musíme znovu vybudovať krajinu a pomôcť jej vrátiť sa späť do normálneho života. To je scenár, ktorý žiadam od súčasného predsedníctva Európskej únie a Európskej komisie.
<SPEAKER ID="329" NAME="Hannes Swoboda" AFFILIATION="PSE">
Vážený pán predsedajúci, rád by som sa len opýtal, či dnes ešte bude rozprava o plyne alebo či sa vypustila z programu. My tu čakáme. V programe nie je len rozprava o Blízkom východe ale aj o plyne. Bola vypustená z programu?
<SPEAKER ID="330" NAME="Predsedajúci">
Je ďalším bodom programu.
<SPEAKER ID="331" NAME="Aurelio Juri" AFFILIATION="PSE">
(SL) Posledné vyhlásenie ministra zahraničných vecí Českej republiky, ktorý v súčasnosti vedie Radu, ma sklamalo. Samozrejme že môžeme vložiť všetky naše nádeje do pani komisárky. Ale straty na životoch pribúdajú. Ak budeme naďalej hovoriť týmto spôsobom, o týždeň bude pravdepodobne ďalších 1 500 ľudí mŕtvych.
<P>
Hovoriť s Hamasom je zložité. Je na zozname teroristických organizácií a je ťažké zakročiť voči nemu. Na druhej strane Izrael je náš priateľ, Izrael je náš partner a dôležitý člen medzinárodného spoločenstva. Izrael musí dodržiavať medzinárodné rozhodnutia, rezolúcie Organizácie Spojených národov a tiež odporúčania svojich priateľov a partnerov. Ak to neurobí, jeho priatelia a partneri musia odsúdiť takéto konanie a tiež pohroziť sankciami.
<SPEAKER ID="332" NAME="Benita Ferrero-Waldner">
členka Komisie. - Vážený pán predsedajúci, budem stručná, pretože to bola veľmi dlhá rozprava. V prvom rade mi dovoľte ako členke blízkovýchodného kvarteta, ktorého som už štvrtý rok, povedať, že Európska únia má svoju úlohu, ale samozrejme nehráme tú najsilnejšiu úlohu. To je občas frustrujúce pre každého z nás, najmä v takýchto zložitých chvíľach, kedy by sme radi okamžite dosiahli trvalé a udržateľné prímerie, ako sme navrhovali, ale nanešťastie to nie je možné dosiahnuť tak rýchlo.
<P>
Rada by som vám poskytla, aspoň predbežne, najnovšie informácie, ktoré som práve dostala, a ktoré sú v správach, o tom, že zdroje z Egypta blízke rokovaniam informovali o priaznivej reakcii Hamasu na najnovšie egyptské návrhy. V každom prípade došlo k posunu. Ešte si nie som istá, či to je skutočne potvrdené, ale večer o 20.00 hod. sa bude konať tlačová konferencia Hamasu. Dúfajme, že sa veci pohnú dopredu. Prinajmenšom to je to, čo všetci chceme.
<P>
Po druhé, napriek frustrácii nemáme inú možnosť než pokračovať v práci pre mier. To je to, čo urobíme. Som odhodlaná vytrvať v tom, pokiaľ budem členkou tohto blízkovýchodného kvarteta. Môžeme to dosiahnuť len spoločnými silami a musíme aj pomôcť zlepšiť palestínske úsilie o zmierenie, pretože len potom bude možné úplne odstrániť abnormálnu situáciu v Gaze.
<P>
Po tretie, hneď ako bude prímerie, budeme sa snažiť urobiť všetko pre obnovenie základných služieb pre obyvateľstvo, ktoré boli tak závažne narušené. Myslím, že najdôležitejšie je ukončiť túto deštrukciu a začať rekonštrukciu a pokúsiť sa dosiahnuť mier.
<P>
Už sme o tom napokon diskutovali, preto nebudem predlžovať svoj prejav, ale taká je už moja povaha a dúfam, že je vhodná chvíľa.
<SPEAKER ID="333" NAME="Predsedajúci">
Na záver rozpravy mi dovoľte uviesť, že som dostal návrh uznesenia v súlade s článkom 103(2) rokovacieho poriadku. Rozprava sa skončila.
<P>
Písomné vyhlásenia (článok 142)
<SPEAKER ID="334" NAME="Pedro Guerreiro  " AFFILIATION="GUE/NGL">
písomne. - (PT) Vzhľadom na barbarstvo, ktoré zasiahlo palestínsky ľud v pásme Gazy, ktoré najnovšia rezolúcia Rady OSN pre ľudské práva kritizuje a odsudzuje, sa vyžaduje:
<P>
jednoznačné odsúdenie porušovania ľudských práv a zločinov spáchaných izraelskou armádou, štátnym terorizmom Izraela;
<P>
jednoznačné odsúdenie krutej agresie Izraela voči palestínskemu ľudu, ktoré nemôže nič ospravedlniť;
<P>
ukončenie agresie a neľudskej blokády uvalenej na obyvateľstvo pásma Gazy;
<P>
naliehavá humanitárna pomoc palestínskemu obyvateľstvu;
<P>
stiahnutie izraelských jednotiek zo všetkých okupovaných palestínskych území;
<P>
uznanie medzinárodného práva a rezolúcií OSN zo strany Izraela, koniec okupácie, osídľovania, oddeľujúceho múru, atentátov, väznenia, vykorisťovania a nevýslovného ponižovania, ktorým trpí palestínsky ľud;
<P>
spravodlivý mier, ktorý je možný len na základe uznania neodcudziteľného práva palestínskeho ľudu na nezávislý a suverénny štát v rámci hraníc z roku 1967 a s hlavným mestom v Západnom Jeruzaleme;
<P>
V Palestíne existuje kolonizátor a kolonizovaný, agresor a obeť, utláčateľ a utláčaný, vykorisťovateľ a vykorisťovaný. Izrael nemôže pokračovať v beztrestnosti!
<SPEAKER ID="335" NAME="Tunne Kelam  " AFFILIATION="PPE-DE">
písomne. - Reakcia na konflikt v Gaze musí byť vyváženejšia ako je v súčasnosti. Nie je možné ospravedlniť neprimerané násilie, ale musíme sa pozrieť hlbšie na pôvod konfliktu.
<P>
Rokovania s Hamasom v jeho súčasnej podobe nie sú možné. Teroristické zoskupenie, ktoré cynicky používa vlastných ľudí ako štíty proti útokom, nemá záujem rokovať o ozajstnom mieri.
<P>
Navyše musíme vziať do úvahy, že Hamas získal dôležitú úlohu v teroristickej sieti napojenej na Hizballáh a teroristický režim Teheránu. Teda Hamas je potrebné vnímať ako súčasť širšieho úsilia zničiť krehkú stabilitu na Blízkom východe a nahradiť ju fundamentalistickými extrémistickými režimami, ktoré Izraelu v princípe neumožnia žiadne právo na existenciu.
<P>
Skutočne musíme pochopiť, že otázka bezpečnosti Izraela je spojená aj s bezpečnosťou EÚ.
<P>
EÚ musí uplatniť svoje právomoci a zaoberať sa počiatočnými a najdôležitejšími koreňmi konfliktu. Aby sa zabránilo ďalšiemu zabíjaniu Arabov a Izraelčanov, arabskí partneri musia bezpodmienečne uznať právo Izraela na existenciu a prispieť k zastaveniu prenikania extrémistických hnutí a ešte smrtonosnejších zbraní do tohto regiónu.
<SPEAKER ID="974" NAME="Eija-Riitta Korhola  " AFFILIATION="PPE-DE">
písomne. - (FI) Vážený pán predsedajúci, je nevyvrátiteľný fakt, že civilnému obyvateľstvu v Gaze a južnom Izraeli bolo upreté právo na existenciu hodnú ľudských bytostí. Istá spravodajská agentúra uverejnila príbeh dvoch detí, ktoré sa chystali prejsť cez cestu v Gaze. Nepozreli sa vpravo ani vľavo, či niečo nejde - pozreli sa hore v obave, čo by mohlo prísť z neba.
<P>
Je jasné, že sú dve vinné strany, pokiaľ ide o masívnu humanitárnu krízu v pásme Gazy. Nezodpovedné konanie Hamasu na palestínskych územiach, zbabelý spôsob, akým sa ukrýva medzi civilným obyvateľstvom, a provokácia, ktorú vyvolal raketovými náletmi, sú všetko známky neudržateľnosti palestínskej vlády. Neprimeraný zásah Izraela na už krehkú a zúfalú palestínsku enklávu je ďalšou známkou ľahostajnosti k medzinárodným humanitárnym povinnostiam.
<P>
Musíme apelovať na koniec tohto šialenstva v podobe okamžitého a trvalého prímeria. Ako prvý krok by mal Izrael umožniť vstup humanitárnej pomoci do Gazy, pričom zlepšenie podmienok na život by bolo tiež jednou z ciest k dlhodobému mieru.
<P>
Blízkovýchodné kvarteto sa musí vydať tým správnym smerom, pričom nová vláda USA ukazuje cestu. Egypt má špeciálnu zodpovednosť, kvôli záležitostiam súvisiacim s hranicami, a jeho úloha sprostredkovateľa s Úniou nám dala nádej.
<P>
Svetová história ukazuje, že hľadanie mieru sa v konečnom dôsledku vyplatí. Nemôžeme ustúpiť, prispôsobiť sa, ani zvyknúť si na pojem nevyriešený konflikt, pretože taká vec neexistuje. Podľa nositeľa Nobelovej ceny za mier Marttiho Ahtisaariho je mier vecou vôle. Medzinárodné spoločenstvo sa môže pokúsiť povzbudiť a podporiť túto vôľu, ale len zúčastnené strany ju môžu nájsť, ako aj trvalý mier.
<P>
Vážená pani komisárka, mohli by ste, prosím odkázať túto správu od Európy: "Ľud Svätej zeme, ukáž, že chceš mier!"
<SPEAKER ID="336" NAME="Mairead McGuinness  " AFFILIATION="PPE-DE">
písomne. - Je niečo znepokojujúce na svete, ktorý zjavne nedokáže ochrániť nevinné deti pred smrťou vo vojne.
<P>
Napriek všetkým slovám sa nezastavilo bombardovanie Gazy, ktorého výsledkom je doposiaľ 139 mŕtvych a 1 271 zranených detí. Bohužiaľ, tieto šokujúce čísla ešte porastú.
<P>
Raketové útoky Hamasu na Izrael vyprovokovali reakciu, ktorá bola ich cieľom: protiútoky a straty na životoch civilistov, ako aj ďalšie opevnenie pozícií.
<P>
Odsudzujem používanie nevinných civilistov ako ľudských štítov. To musí prestať.
<P>
Nedelím vinu - zlo je na oboch stranách, ale zdôrazňujem potrebu okamžitého a účinného prímeria.
<P>
Životne dôležité je bez meškania umožniť hladký prísun humanitárnej pomoci do Gazy.
<P>
Kiežby ľudstvo pochopilo nezmyselnosť takýchto vojen.
<P>
Každý obrázok mŕtvych v Gaze vyvolá hnev ľudí v celom arabskom svete a obávam sa, že sa stráca základ mierového procesu na Blízkom východe: takzvané riešenie s dvoma štátmi, nezávislým palestínskym štátom žijúcim spoločne v mieri s Izraelom. Je zodpovednosťou medzinárodného spoločenstva, aby znásobilo svoje úsilie pri hľadaní riešenia.
<SPEAKER ID="337" NAME="Esko Seppänen  " AFFILIATION="GUE/NGL">
písomne. - (FI) Všetci sme teraz svedkami hromadného vraždenia civilistov izraelskými vojakmi v Gaze. My, alebo presnejšie, mnohí pravicoví poslanci, zatvárame oči pred tým, čo sa deje. To by sa nemohlo stať, keby nezatvárala oči politická pravicová elita v Spojených štátoch amerických a EÚ. Tí, čo zatvárajú oči, tiež vyzbrojujú vrahov civilistov.
<P>
Je načase nastoliť otázku prerušenia diplomatických vzťahov s páchateľmi genocídy a etnických čistiek.
<SPEAKER ID="338" NAME="Csaba Sógor  " AFFILIATION="PPE-DE">
písomne. - (HU) Situácia na Blízkom východe ma napĺňa obavami. Čo ešte bude potrebné na obnovenie mieru? Koľko ešte pribudne civilných obetí, kým bude môcť nastať skutočné prímerie? V Bosne a Hercegovine ich bolo najmenej 10 000, kým sa začali mierové rokovania, na miesto prišli mierové jednotky a začalo sa odzbrojovanie.
<P>
Pred niekoľkými dňami sme si pripomenuli zničenie mesta Nagyenyed (Aiud). Pred 160 rokmi bolo v tomto transylvánskom meste a jeho okolí zavraždených niekoľko tisíc nevinných civilistov vrátane žien a detí. Odvtedy nebolo možné pripomínať si tieto obete spoločne s väčšinovým obyvateľstvom.
<P>
Azda príde doba, keď si Izraelčania a Palestínčania nielen spoločne navzájom pripomenú obete oboch strán, ale spoja sily na vybudovanie trvalého mieru a budúcnosti.
<P>
Dovtedy je úlohou Európskej únie slúžiť ako dôveryhodný príklad. Mnoho práce nás čaká aj pri budovaní mieru v rámci Európy. Potrebujeme spoluprácu medzi väčšinami a menšinami na rovnoprávnom základe. Prinajmenšom si musíme spoločne pripomínať obete. Ešte stále máme v EÚ čo robiť v oblasti rešpektovania individuálnych a menšinových práv.
<SPEAKER ID="973" NAME="Andrzej Jan Szejna  " AFFILIATION="PSE">
písomne. - (PL) Európsky parlament prijal počas januárového plenárneho zasadnutia uznesenie o konflikte v pásme Gazy. Vyzýva v ňom obe strany konfliktu na uzavretie okamžitého a trvalého prímeria a ukončenie vojenských aktivít (izraelskej vojenskej operácie a raketového ostreľovania zo strany Hamasu), ktoré dlhší čas znemožňovali poskytnúť humanitárnu pomoc obyvateľom územia, na ktorom konflikt prebieha.
<P>
Konflikt si vyžiadal už tisíce obetí, aj civilistov vrátane žien a detí, ktorí trpia už takmer tri týždne. Vládne tam nedostatok základných potrieb, ako sú pitná voda a jedlo. Cieľom útokov boli objekty OSN.
<P>
Uznesenie vyzýva na dodržiavanie medzinárodného práva, ktoré by vyriešilo prebiehajúci konflikt. Izrael je náš priateľ a má právo brániť sa ako štát. Treba však rozhodne vyhlásiť a zdôrazniť, že v tomto prípade sú prostriedky, ktoré používa, značne neprimerané. Izrael musí hovoriť s Hamasom, rokovať, pretože doterajšie metódy neboli úspešné.
<P>
Aj pred Európskou úniou stojí ťažká úloha: musí čo najrýchlejšie nájsť mechanizmus, ktorý povedie k dialógu a porozumeniu medzi obidvomi stranami, čo natrvalo ukončí tento konflikt.
