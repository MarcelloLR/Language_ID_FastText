<CHAPTER ID="005">
Výsledky zasadnutia Európskej rady z 13. a 14. decembra 2007 v Bruseli - Polročné pôsobenie portugalského predsedníctva (rozprava) 
<SPEAKER ID="007" NAME="Predseda">
Ďalším bodom sú stanoviská Rady a Komisie k výsledkom Európskej rady z 13. a 14. decembra a správe o šiestich mesiacoch portugalského predsedníctva.
<P>
Najprv by som rád úprimne poďakoval portugalskému predsedovi a vyjadril uznanie veľkému úspechu portugalského predsedníctva. Takisto by som rád, hoci ich nemôžem všetkých vymenovať, uviedol niekoľko reprezentatívnych osôb: úradujúceho predsedu, ministerského predsedu Josého Sócratesa, ministra zahraničných vecí Luísa Amada, štátneho sekretára Manuela Loba Antunesa a, samozrejme, aj veľvyslanca Álvara Mendonça e Mouraa. Veľká vďaka vám a všetkým vašim kolegom, ktorí vám pomáhali.
<P>
Veľká vďaka aj Komisii a jej predsedovi Josému Manuelovi Durăovi Barrosovi. Takisto by som tu rád znovu povedal (už som to v krátkosti povedal Európskej rade), že za skutočnosť, že sme boli schopní dosiahnuť výsledok o dôležitej otázke projektu Galileo vďačíme aj tomu, že Európska komisia a Európsky parlament spolupracovali tak dobre a nakoniec sme boli schopní dosiahnuť dobrý výsledok spolu s portugalským predsedníctvom. V tejto súvislosti patrí veľká vďaka aj Komisii.
<P>
Dámy a páni, minulý týždeň bol veľmi bohatý na udalosti. Predovšetkým podpísanie Charty základných práv EÚ v stredu v Európskom parlamente v Štrasburgu, po ňom podpis reformnej zmluvy v Lisabone a napokon piatkový samit v Bruseli. Musím povedať, úradujúci predseda pán Sócrates, že slávnostné podpisovanie zmluvy v Kláštore rádu sv. Hieronýma v Lisabone bolo veľmi krásne, symbolické vyjadrenie mnohých našich spoločných záujmov. Dúfame, že všetky parlamenty a národy budú teraz nasledovať príklad Maďarska a tiež rýchlo schvália zmluvu.
<SPEAKER ID="010" NAME="José Sócrates" LANGUAGE="PT">
Pán predseda, predseda Komisie, dámy a páni, portugalské predsedníctvo a ja sám sme sa dočkali chvíle, keď podávame správu o našom predsedníctve v Parlamente s pocitom, že sme vykonali svoju povinnosť. Myslím, že so mnou budete súhlasiť, ak poviem, že Európa a Európania majú dobrý dôvod cítiť spokojnosť s politickým vývojom za ostatných šesť mesiacov. Som dokonca presvedčený, že Európa je dnes silnejšia, sebavedomejšia a sebaistejšia. Po týchto šiestich mesiacoch je to lepšia Európa. Lepšia vo vzťahu k sebe, ale aj lepšia vo vzťahu k zvyšku sveta.
<P>
Pán predseda, dámy a páni, poznáte dobre tri priority portugalského predsedníctva. Pripomenul by som, že prioritami boli zmluva a samity EÚ - Brazília a EÚ - Afrika. Ako som mal možnosť povedať na tomto mieste na otvárajúcom zasadnutí portugalského predsedníctva, boli to vždy tri hlavné priority portugalského predsedníctva, hneď od začiatku.
<P>
Veľmi ma teší, že vám môžem povedať, že sme dosiahli všetky ciele, ktoré sme si na týchto šesť mesiacov stanovili. Ale začnime s cieľom, ktorý bol najdôležitejší zo všetkých: zmluvou. Zmluvou, novou zmluvou pre Európu. To bola vždy najväčšia priorita a nová zmluva, ktorú sme podpísali v Lisabone a nazvali Lisabonskou zmluvou, je, samozrejme, zmluvou, ktorá vyrieši inštitucionálne uviaznutie Európy, zmluvou, ktorá odpovedá na inštitucionálnu krízu Európy. Musím vám povedať, že žiadny prejav istoty nemal väčší význam pre európsky projekt, pre Európanov a pre európske hospodárstvo ako prekonanie tohto zablokovania a krízy.
<P>
Táto zmluva však bola takisto odpoveďou na tri zásadné výzvy, ktorým čelí Európa. Po prvé výzve európskeho občianstva. Výzve potvrdenia hodnôt predstavujúcich základ nášho politického projektu a aby bolo toto potvrdenie hodnôt a európskeho občianstva obsiahnuté v Charte základných práv, ktorú sme vyhlásili v tomto Parlamente, ktorá však má svoju právnu účinnosť prostredníctvom zahrnutia do Lisabonskej zmluvy. To bola prvá výzva.
<P>
Druhou bolo, samozrejme, dať Európe lepšiu schopnosť rozhodovania. Ktokoľvek, kto je oboznámený s Európou, jasne rozumie, že Európa 27 štátov musela zmeniť svoje pravidlá. Zmeniť pravidlá, zachovať ich demokratický charakter, ale umožniť inštitúciám, aby reagovali efektívnejšie a účinnejšie v mene všetkých Európanov na výzvy nového sveta. Aj túto výzvu riešila Lisabonská zmluva.
<P>
Nakoniec išlo o výzvu mať silnejšie a schopnejšie inštitúcie, zodpovedajúce novým požiadavkám, ktorým Európa čelí. Túto výzvu teraz takisto rieši Lisabonská zmluva. A ak sa chceme snažiť zhrnúť Lisabonskú zmluvu, mali by sme to urobiť práve tu. Je to zmluva, v ktorej sa riešia tri zásadné výzvy: transformovanie Európy na politický projekt, ktorým sa potvrdzujú jej hodnoty a potvrdzuje sa európske občianstvo, Európa, ktorá je teraz viac schopná držať krok s výzvami modernej doby, ktorá má podmienky na efektívnejšie rozhodovanie, a zároveň Európa, ktorá posilnila svoje inštitúcie s cieľom reagovať na európske ambície a takisto na to, čo svet od Európy očakáva.
<P>
Je to dôležitá zmluva pre Európu, ale aj zmluva, ktorá Európu posilňuje s cieľom slúžiť lepšiemu svetu. Nie je to len zmluva pre Európanov, pre európske hospodárstvo, ale aj zmluva, ktorá dáva svetu jasný signál, že Európa je späť a že je späť, aby pokračovala v európskom projekte v takej podobe, prostredníctvom ktorej bude inšpirovať mnohé kontinenty na celom svete. Zmluva: táto priorita sa dosiahla pod portugalským predsedníctvom. Ale hoci bola zmluva zrejme najväčším prínosom, ktorý sme dosiahli pre silnejšiu Európu, rád by som zdôraznil ostatné dve priority.
<P>
Po prvé samit s Brazíliou. Prečo Brazília? Z jednoduchého dôvodu, že vonkajšia politika EÚ už zahŕňala ročné samity s Indiou, Ruskom a Čínou, ale nikdy sa neuskutočnil ročný samit s Brazíliou. Schválením strategického partnerstva na tomto samite pretvárame vonkajšiu politiku EÚ na súdržnejšiu a zrozumiteľnejšiu politiku. Teraz máme politiku s krajinami BRIC - Brazíliou, Ruskom, Indiou a Čínou -, ktorá slúži Európe a jej ambícii postavenia globálneho politického hráča. Tento samit s Brazíliou a strategické partnerstvo, ktoré sme založili, zlepšilo vonkajšiu politiku Európy a vytvorilo lepšie podmienky na oživenie európskeho hospodárstva a takisto na podporu hodnôt a cieľov európskeho projektu.
<P>
Po tretie samit s Afrikou. Africký samit. Keď sme sa pustili do afrického samitu, veľmi dobre sme si uvedomovali ťažkosti, ktorým budeme čeliť, ale prekonali sme ich, lebo bolo od začiatku jasné, že konáme správne, že Európa platila cenu za sedem rokov bez politického dialógu s Afrikou, že to bolo zlé pre Afriku, zlé pre Európu a zlé pre svet. Nebol dôvod neviesť širší a globálny politický dialóg s Afrikou. A možno Portugalsko vďaka svojej citlivosti prispelo k tomu, aby sa uznalo, že to bola chyba. Africkým samitom sme túto chybu napravili. Samit bol úspešný, lebo po prvýkrát vo svetovej histórii má Európa spoločnú stratégiu s Afrikou. Neklamme sami seba. Nie je to európska stratégia pre Afriku alebo naopak. Nie, je to spoločná stratégia oboch kontinentov a spoločná stratégia, ktorá sa uskutočňuje na základe piatich hlavných tém, ktoré sú dôležité pre obidva kontinenty: mier a bezpečnosť, zmena klímy, ľudské práva, oblasti, ktoré sú - aj migrácie, prepáčte mi, pozabudol som na túto oblasť zásadného významu - toto je päť štruktúrnych tém politického dialógu s Afrikou, ktoré sa, ako som povedal, týkajú Afriky, Európy a takisto celého sveta. My sme sa však neobmedzovali na prijatie spoločnej stratégie, stanovili sme aj akčný plán a mechanizmus na realizáciu stratégie a teraz zakladáme inštitúciu medzi Európskou komisiou a Africkou úniou, Komisiu Africkej únie, aby sme im umožnili spolupracovať na uskutočnení toho, na čom sme sa dohodli.
<P>
Dámy a páni, nemám vôbec pochybnosti, že vôbec ktokoľvek, kto má vedomosti o týchto otázkach, ktokoľvek, koho zaujímajú ľudské práva, otázky zmeny klímy, migrácie a zastávania sa prisťahovalcov, vývoja alebo bezpečnosti, rád uvidí, že Európa a Afrika napokon ustanovili politický rámec na rokovania a dialóg.
<P>
Nepochybujem o tom, že vonkajšia politika Európy je od afrického samitu lepšia a bohatšia, a preto vám s potešením hovorím, že počas týchto šiestich mesiacov sa nám podarilo zvládnuť prekážky a uviaznutia, a takisto sme prekonali predsudky, takže dnes môžeme vyhlásiť, na konci portugalského predsedníctva, že Európa sa stala silnejšou nielen vnútorne ale aj vo svojej vonkajšej politike.
<P>
Teraz máme súdržnú politiku vo vzťahu ku krajinám BRIC a politický dialóg s Afrikou, o ktorom si každý zainteresovaný vo vonkajších vzťahoch myslel, že bola chyba, že sme ho v minulých rokoch nemali. Zmluva, Brazília a Afrika sú výdobytkami, a to výdobytkami v prospech Európy, ale musím povedať, dámy a páni, pán predseda, že teraz nie je čas na vyratúvanie, ani v skratke, všetkých úspechov portugalského predsedníctva, ale rád by som vám povedal, hoci stručne, že toto predsedníctvo výrazne ovplyvnilo hlavné body európskej agendy a rád by som začal s agendou týkajúcou sa slobôd.
<P>
Toto predsedníctvo významne ovplyvnilo agendu slobôd vo chvíli, keď sme tu vyhlásili Chartu základných práv, čo bol rozhodujúci moment pre európsky projekt, a Charta základných práv, ako som už uviedol, má teraz právnu silu v Lisabonskej zmluve. Počas portugalského predsedníctva sme dosiahli aj úspech v podobe zavedenia Európskeho dňa proti trestu smrti. Je to pocta pre európske hodnoty a dáva svetu jasný signál o európskej ochrane hodnoty života. Takisto by som bol rád, aby ste vedeli, že práve počas portugalského predsedníctva sa na treťom výbore Valného zhromaždenia Organizácie Spojených národov schválilo moratórium na trest smrti a že toto hlasovanie bolo výsledkom európskeho návrhu, v ktorom sa uznávajú európske tradície a hodnoty. Okrem toho by som rád zdôraznil v rámci agendy slobôd snahy, ktoré podniklo portugalské predsedníctvo na rozšírenie oblasti slobody pohybu na nové členské štáty.
<P>
21. a 22. decembra budem mať možnosť byť s predsedom Komisie a niekoľkými ministrami na hraniciach s deviatimi krajinami vstupujúcimi do Schengenského priestoru, na ktorých sa majú zrušiť kontroly, čím splníme najväčšiu túžbu tých občanov, ktorí chcú byť súčasťou Európy, aby mali slobodu pohybu, a zároveň patrili do oblasti, ktorá dohliada na ich bezpečnosť.
<P>
SISone4all je pekný príbeh, lebo na základe portugalského naliehania sa 31. decembra 2007 zrušia tieto vnútorné pohraničné kontroly, lebo portugalský minister neprijal myšlienku, že by bolo technicky nemožné spojiť databázy nových krajín s databázami Schengenského systému, a pretože portugalská firma navrhla technické riešenie problému. Dňa 21. a 22. decembra budeme v tých krajinách a povieme im, že Portugalsko je veľmi hrdé, že mohlo prispieť portugalskou technológiou a portugalskou politickou vôľou, aby sa týmto krajinám umožnilo dať ich občanom úplnú voľnosť pohybu, pretože to je najväčšou túžbou európskych národov. Som z krajiny, ktorá zažila tú chvíľu. Dobre si pamätám moment, keď sa zrušili kontroly na hraniciach medzi Portugalskom a Španielskom a keď sme sa vtedy po prvýkrát cítili ako súčasť európskej rodiny. Je to z dôvodu, že ak existuje symbolická chvíľa tohto predsedníctva, bude to tá, keď portugalskí a ďalší politici a predseda Komisie budú na tých hraniciach, aby boli svedkami chvíle, keď sa kontroly zrušia, čím sa uskutoční európsky sen a túžba vytvoriť tú oblasť slobody pohybu a bezpečnosti, ktorý predstavuje Schengenský priestor.
<P>
Zanechali sme svoju stopu na programe slobôd, ale aj na sociálnom programe. Rád by som každému pripomenul, že počas portugalského predsedníctva sa dosiahla dohoda medzi európskymi odborovými organizáciami a združeniami zamestnávateľov a je to veľmi dôležitá dohoda, ktorá zdôrazňuje výzvy európskeho trhu práce, ale bolo to takisto počas tohto predsedníctva, keď sa všetky krajiny dohodli na spoločných zásadách flexiistoty, konali ako hnací motor, posúvali sa vpred s týmto európskym modelom navrhnutým tak, aby bola flexibilita, ktorá je neodmysliteľná pre konkurencieschopnosť, zlučiteľná s bezpečnosťou pre pracovníkov, čo je pre európsky sociálny model príznačné.
<P>
Nakoniec by som v tomto sociálnom programe rád zdôraznil pozornosť, ktorú sme venovali migračnej politike. Počas šiestich mesiacov sme na túto otázku kládli veľký dôraz. Usporiadali sme medzinárodnú konferenciu v Lisabone, lebo naším cieľom bolo a je pomáhať ustanoviť alebo určiť široké usmernenia pre európsku migračnú politiku. Na poslednom zasadaní Rady, predseda Komisie mal napokon možnosť predstaviť dokument Komisie, v ktorom sa stanovujú základy tejto politiky, migračnej politiky, ktorá má v podstate tri piliere: zaradenie prisťahovalcov, boj proti nelegálnemu prisťahovalectvu a spoluprácu s krajinami pôvodu s cieľom regulovať migračné toky, a tým chrániť prisťahovalcov. To je orientačným bodom, dôležitým bodom v európskom sociálnom programe a Portugalsko je veľmi hrdé, že prispelo k pokroku v tejto európskej migračnej politike.
<P>
Portugalské predsedníctvo ovplyvnilo aj hospodársky program, čim mám na mysli, ako povedal predseda Európskeho parlamentu, naše schválenie projektu Galileo pod týmto portugalským vedením, v súvislosti s ktorým sa mnoho rokov prešľapovalo na mieste, čo škodilo Európe a vysielalo do celého sveta jasný signál, že Európa bola v takom rozhodujúcom odvetví neschopná mať svoj vlastný projekt. Tento projekt Galileo je zrejme jedným z projektov infraštruktúry na zvýšenie európskeho profilu vo svete a podporuje Európu na vysoko konkurenčnom poli telekomunikácií. Preto sme veľmi hrdí, že pod vedením portugalského predsedníctva a ministra Mária Lina sa konečne dosiahla dohoda, ktorá je vyznamenaním pre Európu a európsky projekt. V hospodárskej oblasti by som tiež rád zdôraznil náš prínos k celoeurópskej námornej politike schválením rámcovej smernice o stratégii pre morské prostredie ako základnú podmienku na to, aby Európa mala súdržný prístup medzi všetkými krajinami v ich vzťahu k moru.
<P>
Pokiaľ ide o energetiku a zmenu klímy, rád by som zdôraznil len dva body: prvým bolo dohodnutie strategického plánu pre energetické technológie. Je to absolútne základný bod svedčiaci o európskych ambíciách v tejto oblasti a jej vôli investovať čo najviac do inovácií a výskumu, aby sme mohli splniť výzvy budúcnosti. Rád by som spomenul dohodu z Bali, ktorá sa dosiahla pod portugalským predsedníctvom, ktorá nám dnes poskytuje jasný plán rokovaní, aby sme v roku 2009 mohli opäť dosiahnuť globálnu dohodu s cieľom čeliť výzvam zmeny klímy.
<P>
Nakoniec, dámy a páni, sme takisto ovplyvnili agendu budúceho významu Európskej únie, samozrejme, deklaráciou o globalizácii, ktorú sme schválili na poslednom zasadnutí Rady. Táto deklarácia znamená toto: po prvé Európa vyriešila svoje inštitucionálne problémy a teraz bude čeliť výzvam tohto meniaceho sa sveta, aby opäť prevzala vedúcu pozíciu v inštitucionálnej reforme, aby riešila vzdelávanie, odbornú prípravu a výskum ako ústrednú otázku s cieľom vyriešiť úlohu Európy v globalizovanom svete, ale takisto aby bojovala so všetkými environmentálnymi výzvami, ktoré ohrozujú svet. Táto európska agenda týkajúca sa globalizácie znamená, že Európa je späť, a Európa je späť, aby diskutovala o absolútne základných otázkach, ktoré, žiaľ, veľmi odkladala na vedľajšiu koľaj, lebo v ostatných rokoch bola taká zaneprázdnená svojimi inštitucionálnymi problémami.
<P>
Deklaráciou o globalizácii, ale aj dohodou o reflexívnej skupine. Na nedávnom zasadnutí Rady sme schválili pre túto reflexívnu skupinu poverenie, aby sme jej umožnili prispievať ku všeobecnej úvahe o tejto záležitosti a budúcnosti Európy v rokoch 2020 až 2030. S cieľom pomôcť jej predpokladať a čeliť výzvam sme schválili aj vedenie tejto skupiny - Felipe Gonzáleza, ktorý je jedným z veľkých Európanov v európskej histórii, aby sa vrátil do politického života a viedol reflexívnu skupinu slúžiacu tomu, čo bolo pre neho jednou z najušľachtilejších myšlienok: európskemu projektu, spolu s podpredsedami Vike-Freibergovou a Jormom Ollilom, ktorí s ním budú viesť skupinu, ktorá sa medzičasom vytvorila.
<P>
Pán predseda, dámy a páni, ako som povedal, nebudem do podrobností opisovať každý výsledok portugalského predsedníctva, ale rád by som vám povedal, že som na toto predsedníctvo veľmi hrdý a že ma veľmi teší. Dosiahli sme všetky ciele, ktoré sme si stanovili; najdôležitejšie a dokonca aj tie, o dosiahnutí ktorých sme mali pochybnosti. Zmluva, Brazília, Afrika, ale aj stopy, ktoré sme zanechali v hospodárskej agende, sociálnej agende, agende slobôd a agende pre budúcnosť. Toto predsedníctvo, pán predseda, dámy a páni, je predsedníctvom proeurópskej krajiny, krajiny, ktorá jasne chápe, že prostredníctvom európskeho projektu obraňuje vlastné záujmy, krajiny zaviazanej európskym ideálom, v krajine vedenej európskymi politikmi, ktorí jasne chápu, že to, čo Európa potrebuje, je rozvinutie európskeho projektu a že tento európsky projekt je pravdepodobne najušľachtilejší, najkritickejší a najdôležitejší projekt moderných čias, že tento európsky projekt je dôležitý pre Európanov, pre európske hospodárstvo a je takisto dôležitý pre svet.
<P>
Ak dovolíte, pán predseda, rád by som reč dokončil ďakovaním, veľmi osobnou vďakou ministrovi zahraničných vecí, ktorý sedí tu za mnou, ktorý ma sprevádzal počas týchto šiestich mesiacov, štátnemu tajomníkovi pre európske záležitosti, ktorý je tu so mnou, ale rád by som poďakoval aj portugalskému diplomatickému zboru, ktorý všetko organizoval v pozadí a ktorému sa často nedostane uznania za plody svojej práce. Chcem poďakovať celému portugalskému diplomatickému zboru, ktorý vydal to najlepšie pre svoju krajinu a pre Európu a na ktorého čele stál jeden z úžasných portugalských veľvyslancov, veľvyslanec Mendonça e Moura, ktorý je tu so mnou.
<P>
Pán predseda, dámy a páni, toto predsedníctvo sme začali mottom: "Silnejšia Európa pre lepší svet" a dosiahli sme koniec týchto šiestich mesiacov v presvedčení, že sme tomuto mottu urobili česť, že sme zo seba vydali to najlepšie ako krajina, aby sa Európa mohla prezentovať ako silnejšia Európa, Európa, ktorá lepšie slúži svojim občanom, a ako Európa, ktorá je lepšie vybavená, aby mohla zohrávať svoju úlohu vo svete.
<P>
Urobili sme všetko pre Európu, v službách Európy, lebo je to spôsob, ako ochraňovať záujmy Portugalska, Európy a aj sveta. Rád by som poďakoval všetkým parlamentným skupinám, že nás počas tohto obdobia tak veľmi podporovali. Rád by som poďakoval Komisii za jej podporu a rád by som poďakoval predsedovi Európskeho parlamentu za jeho neustálu pomoc, ktorú nikdy portugalskému predsedníctvu neodmietol. Som veľmi hrdý na predsedníctvo a veľmi ma teší, a preto by som sa chcel o svoju radosť podeliť s vami, je to radosť pre Európu.
<P>
(potlesk)
<SPEAKER ID="011" NAME="Predseda">
Veľmi pekne ďakujem úradujúcemu predsedovi za túto reč a ešte raz za vašu veľkú oddanosť.
<SPEAKER ID="012" NAME="José Manuel Barroso">
člen Komisie. - (PT) Pán predseda, predseda Rady, dámy a páni, počas minulých šiestich mesiacov sme získali výborný názorný príklad toho, čo sme presadzovali v podobe dvoch spôsobov napredovania v Európe. Konkrétne, popri snahe vyriešiť inštitucionálne otázky sa snažíme napredovať v oblasti praktických výsledkov, ukázať našim občanom, že Európa pracuje skutočne v službách ich túžob.
<P>
V roku 2007 sa ukázalo, že Európa je schopná zaoberať sa týmito výzvami. Práve sme videli rokovanie, dohodu a podpis zmluvy, Lisabonskej zmluvy, ktorá zabezpečí Európe inštitúcie pre budúcnosť tak, aby mohla reagovať na výzvy 21. storočia.
<P>
V tomto bode by som opäť rád vzdal úctu portugalskému predsedníctvu a najmä premiérovi Josému Sócratesovi za jeho kvalifikované vedenie Európskej únie. Je len správne uznať dôležitý prínos nemeckého predsedníctva a kancelárky Merkelovej, počas ktorého sa získalo poverenie, ktoré umožnilo, aby sa uskutočnil pokrok v tejto dohode, ktorá je pre Európu taká dôležitá. Na začiatku boli určite mnohí, ktorí pochybovali o potrebe vyvinúť toto úsilie, ale pravdou je, že pred niekoľkými dňami sa v Lisabone mohlo zísť 27 vlád EÚ pri zmluve, ktorú si sami prerokovali.
<P>
Tento politický úspech sa teraz musí uviesť do praxe. Členské štáty sa dohodli na zmluve, podpísali ju a takisto sa dohodli, že ju ratifikujú tak, aby vstúpila do platnosti 1. januára 2009. Tento záväzok členských štátov treba brať veľmi vážne. Podpísaním zmluvy vlády prevzali zodpovednosť obraňovať zmluvu pred svojimi parlamentmi a verejnou mienkou. V týchto úlohách musia byť úspešní, ak sa má Európa posunúť vpred.
<P>
José Manuel Barroso, predseda Komisie: - Vážený pán predseda, rád by som srdečne zablahoželal Maďarsku k včerajšej ratifikácii Lisabonskej zmluvy. Zmluva bola prijatá drvivou väčšinou 385 hlasov, proti hlasovalo iba päť poslancov.
<P>

<P>
Myslím si, že skutočnosť, že Lisabonskú zmluvu ako prvý ratifikoval jeden z nových členských štátov, je viac ako symbolická a predstavuje veľmi pozitívny signál. Maďarsko si zaslúži naše uznanie.
<P>
Zároveň v tomto období, a najmä počas posledných šiestich mesiacov zaznamenala Európska únia prvenstvo v oblastiach, ktoré ovplyvňujú každodenný život všetkých Európanov: hospodársky rast a tvorba pracovných miest, riešenie problému klimatických zmien, migrácia a inovácie. Tieto otázky sú rozhodujúce pre úspech Európy dnes i v budúcnosti.
<P>
Premiér Sócrates už hovoril o mnohých úspechoch, ktoré dosiahlo predsedníctvo EÚ. Nebudem ich všetky opakovať. So všetkým, čo bolo povedané, môžem len súhlasiť: význam samitu EÚ - Afrika, prvý samit s Brazíliou o strategických vzťahoch s touto veľmi dôležitou krajinou, dohoda, ktorú sa podarilo dosiahnuť o programe Galileo, a aj významná dohoda sociálnych partnerov o zásadách "flexiistoty". Mohol by som pridať aj niektoré ďalšie úspechy a zdôrazniť tie z nich, ktorým sa dostalo menej pozornosti, ale sú rovnako dôležité. Napríklad všeobecná politická zhoda v Európskom parlamente o vytvorení Európskeho inovačného a technologického inštitútu, ktorý je konkrétnym projektom a vlajkovou loďou pre oblasť inovácií v Európe a ďalej začiatok integrovanej námornej politiky Únie.
<P>
Je to ovocie takmer trojročnej usilovnej práce Komisie od marca 2005. Po živej verejnej diskusii, ktorá nasledovala po vydaní zelenej knihy Komisie v júni 2006, sa nám teraz v európskych inštitúciách podarilo dosiahnuť jasný konsenzus o tom, aká dôležitá je pre Úniu námorná politika, či už v súvislosti s výzvami ako globalizácia, konkurencieschopnosť, klimatické zmeny a energetika, ako aj vo vzájomnej súvislosti s maximálnym a udržateľným využívaním potenciálu našich oceánov a morí. Nasledujúc príklad kvalitne pripravenej júlovej správy piatich výborov Európskeho parlamentu, Európska rada minulý týždeň plne podporila víziu integrovanej námornej politiky Únie a akčný plán, ktoré predložila Komisia. Mimoriadne poďakovanie patrí portugalskému predsedníctvu, ktoré urobilo z tejto témy prioritu Únie.
<P>
Ako bolo možné dosiahnuť tieto úspechy? Kľúčovým faktorom bola efektívna spolupráca medzi tromi hlavnými inštitúciami. Parlament, Komisia a Rada ministrov boli schopné spolupracovať na dosiahnutí skutočného konsenzu v širokom spektre činností Európskej únie. Využili sme tiež silnejúci názor, že Európska únia je tým pravým prostriedkom na riešenie veľkých výziev súčasnosti. Stačí sa pozrieť na dnes zverejnené výsledky Eurobarometra. Potvrdzujú údaje z prieskumu z jari tohto roka, podľa ktorých je všeobecná podpora Európskej únie najvyššia za posledných desať rokov. Keď už sa nám podarilo získať dôveru európskych občanov, musíme dokázať, že si ju zaslúžime.
<P>
Minulý týždeň došlo k vyhláseniu Charty základných práv všetkými tromi inštitúciami na pôde Európskeho parlamentu v Štrasburgu a k podpísaniu Lisabonskej zmluvy. Po týchto veľmi dôležitých udalostiach sa Európska rada zamerala na kľúčové otázky, ktoré občanov priamo zaujímajú.
<P>
Po historických udalostiach v stredu a vo štvrtok sa v piatok Európska rada vrátila ku kľúčovej úlohe, prinavrátiť Európu zameranú na výsledky do reality. Dnes už je vytvorený rámec pre výsledky, ktoré má Európska únia dosiahnuť v roku 2008.
<P>
Pre naše ďalšie pôsobenie v budúcnosti má veľký význam globalizácia. Nie je to tak dávno, keď sa rozhodujúci činitelia vyhýbali globalizácii. Globalizáciu vnímali ako príliš komplikovanú a rozvratnú a niekedy sa dokonca snažili vyhnúť aj tomuto slovu. Vyhlásenie EÚ o globalizácii, ktoré schválila Európska rada, mení situáciu. Teraz už vieme, že Európa sa môže zjednotiť v aktívnom prístupe ku globalizácii. Vieme, že hoci vplyv globalizácie nie je iba pozitívny, nie je dôvod na pasivitu. Skôr by to malo znásobiť naše úsilie vyťažiť čo najviac z možností, ktoré globalizácia ponúka Európe. Európska únia má všetky dôvody na dôveru vo svoju budúcnosť vo veku globalizácie. Ukazuje sa, že hodnoty, ktoré riadia európsku spoločnosť, sú plne zlučiteľné s aktívnym prístupom ku globalizácii. Toto je odkaz, ktorý má sprostredkovať vyhlásenie EÚ o globalizácii. V našej agende je skutočne cítiť dynamiku smerujúcu k úspechu vo veku globalizácie, rozmach, ktorý budeme udržiavať sériou iniciatív, ktoré Komisia predstaví v najbližších mesiacoch.
<P>
Som rád, že sa portugalské predsedníctvo rozhodlo venovať zvláštnu pozornosť migrácii. Ak sa nám podarí dobre zvládnuť problém migrácie, budú z nej mať prospech všetci: Európa, členské štáty Európskej únie, ale aj krajiny pôvodu migrantov i prisťahovalci samotní, pretože, ako nám práve pripomenul úradujúci predseda Rady, migrácia je aj sociálnym problémom. Európska rada podporila integrovaný prístup navrhnutý začiatkom decembra Komisiou. S cieľom podporiť riešenie existujúcich problémov, akými sú ilegálna migrácia, nelegálna práca a tzv. modrá karta pre vysoko kvalifikovaných pracovníkov, predložíme na budúci rok nové návrhy, ktoré prispejú k vytvoreniu naozaj komplexného prístupu k migrácii na európskej úrovni.
<P>
Ešte predtým predložíme návrh balíka opatrení na realizáciu sľubov Únie týkajúcich sa klimatických zmien a energetiky. Toto je ďalšia stránka globalizácie: klimatické zmeny a potreba nájsť celosvetové riešenie globálneho problému. S radosťou môžem povedať, že Európa zastáva popredné miesto v riešení tejto problematiky v celosvetovom meradle. Som hrdý na to, že Európska únia a jej 27 členských štátov vystúpilo na konferencii o klimatických zmenách na Bali jednomyseľne. Vyhlásenie o globalizácii je významným krokom správnym smerom k budúcej konferencii OSN o klimatických zmenách v Kodani v roku 2009. Viem, že niektorí z nás by si želali viac, ja osobne by som chcel viac, ale skutočnosť, že sa podarilo na konferencii OSN dospieť ku konsenzu a záväzku stanoviť cieľový dátum a režim po roku 2012, je sama osebe úspechom. Buďme úprimní, tento úspech by nebol možný bez európskeho vedenia a európskej jednoty.
<P>
Teraz sa sústreďujeme na povinnosť zabezpečiť ďalší krok a trváme na smelých záväzných cieľoch znižovania emisií CO2. Už pár dní po konferencii na Bali je cítiť, že sa niečo mení. Austrália už názor zmenila a niektorí z našich hlavných partnerov, ktorí ešte názor nezmenili , ho zmenia tiež. . Na to, aby sme svojmu vedúcemu postaveniu dali zmysel, musíme v našom tlaku vytrvať. Najlepším spôsobom, ako ukázať, že to myslíme vážne, bude, že sa sami budeme riadiť vlastnými návrhmi. V nasledujúcom roku chcem úzko spolupracovať s parlamentom a prijať spoločný cieľ, ktorým je dosiahnutie dohody o celom balíku politických opatrení do konca budúceho roka..
<P>
Európska rada tiež využila príležitosť a zamerala sa aj na vzdialenejšiu budúcnosť, no nie iba formou vyhlásenia EÚ o globalizácii, ale aj prinesením vlastných predstáv. Založenie reflexnej skupiny je novátorským prístupom, ktorý môže priniesť výsledky. Uvažovanie o rokoch 2020, 2030 vyžaduje disciplínu a predstavivosť, ale výsledok nám môže pomôcť vnímať problematiku, a najmä globálne problémy, ako celok, hlavne jej globálne výzvy. Keď na budúci rok začne skupina pracovať v plnom zložení, môže sa spoľahnúť na podporu Komisie. Oceňujem zvolenie pána Felipeho Gonzálesa, veľmi skúseného štátnika a presvedčeného Európana, za predsedu skupiny a pani Vike-Freibergovej a pána Jorma Ollilu za jej podpredsedov.
<P>
Európska rada sa zamerala aj na bezprostrednejšie výzvy. Stabilita Kosova závisí od jednotnej Európskej únie a riešenie pre Srbsko i Kosovo spočíva v Európe. Vedia to oni a vieme to aj my. Tento fakt musíme preniesť do rozhodného a jednotného postupu Európskej únie. Je to tvrdá skúška pre Európu, skúška, v ktorej si nemôžeme dovoliť zlyhať. Európska komisia vyzýva členské štáty, aby vo veci Kosova zachovávali jednotný postoj.
<P>
Skôr, ako skončím, dovoľte mi povedať, že Komisia je veľmi spokojná s dosiahnutím európskeho konsenzu o humanitárnej pomoci, ktorý prijali Parlament a Rada. Vyhlásenie, ktoré budem mať česť podpísať po tomto zasadnutí s predsedom Pötteringom a premiérom Sócratesom, je obšírnym politickým vyjadrením našich cieľov, princípov a osvedčených postupov humanitárnej pomoci poskytovanej bilaterálne členskými štátmi a Európskym spoločenstvom.
<P>
Prijatý konsenzus je míľnikom humanitárnej pomoci Európskej únie. Sama Európska komisia je druhým najväčším poskytovateľom humanitárnej pomoci na svete a podporou konsenzu dala ráznu odpoveď čoraz silnejším výzvam, ktorým čelíme v humanitárnej oblasti. Členské štáty, Parlament a naši humanitárni partneri pozitívne prijali rastúci politický vplyv Komisie v tejto oblasti, a to vďaka jej značným skúsenostiam v poskytovaní humanitárnej pomoci a vzhľadom na jej kľúčovú úlohu v rámci Európskej únie. Už sa začali interné práce, ktorých cieľom je preniesť záväzky obsiahnuté v konsenze do návrhu akčného plánu, ktorý by mal byť predstavený v prvej polovici roku 2008.
<P>
Napokon, ako povedal úradujúci predseda Európskej rady, premiér Sócrates, tohtoročná práca ešte neskončila. Pred koncom tohto roku budem mať tú česť pripojiť sa k nemu na symbolickom akte otvorenia našich vnútorných hraníc. Od 21. decembra 2007 budeme žiť a cestovať v priestore 24 štátov bez vnútorných hraníc. Je to jedinečný a historický úspech. Estónsko, Česká republika, Litva, Lotyšsko, Maďarsko, Malta, Poľsko, Slovensko a Slovinsko zrušia kontroly na vnútorných hraniciach. Cestovanie sa tak pre všetkých Európanov stane rýchlejšie a jednoduchšie. Od 21. decembra 2007 bude možné uskutočniť cestu z Pyrenejského polostrova do Poľska, z Grécka do Fínska bez hraničných kontrol.
<P>
Rád by som zablahoželal portugalskému predsedníctvu aj za jeho strategické vedenie k úspešnej realizácii projektu Schengenského informačného systému (SIS) "jeden za všetkých". Zrušením vnútorných hraníc Európskej únie vznikla pre ľudí možnosť žiť, cestovať a obchodovať v Európe. Našim občanom je potrebné vysvetliť, že spolu s rušením vnútorných hraníc a väčšou slobodou sa účinnými kontrolami na vonkajších hraniciach posilňujú aj bezpečnostné štandardy. Nemali by sme zabúdať, že teraz je napríklad španielska hranica aj poľskou hranicou a poľská hranica gréckou hranicou. Je to možné vďaka posilňovaniu bezpečnosti na našich vonkajších hraniciach. Napredujeme len vďaka tomu, že tieto členské štáty vynaložili potrebné úsilie. Dúfam, že to bude nielen zo symbolického hľadiska 0rozvojom našej novej, rozšírenej a uvedomelej Európy.
<P>
Celkovým odkazom roku 2007 je veľká nádej a žiadne malé očakávania. Zrak Európanov sa obracia k Európskej únii, u ktorej hľadajú odpovede na mnohé otázky. Uplynulých niekoľko mesiacov nám dáva istotu, že sme schopní tieto úlohy splniť.
<P>

<SPEAKER ID="014" NAME="Predseda">
Predseda Komisie, veľmi pekne ďakujem za vašu reč a vašu oddanosť.
<SPEAKER ID="015" NAME="Joseph Daul" LANGUAGE="FR">
Pán predseda, predseda Komisie, úradujúci predseda Rady, dámy a páni, Parlament dnes oslavuje plne fungujúcu Európu. Lisabonská zmluva je podpísaná. Jej ratifikácia sa začala. Gratulujem Maďarsku, prvému z našich členských štátov, ktoré ju ratifikovali.
<P>
Lisabonskou zmluvou, našimi spoločnými hodnotami - demokracia, sloboda, solidarita - a našimi cieľmi - mier, bezpečnosť, ochrana životného prostredia a prosperita - sa potvrdzuje náš spoločný osud. Áno, Lisabonská zmluva dodáva našej Únii väčšiu súdržnosť. Integračný proces, ktorý sme začali pred 50 rokmi, stále trvá: stále sme zjednotení v rozmanitosti! Európa je skutočne bohatá práve vďaka rozmanitosti pôvodu, kultúry a jazyka a toto sa stanovuje v Lisabonskej zmluve. Práve zo spájania získava pluralitná Európa svoju silu.
<P>
My, zákonodarcovia, máme povinnosť vysvetľovať našim spoluobčanom. Urobme to čo najjednoduchšie. Európska únia a členské štáty sú jednotné. Zdieľajú svoje právomoci. Rozhodli sa vykonávať časť svojej zvrchovanosti spoločne. Požadujme od Európy tie veci, v ktorých má právomoc, a požadujme od členských štátov tie veci, v ktorých majú právomoci.
<P>
Moja skupina bude naďalej viesť kampaň za Lisabonskú zmluvu a za Európsku chartu základných práv, ktoré spečaťujú naše spoločné hodnoty. Dúfajme, že sa to vysvetlí, pochopí a nadovšetko bude rešpektovať každým, a že si táto zmluva takisto získa podporu najväčšieho počtu našich spoluobčanov.
<P>
Od roku 2009 zvýši nový inštitucionálny rámec stanovený Lisabonskou zmluvou právomoci tohto Parlamentu. Je dôležité vedieť, že od júna 2009 budú výsledky európskych volieb určovať zloženie tohto Parlamentu a ovplyvnia vymenovanie predsedu Komisie. Moja skupina, samozrejme, dúfa, že presvedčí čo najviac našich európskych spoluobčanov, aby hlasovali za vedenie PPE-DE, vedenie schopné podporovať sociálno-hospodársku stratégiu na riešenie globalizácie a starnúceho obyvateľstva, vedenie schopné investovať do výskumu a vývoja, rozvoja európskeho priestoru spravodlivosti a bezpečnosti s cieľom účinnejšie bojovať proti kriminalite, nelegálnemu prisťahovalectvu a terorizmu, vedenie schopné robiť správne rozhodnutia v prospech ochrany nášho životného prostredia, trvalo udržateľného rozvoja a našej energetickej nezávislosti, vedenie schopné vykonávať zahraničnú politiku, ktorá umožní Európe hovoriť jednohlasne. To je pre nás základ právomocí zjednotenej Európy a budúcej správy, európskej správy. Práve to dnes Kosovo potrebuje, aby sa zachoval mier. Mier a stabilita na Balkáne, na hranici EÚ, je pre Európanov veľmi dôležitá záležitosť.
<P>
Dobré riadenie Európy však má aj strednodobú a dlhodobú víziu a my podporujeme rozhodnutie Európskej rady vytvoriť reflexívnu skupinu, aby merala budúci vplyv rozhodnutí urobených dnes, tu, v centre našej demokracie, ktorá bude hľadať riešenia na výzvy, ktorým bude musieť zjednotená Európa čeliť v nasledujúcich 10, 20 alebo 30 rokoch, ktoré sa odrazia v stratégiách rozvoja EÚ. Len pevné riadenie môže rozptýliť neochotu a opozíciu pri boji proti zmene klímy. Hodnotenie z Bali je pozoruhodným príkladom. Európa potrebuje vedúcu úlohu s cieľom riešiť klimatické otázky, najprv v Poznani v roku 2008, kde sa uskutočnia ďalšie rokovania o klíme, potom v Kodani v roku 2009. My, európski politici, tam máme zásadnú zodpovednosť. Upisovanie budúcnosti našich detí a vnúčat by bol zločin. Je na nás, aby sme o tom presvedčili našich amerických partnerov.
<P>
Klíma a dobré riadenie v Európe sú záležitosti, s ktorými sa treba zaoberať aj dnes, tu v Bruseli, keď sa ministri poľnohospodárstva a rybolovu stretnú na svojom výročnom maratóne diskusií o výrobných kvótach. Nezabúdajme na vplyv zmeny klímy na výrobu potravín. Už sme zažili veľké nárasty cien potravinových výrobkov minulý rok v auguste. Ďalší nárast, ktorý sa vyskytol, sa týkal rekordných cien pšenice a ryže. Európski občania opäť čakajú na odpovede od Európy, ako aj jednotnú, koordinovanú akciu.
<P>
Pán predseda, úradujúci predseda, dámy a páni, vybudovali sme 50 rokov mieru, dokázali sme vytvoriť jednotný trh, zrušili sme vnútorné hranice, máme centrálnu banku a európsku menu, od Amsterdamu pracujeme na spoločnej zahraničnej politike a máme Europol a Eurojust. Vytvárame oblasť bezpečnosti a spravodlivosti zväčšovaním a rozširovaním Schengenského priestoru. Dopyt v Európe je väčší. Lisabonská zmluva dostáva EÚ z jej špirály smerom nadol.
<P>
Pre mňa a moju skupinu sa budovanie Európy v 21. storočí opäť stáva synonymom pre odhodlanie a ambíciu. Z oblasti voľného obchodu k skutočne politickej Európe začíname znovu hovoriť o európskom projekte a sme pripravení robiť rozhodnutia. V tomto novom globalizovanom svete nie je miesto na uplatňovanie zásady "každý za seba". Naše členské štáty, nech už sú akokoľvek veľké alebo husto obývané, nemajú šancu prosperovať bez integrácie.
<P>
Ďakujem predsedovi, ďakujem úradujúcemu predsedovi Rady, ďakujem predsedovi Komisie, všetkým želám príjemné sviatky a nadovšetko želám veľa úspechov pri schvaľovaní zmluvy v roku 2008 ostatnými 26 krajinami.
<P>
(potlesk)
<SPEAKER ID="017" NAME="Martin Schulz">
v mene skupiny PSE. - (DE) Pán predseda, dámy a páni, portugalské predsedníctvo bolo úspešné a gratulujem vám, pán Sócrates, a celej vašej vláde k tomuto úspechu.
<P>
Rodina Lobo Antunesa nám dala nielen dobrého štátneho tajomníka, ale aj znamenitého spisovateľa, ktorý napísal zaujímavý román s názvom Nádhera Portugalska, riadok štátnej hymny. Reputácia Portugalska zásluhou jeho predsedníctva narástla najmä vďaka trom veciam, ktoré ste spomenuli. Áno, dokonca vo vzťahu k Európe dal africký samit Afrike späť časť dôstojnosti, o ktorú sme dlhý čas my, Európania, ochudobňovali Afričanov. Bol to jeden z úspechov vášho predsedníctva. Skutočnosť, že ste zorganizovali samit s Brazíliou dokazuje, že politike o Latinskej Amerike sa musí v európskej politike venovať väčšia pozornosť, lebo sa v skutočnosti zakladá na spoločných tradíciách (Portugalsko, Brazília, Španielsko, Južná Amerika, Stredná Amerika), ale dnes konkrétne aj na spoločných hodnotách, ktoré všetci zdieľame s týmto regiónom sveta - Latinskou Amerikou. Organizovanie tohto samitu s Brazíliou bolo preto správnym krokom. Pokiaľ ide o spoločné hodnoty, rád by som vám osobitne poďakoval, v mene svojej skupiny, za zameranie vašich činností na boj s cieľom zrušiť trest smrti a na vytvorenie Európskeho dňa proti trestu smrti, jedného z úspechov portugalského predsedníctva Rady.
<P>
(potlesk)
<P>
Výzvy však máme aj pred sebou. Zmluva bola slávnostne podpísaná, ale už som zažil slávnostné podpisovanie zmluvy a videl som všetkých tých, ktorí ju slávnostne podpísali. Videl som krovie, do ktorého sa potom stratili, tí slávnostní signatári! Niektorí už nie sú v úrade a to je možno aj dobre. Teraz, keď sa zmluva ratifikuje, máme niečo, za čo možno bojovať. Už sme vyjadrili našu vďaku Maďarsku. Ale ak chceme byť v roku 2008 úspešní, musíme sa pozrieť presne na to, čo je obsiahnuté v záveroch zasadnutia Rady, ktoré sa uskutočnilo po slávnostnom podpísaní.
<P>
V mene svojej skupiny vítam skutočnosť, že Rada uznala, že usmernenia o integrovanej hospodárskej politike sa musia zrevidovať. Dúfam, že Komisia to pojme vážne a poskytne primerané stanovisko. Takisto vítam skutočnosť, že Rada požaduje od Komisie stanovisko k službám všeobecného záujmu, ktoré je takisto jedným z požiadaviek našej skupiny. Napísal som o tom všetkým predsedom vlád. Dúfam, že vy, predseda Komisie, to teraz nakoniec vezmete vážne, pretože ste len pred niekoľkými týždňami povedali, že nepotrebujeme vyhlásenie tohto druhu. Rada v tomto s vami nesúhlasí a ako socialisti sme na strane Rady.
<P>
Povedali ste, predseda Komisie, - a preto sa na vás teraz obraciam -, že naša práca sa ešte neskončila. Odkazovali ste tu na Schengen. Spolu s pánom Sókratesom idete otvárať hranice. To je úžasné. Ale ja viem, že zajtra budete mať opäť práce vyše hlavy. Komisia chce zajtra uzavrieť návrh smernice o cezhraničných zdravotníckych službách. Neviem, či má zmysel pre rozhodnutie ako toto, aby sa v Komisii urobilo rýchlo jeden deň pred príchodom Vianoc alebo vianočných sviatkov. O Bolkesteinovej smernici sa takisto rozhodlo rýchlo jeden deň pred letnou prestávkou a následne nás to stálo ratifikáciu ústavy. Preto by som vám povedal: ak ju schválite zajtra, uvedomte si, prosím, že všetko mimo rámca smernice o službách, t. j. mimo zásady krajiny pôvodu, je predmetom tejto interpretácie: stanovili sme jasný rámec v kontexte smernice o službách. Ak sa pokúsime prinútiť zásadu krajiny pôvodu pretlačiť opäť cez zadné dvere so špecifickými smernicami, budeme opäť proti opozícii skupiny socialistov v Európskom parlamente. Majte to na pamäti pri zajtrajšom uznesení!
<P>
Potrebujeme, aby bola ratifikácia v roku 2008 úspešná. Európski obyvatelia videli, že portugalské predsedníctvo Rady - spolu s nemeckým predsedníctvom, čo s radosťou uznávam - vyviedlo túto Úniu zo stagnácie v roku 2007. Začali sme sa hýbať, máme teraz nový základ pre zmluvu, hoci ide o zmluvu, ktorá ešte nie je účinná. Ak chceme, aby nadobudla účinnosť, potrebujeme dôveru ľudí. Ak však chceme opäť získať túto dôveru, musíme ľuďom povedať: Európa je zorganizovaná na základe sociálnej zodpovednosti. Chicagskí chlapci vo vašej Komisii nemôžu prísť a znovu vyliezať za dedom Mrázom! V Európe potrebujeme jasný záväzok aj od Komisie, že Európa je sociálne zodpovedná. Inak to zlyhá.
<P>
Všetkým vám želám šťastné Vianoce!
<P>
(smiech a potlesk)
<P>
o
<P>
o o o
<SPEAKER ID="018" NAME="Predseda">
Hovorilo sa o snahách portugalského predsedníctva o zrušenie trestu smrti a dosiahnutie moratória. Určite ste si všetci všimli, že štát USA New Jersey zrušil trest smrti. Dnes som napísal guvernérovi New Jersey Jonovi Corzinovi a zagratuloval som mu, ako aj zákonodarnému zboru, k tomuto rozhodnutiu.
<P>
(potlesk)
<P>
o
<P>
o o o
<SPEAKER ID="019" NAME="Graham Watson, v mene skupiny ALDE">
Vážený pán predseda, často sa hovorí, že výnimka potvrdzuje pravidlo, a toto predsedníctvo nepotvrdilo výnimku!
<P>
Často nám predkladajú krásne slová a prehnané ambície programov predsedníctiev, ktoré sa skôr nedodržiavajú, ako plnia. Ale vzkriesením zmluvy, ktorú sme všetci považovali za mŕtvu a pochovanú, ste dokázali, že nepravdepodobné je možné. Odteraz bude Lisabon vrytý do našich pamätí ako moment, kedy sa Európa stala súdržnou a vytvorila si nástroj na to, aby globalizácia pracovala pre nás, a nie proti nám.
<P>
Politika by nebola politikou, ak by veľký úspech nezatienili malé zlyhania. Aj keď je Lisabonská zmluva nepopierateľným úspechom, mali by sme si dať pozor na prílišné sebavedomie. Hoci mal Lisabonský samit symbolický význam, mohol ešte viac rozdeliť Európu a Afriku. Konsenzus o dohodách o hospodárskom partnerstve mizne tak rýchlo, ako ubezpečenia EÚ o tom, že obchod bude slúžiť rozvoju.
<P>
Čo sa stalo s veľkou diskusiou o flexiistote? Čo sa stalo s vašou veľkou ideou o oživení európskeho hospodárstva, ktorá sa rozplynula skôr, ako sa nám ju podarilo definovať? Kde je modrá karta pre migrantov? A čo väčšia mobilita pracovnej sily v rámci Únie či prepojenie lisabonskej a göteborskej stratégie úplným rozdelením kontroly nad výrobou a distribúciou energie a znížením emisií CO2?
<P>
Hovoríte, že ste nechali svoje stopy v oblasti spravodlivosti a vnútorných vecí, ale pozor! Opatrenia o zdieľaní údajov majú nebezpečný náskok pred opatreniami týkajúcimi sa ochrany a bezpečnosti údajov.
<P>
Pozitívnou stránkou sú vedúce postavenie Európy na Bali, kvalitne pripravená dohoda o rozpočte EÚ na budúci rok a konštruktívna zdržanlivosť pri navrhovaní spoločného stanoviska k otázke Kosova, ktoré sú výsledkom šikovnosti vašich ministrov.
<P>
Vďaka vašej odvahe a odhodlaniu, vážený pán premiér, mohli väčšie členské štáty brzdiť pokrok po taký dlhý čas. Od roku 2009, keď sa zavedie hlasovanie kvalifikovanou väčšinou, Parlament získa moc spolurozhodovať a Európa už nebude rukojemníkom práva veta. Tým sa pokrokovej centristickej väčšine podarí jasne rozdeliť rozhodnutia Európy na biele a čierne, aby neboli poškvrnené hnedými fľakmi.
<P>
Európa možno prišla o Beethovenovu Ódu na radosť, ale pochopili ste presne, čo Shakespeare nazval "príbojom okázalosti, ktorý bičuje vysoké útesy tohto sveta" . A ako sa patrí na predstaviteľa veľkého moreplaveckého národa, stihli ste to za odlivu.
<P>

<SPEAKER ID="021" NAME="Brian Crowley, v mene skupiny UEN">
Vážený pán predseda, rád by som - keďže si nemyslím, že by to niektorý z mojich kolegov urobil oficiálne - zablahoželal portugalskému predsedovi vlády, pánovi Sócratesovi, k veľmi úspešnej Rade a, čo je ešte dôležitejšie, k podpisu Lisabonskej zmluvy.
<P>
Otázku, na ktorú ste vy sám správne poukázali, a síce, ako môže Európa napredovať a čeliť výzvam, ktoré pred ňou stoja, sa obchádzala a odsúvala z dôvodu nedostatku efektívneho rozhodovania v inštitúciách Únie. Aj keď niektorí v tomto Parlamente možno nesúhlasia s konečnou dohodou a znením Lisabonskej zmluvy a iní majú pocit, že zašla priďaleko, skutočnosť je taká, že existujúce zmluvy nám nedávali dostatočné prostriedky na riešenie problémov. Konferencia na Bali ukázala, aké dôležité bolo, aby Európa hovorila jednotne o oblastiach, v ktorých má Európska únia na celosvetovej scéne moc rozhodovať a konať.
<P>
To, čo sa stalo potom v Rade, je očividne odlišné Určuje to smer a cestu k tomu, čo chceme dosiahnuť.
<P>
Rád by som sa krátko vrátil k tomu, čo považujem za najväčší úspech portugalského predsedníctva. Je ním vaša húževnatosť pri organizovaní afrického samitu. Bez ohľadu na to, čo sa hovorí, africký kontinent je naším najbližším susedom v oblasti rozvoja, humanitárnej pomoci i rizikových tém. . .Veľa členských štátov EÚ a veľa ich premiérov sa dlho správalo povýšenecky vzhľadom na to, že jedna konkrétna osoba v Afrike nezákonne porušuje ľudské práva a slobody svojho ľudu.
<P>
Tým, že sme v Európe zlyhali v pomoci pri budovaní spoločných stratégií rozvoja a umožnením rastu nie iba v ekonomickom alebo obchodnom zmysle, ale aj poskytnutím priestoru úspešným africkým krajinám, aby prevzali vedúce postavenie pri sprevádzaní a nasmerovaní tých krajín, ktoré ešte musia napredovať, sme odsúdili celú Afriku.
<P>
V mnohom sa opakuje to, čo musela Európska únia prekonať na svojom začiatku. Vtedy sa po hrôzach prvej a druhej svetovej vojny spojili vízie zakladateľov Európskej únie. Svojou víziou sa snažili podporovať iné krajiny pri ich postupe až do štádia, v ktorom sme dnes. Bývalé diktatúry, bývalé totalitné režimy, sú dnes súčasťou spoločnej rodiny demokratickej Európskej únie.
<P>
Vážený pán premiér, blahoželám vám a vaším ministrom, ale predovšetkým všetkým vaším štátnym úradníkom, pretože to sú ľudia, ktorí v úzadí vykonávajú potrebnú prácu a vytvárajú podmienky, aby sme mohli žiariť a rásť.
<P>
Nakoniec by som sa rád poďakoval aj Komisii za jej dôležitú úlohu pri riešení niektorých problémov, ktorým sme v priebehu tohto procesu čelili.
<P>
Prajem vám veľa úspechov pri ratifikačnom procese. V mojej krajine, Írsku, sa uskutoční referendum, pri ktorom dostanú občania príležitosť rozhodnúť, ale gratulujem maďarskému parlamentu k jeho dnešnému rozhodnutiu ratifikovať zmluvu.
<SPEAKER ID="023" NAME="Monica Frassoni">
v mene skupiny Verts/ALE. - (IT) Pán predseda, dámy a páni, takisto by som rada poďakovala portugalskému predsedníctvu za jeho úprimnú a otvorenú proeurópsku snahu počas týchto šiestich mesiacov, a takisto si myslím, že možno nie všetky, ale niektoré z nedostatkov, ktoré vymenoval pán Watson, sú viac zodpovednosťou tímu ako predsedníctva v tom, keďže v prípade dnešnej Rady je to akoby hrach na stenu hádzal, a je dosť zložité dosiahnuť oveľa dôležitejšie výsledky. Veľmi stručne som chcela spomenúť tri priority predsedníctva a potom uviesť krátky komentár o predmete zmeny klímy ako súčasti otázok životného prostredia.
<P>
Pokiaľ ide o Lisabonskú zmluvu, verím - ako viete, pán predseda -, že naša skupina si vždy myslela, že ak by sme zaujali menej obranný postoj, neponechalo by sa výhradne na Anti-európanov, aby vymedzili agendu. Myslím si, že to, čo urobil ministerský predseda Gordon Brown, bol škandál, a to, ako sa zachoval k vám všetkým, ako aj k nám, bolo podľa mňa rovnako škandalózne. Myslím si, že by sme už nemali voči nim predlžovať trpezlivosť a takisto si myslím, že spôsob, ktorým sa Spojenému kráľovstvu, ale aj ďalším členským štátom, podarilo dosiahnuť prakticky všetko, čo chceli v súvislosti s Lisabonskou zmluvou, ktorá je krokom späť vo vzťahu k ústave alebo ústavnej zmluve, by nás mal prinútiť skutočne sa zamyslieť nad budúcnosťou Európy.
<P>
Z tohto hľadiska sa mi nezdá, že v prípade mandátu reflexívnej skupiny ide o nejaký veľký úspech, berme to vážne! Lebo nemôže robiť toto, nemôže robiť tamto a nemôže robiť iné! Hovorím to, lebo moja skupina súhlasí so Spinellim, jediným múdrym človekom, jediným mudrcom Európskej inštitúcie a Európskeho parlamentu. Takisto mi vyhovuje, že táto skupina vzdelaných ľudí nemôže urobiť veľa, hoci skutočne neviem, čo môže predseda Felipe González urobiť so svojím poverením, ale určite budeme čítať jeho dielo s veľkým záujmom.
<P>
Pokiaľ ide o Brazíliu, naše základné rozpaky vychádzajú zo skutočnosti, že nikto sa už viac nezameriava - alebo sa nezdá, že by sa ešte niekto zameriaval - na regionálny rozmer našich strategických vzťahov s touto časťou sveta a presne to isté možno povedať o Afrike. Rada by som ale vedela - povedali ste, že nemáte čas o tom hovoriť -, čo je skutočným, konkrétnym strategickým obsahom tohto partnerstva s Brazíliou? Úprimne, mne a mojej skupine sa zdá, že jedinou vecou, ktorá sa jasne objavila, je, že záujem Európskej únie o Latinskú Ameriku, a najmä o Brazíliu, je záujem jej podnikov, niektorých viac ako iných.
<P>
A my sme chceli jasnú stratégiu voči Latinskej Amerike s cieľom obnoviť rozmer regionálnej integrácie a vymedzovania politiky zameranej na väčšiu spoluprácu o zmene klímy, aby sa jednoducho nezmenila na pomerne prázdnu podporu marketingu bioetanolu prezidenta Lulu.
<P>
Pokiaľ ide o Afriku, musím povedať, že moja skupina bola vždy veľmi kritická voči prístupu politiky, ktorá je tvrdohlavo ideologická, ako bola najmä zo strany Komisie, pokiaľ ide o dohody o hospodárskom partnerstve. Tento prístup ŕ la carte sa nás týka v tom, že keďže africký rozmer padá, ako povedali naši partneri veľmi jasne, podniká sa snaha dosiahnuť dvojstrannú dohodu s každou africkou krajinou jednotlivo.
<P>
To mi pripomína, čo urobili Spojené štáty s Medzinárodným trestným súdom: je to nepriaznivé a úplne v rozpore s našimi hodnotami, pokiaľ ide o rozvojovú politiku. Dohody o hospodárskom partnerstve nie sú nástrojom rozvojovej politiky a verím, že nám to naši africkí partneri povedali nahlas a jasne.
<P>
Napokon som, pán predseda, chcela poďakovať predsedníctvu, ale aj Komisii, za odvedenú prácu na Bali, ale myslím si, že najťažšia časť príde teraz, keď bude potrebné previesť všetky záväzky, ktorými sme sa zaviazali v súvislosti so zmenou klímy, do zákonov a nariadení. Je úžasné ísť a urobiť dobré predstavenie a naozaj v Bali pevne stáť, ale potom je potrebné, aby sme pevne stáli aj v rámci Európskej únie s jasnými zákonmi a nariadeniami.
<SPEAKER ID="025" NAME="Francis Wurtz" LANGUAGE="FR">
Pán predseda, úradujúci predseda Rady, predseda Komisie, práve sme počuli veľa gratulácií samým sebe. Ja si však myslím, že koniec predsedníctva Rady EÚ by mal logicky byť aj šancou pre hlavy štátov alebo vlád kriticky zhodnotiť svoju činnosť vzhľadom na výzvy, ktorým treba čeliť. Kontrola tohto druhu je mimoriadne dôležitá v čase, keď sa šíri finančná kríza, keď mobilizácia proti globálnemu otepľovaniu spôsobuje zápas, ktorého výsledok je neistý, a keď sa medzinárodné spoločenstvo snaží oživiť mierový proces zameraný na vyriešenie konfliktu, ktorý najviac stelesňuje našu éru.
<P>
Začnime s finančnou krízou. V tomto prípade počúvame od vedúceho redaktora Financial Times Martina Wolfa pravdu. "Čo sa deje ... je obrovský vietor do dôveryhodnosti anglosaského modelu ... finančného kapitalizmu," píše. Kedy dosiahne Európska rada toto osvietenie? Všeobecnejšie, je toto naozaj chvíľa, ktorá posunie voľnú hospodársku súťaž na úkor ochrany zamestnanosti a práv odborových organizácií, ako práve ilustrovali dve alarmujúce rozhodnutia Súdneho dvora - prípad Viking Line, a, ešte škandalóznejšie, prípad Vaxholm? Plánuje EÚ riešiť výzvu globalizácie tak, že zamestnanecké práva budú smerovať do zostupnej špirály? Veríte, že Európania budú dlhodobo akceptovať toto rozpletanie toho, čo získali, v mene voľného obchodu a "svätého grálu" hospodárskej súťaže? Nechali ste sa upokojiť príliš ľahko, pán Barroso. Jeden prieskum verejnej mienky nehlása dôveru o nič viac, ako jedna lastovička robí leto.
<P>
Ďalšia téma, klíma. Európa tvrdí, že je na čele tohto boja a skutočne, ciele stanovené 27 členskými štátmi na zníženie emisií sú na správnych úrovniach. Ale čo sa stane s konkrétnymi opatreniami vo chvíli, keď sa priemyselné loby pustia do práce pri rozhodovaní najvyšších orgánov EÚ? Zajtra budeme mať jasnejšiu predstavu, keď Komisia predstaví svoje nové normy pre emisie oxidu uhličitého pre automobily.
<P>
Nakoniec, pomoc Palestíne. Dobrá práca, pokiaľ ide o finančný záväzok - samozrejme, za predpokladu, že sa bude dodržiavať. Ale kde je politický záväzok EÚ? Čo bude s jasnou potrebou odstránenia 550 vojenských zátarás na ukončenie blokády Gazy, účinného zastavenia osídľovania Západného brehu, prepustenia väzňov, ukončenia ponižovania? Kedy sa dočkáme konca autocenzúry vzhľadom na okupanta, aby som používal pojmy zo správy pána de Soto, bývalého zástupcu OSN na Strednom východe?
<P>
Toto sú tri oblasti, popri iných, v ktorých možno získať alebo stratiť dôveryhodnosť európskeho projektu.
<SPEAKER ID="027" NAME="Nigel Farage">
v mene skupiny IND/DEM. - Vážený pán predseda, chcel by som povedať, ako veľmi ma potešil pohľad na vás, keď ste dnes dopoludnia podpisovali rozpočet Európskej únie na rok 2008. A, ktovie, možno tento rok podpíšu účtovnú správu aj audítori. To by bol dôvod na radosť, nie?
<P>
Vážený pán Sócrates, nepochybujem, že máte radosť zo svojho predsedníctva, rovnako ako z podpisu Zmluvy, ku ktorému došlo minulý štvrtok v prekrásnom kláštore v Lisabone. Ale nemôžem sa pridať ku gratuláciám predsedov ostatných skupín, lebo podľa mňa ste nekonali čestne. To, čo sa v Lisabone podpísalo, bola ústavná zmluva. Svojím obsahom je identická s Ústavou, ktorú jednomyseľne odmietli Francúzi a Holanďania.
<P>
Všetko, čo ste urobili, bolo, že ste vynechali slovo začínajúce sa na písmeno "ú”, prečíslovali ste články a predložili ste nám to ako zmluvu, lebo ste sa báli, že inak by to bol problém. Budem úprimný: to, čoho ste sa dopustili, nie je ničím iným ako obrovským klamstvom, vedomým pokusom nanútiť európskemu ľudu ústavu, ale bez odvahy nazvať ju tak.
<P>
Je to nečestné. Jediným cieľom je zabrániť referendám v členských štátoch. A za týmto všetkým je nová, a podľa mňa mimoriadne nebezpečná forma euronacionalizmu, túžba vytvoriť takýto štát, ktorý "nie" nepovažuje za odpoveď a nie je ochotný zastaviť sa pred ničím. Stačí sa pozrieť na tento parlament: keď sa hrá hymna, hymna, s ktorou sa v novej zmluve ani neráta, vidíte ľudí stojacich v pozore. Európsky projekt je o nacionalizme.
<P>
Nanútiť ľuďom novú národnosť, nový právny poriadok bez toho, aby sme sa snažili získať najskôr ich súhlas, je veľmi nebezpečné. Takže, prosím, zavŕšte svoje predsedníctvo korektne. Dodržte sľuby, ktoré ste dali vášmu ľudu v Portugalsku. Umožnite ľuďom v Portugalsku referendum. Posmelí to ostatné členské štáty, aby urobili to isté. Úprimne povedané, ak je táto zmluva taká dobrá, ako tvrdíte, tak choďte a predložte ju občanom Európy.
<P>
(potlesk skupiny IND/DEM)
<SPEAKER ID="029" NAME="Maciej Marian Giertych" AFFILIATION="NI">
- (PL) Pán predseda, 13. marca vedúci predstavitelia členských štátov EÚ podpísali reformnú zmluvu v Lisabone, t. j. premenovanú "zosnulú" európsku ústavu. Signatári však, žiaľ, nevedeli, čo podpisujú, nevedeli to, lebo jej konsolidované znenie neexistuje. Na niektorých miestach sú v zmluve odkazy na taký alebo onaký dokument a to vedie k viacerým odkazom. Je to zámerne také komplikované, aby nikto nepochopil, čo obsahuje. Na záver je tam 25 strán vysvetlení, s tromi stĺpcami spájajúcimi číslovanie článkov starej zmluvy s provizórnym číslovaním Lisabonskej zmluvy a číslovanie, ktoré sa bude uplatňovať po dokončení konsolidovaného znenia - úplný chaos.
<P>
Portugalsko, nehanbíš sa, že taký polosurový dokument nesie názov Lisabonská zmluva? Portugalsko, nehanbíš sa, že si prijalo potupu časového harmonogramu, ktorý bol stanovený pod nemeckým predsedníctvom ako súčasť štandardizácie? Portugalsko, nehanbíš sa, že podvádzaš Európanov a predkladáš im na prijatie niečo, čo nechcú; niečo, čo by v prípade referenda určite odmietli a niečo, čo už raz odmietli? Hanba ti, Portugalsko!
<SPEAKER ID="031" NAME="Carlos Coelho" AFFILIATION="PPE-DE">
(PT) Pán predseda, predseda Rady, dámy a páni, gratulujem vám, to bolo výborné predsedníctvo. Predseda Komisie, blahoželám vám k vašej podpore a záväzku. Medziinštitucionálna spolupráca fungovala a priniesla dobré výsledky. Musím takisto povedať, že som nepochopil význam reči pána Schulza a nerozumel som odkazu na Bolkesteinovu smernicu, ktorú predseda Barroso zdedil od predchádzajúcej Komisie.
<P>
V tomto Parlamente sme videli vynikajúcu spoluprácu predsedu Európskej komisie a samotnej Komisie s Parlamentom. Všetci poslanci EP spolupracovali dobre - portugalskí poslanci to môžu dosvedčiť - a členovia Sociálnodemokratickej strany (PSD) sú hrdí na to, že prispeli k úspechu tohto predsedníctva.
<P>
Okrem toho Portugalsko vždy robilo všetko, čo bolo v jeho silách, keď predsedalo Rade. Tak to bolo v roku 1992 s pánom Cavacom Silvom a potom s ministrom zahraničných vecí Joăom de Deus Pinheirom. Bolo to tak v roku 2000 s ministerským predsedom Antóniom Guterresom a bolo to tak v roku 2007 v prípade nášho tretieho predsedníctva Rady na čele s Josém Sócratesom a ministrom Luisom Amadom.
<P>
Rád by som zdôraznil symbolické opatrenie, ktoré predseda Sócrates už spomenul: nedávne schválenie Európskeho dňa proti trestu smrti Radou. Toto je Európa, na ktorú môžeme byť hrdí, Európa spoločných hodnôt, ktoré konečne zdieľajú všetky členské štáty bez výnimky. Rád by som sa takisto odvolal na tri štrukturálne opatrenia, ktoré sa prijali v priebehu týchto šiestich mesiacov, o ktorých verím, že boli najdôležitejšie: koniec inštitucionálnej krízy s prijatím zmluvy a proklamáciu záväznej Európskej charty základných práv, historické rozšírenie Schengenského priestoru, vec, ktorú, ako viete, som osobne sledoval, spolu s ďalšími deviatimi členskými štátmi a takmer štyrmi miliónmi kilometrov štvorcových, ktoré sa mohli tento rok dosiahnuť len s portugalskou schopnosťou nachádzať riešenia, a prijatie dôležitého strategického programu Galileo, pričom by niektorí boli radšej, keby neexistoval, a prenechal sa monopol Spojeným štátom, Rusku a Číne.
<P>
Gratulujem, ministerský predseda Sócrates, a prajem veselé Vianoce a šťastný nový rok. Európske predsedníctvo bolo predsedníctvom s výsledkami, ale rok 2008 bude dosť odlišný - veľmi by som sa čudoval, keby Portugalci nepožadovali výsledky aj vo vnútroštátnej politike. Patrím k tým, ktorí veria, že je lepším predsedom Rady ako ministerským predsedom Portugalska.
<SPEAKER ID="033" NAME="Edite Estrela" AFFILIATION="PSE">
(PT) Pán predseda, ako sa dalo urobiť tak veľa v takom krátkom čase? Táto otázka poslankyne EP dobre zhŕňa všeobecnú mienku o portugalskom predsedníctve EÚ: úspech. Ako reakciu na pána Carlosa Coelha mi dovoľte povedať, že obdivujem, ako bolo možné dosiahnuť výsledky, ktoré môže každý vidieť a uznať, ako predseda EÚ zároveň v Portugalsku dosiahol to, čo dosiahol. Takmer sa zdá, že má dar všadeprítomnosti. Takisto, ak existuje niečo, z čoho portugalského ministerského predsedu nemožno obviňovať, tak to, že si nesplnil svoju povinnosť v obidvoch úradoch a že nebol tam, kde mal byť, alebo kde bolo potrebné, aby bol.
<P>
Dámy a páni, mám veľmi málo času na to, aby som mohla povedať veľa z toho, čo by som rada povedala. Dve minúty nie sú veľmi dlhý čas. Ale stačí na to, aby som poďakovala, pogratulovala a uznala príspevky mnohých ľudí, ale aj aby som upriamila pozornosť na skutočnosť, že niektorí pochybovali, niektorí neverili. Našťastie však boli takí, ktorí verili, a ľudia ako José Sócrates, ministerský predseda Portugalska, ktorý sa zapíšu do histórie svojou odhodlanosťou práve preto, lebo verili, verili a umožnili, aby sa to stalo, aby sme mali Lisabonskú zmluvu. Nechcem nikoho pripraviť o slávu, keďže aj ostatní si zaslúžia uznanie, ale ak by nebolo jeho a nášho odhodlania, nemali by sme tu dnes Lisabonskú zmluvu, keby nebolo jeho a nášho odhodlania, nemali by sme brazílsky samit, ani africký samit. To sú len tri príklady z mnohých, ktoré môžem uviesť.
<P>
Okrem toho časy sa zmenili, vôľa sa zmenila, zmenila sa poľská vláda a teraz môžeme dokonca oslavovať Európsky deň proti trestu smrti. Preto by sme mali byť radi, gratulovať si a nadovšetko ďakovať predsedovi Rady a celému jeho tímu, portugalskému diplomatickému zboru, ministrovi zahraničných vecí, štátnemu tajomníkovi a celej vláde, ako aj predsedovi Európskej komisie a samotnej Komisii, za ich príspevok, lebo to bolo výborné predsedníctvo a ja som naň veľmi hrdá. Ďakujem vám.
<SPEAKER ID="035" NAME="Lena Ek" AFFILIATION="ALDE">
Vážený pán predseda, rokovania o klimatických zmenách na Bali boli úspechom, ale musíme myslieť dopredu. Bol to úspešný prvý krok na ceste k najbližšej konferencii v Kodani, ktorá sa bude konať koncom roku 2009. Účastníci z rôznych odvetví Európskej únie podali skvelý výkon a portugalské predsedníctvo ich veľmi podporilo. No ja by som sa rada sústredila na otázky a problémy, ktorým čelíme. Ide najmä o týchto pár tém.
<P>
Po prvé, treba vytvoriť plán. Musíme informovať o každom stretnutí pred konferenciou v Kodani Musíme spolupracovať a plne využívať prostriedky a nástroje novej zmluvy, pretože v tejto otázke sa bude v budúcnosti uplatňovať postup spolurozhodovania. Znamená to iné pracovné metódy a intenzívnejšiu spoluprácu medzi Komisiou, Radou a Parlamentnom, na ktoré sa teším.
<P>
Dovoľte mi teraz prejsť k problémom. Máme spolupracovať so skupinou G77 pre lesníctvo, máme začať spolupracovať v otázkach prepojenia prenosu technológií, boja proti chudobe a klimatickým zmenám. Táto spolupráca by mala byť lepšie pripravená, ako na Bali. Je to absolútne nevyhnutné.
<P>
Držím v rukách celý balík Lisabonskej stratégie, ktorý vypracovala Komisia. . Nie je to iba Lisabonská zmluva, ale aj lisabonský proces, v čom sa musíme zjednotiť a čo musíme spojiť s úlohami súvisiacimi s klimatickými zmenami. Myslím, že máme čo robiť, aby sme dokázali, že plníme to, o čom hovoríme v záujme splnenia sľubov, ktoré dala Európa na Bali.
<SPEAKER ID="037" NAME="Guntars Krasts" AFFILIATION="UEN">
- (LV) Pán predseda, rád by som pogratuloval portugalskému predsedníctvu za jeho úspechy. Predsedníctvo úspešne zvládlo zakončenie svojej celej agendy novou zmluvou. Bolo to obdobie, počas ktorého bolo potrebné dosiahnuť dohodu o reformnej zmluve, nielen s cieľom zvýšiť inštitucionálnu kapacitu, ale predovšetkým, aby sa zabezpečilo, že si členské štáty zachovajú svoju schopnosť dohodnúť sa. Portugalské predsedníctvo určilo normu, ktorá môže slúžiť ako dobrý referenčný bod budúcim predsedníctvam, a je potrebné, aby sme pokračovali takýmto spôsobom. Lisabonská zmluva si musí vyvinúť svoju príťažlivosť, najmä preto, že sa o nej nebude rozhodovať v referende v krajinách, ktoré odmietli jej predchádzajúce znenie. Je potrebné, aby sme ukázali európskym občanom a zvyšku sveta, že sa Európa stala naozaj dynamickou a dosiahla technickú dohodu a že Európska únia nie je len hospodárskym projektom, ale zahŕňa aj spoluprácu s cieľom dosahovať sociálne ciele. Európska únia bude môcť dokázať výhody Lisabonskej zmluvy, ak sa dokáže dohodnúť na rýchlych, ďalekosiahlych hospodárskych reformách. Politiky EÚ poskytujú mnohé riešenia, ktoré sú globálne rešpektované, ako napríklad rozhodnutia Európskej siete hospodárskej súťaže alebo opatrenia na obmedzenie zmeny klímy. Sú však niektoré oblasti, v ktorých je už dlhý čas Európska únia nerozhodná. Napríklad nebola schopná dohodnúť sa na spoločnej politike týkajúcej sa bezpečnosti dodávok energie a liberalizácii trhov s elektrinou a plynom, ktorá rôznym spôsobom bude určovať konkurencieschopnosť Európskej únie v globálnom meradle rôznymi spôsobmi. Schopnosť Európskej únie zaviesť vnútorné reformy bude určovať jej schopnosť konať navonok. Dynamika v rámci Európskej únie bude čoraz viac určovať jej medzinárodné postavenie, jej atraktivitu v očiach potenciálnych členských štátov a aj jej absorpčnú schopnosť. Prijatie Lisabonskej zmluvy by malo označiť rozdeľujúcu čiaru, aby sa rozptýlili argumenty o schopnosti Európskej únie pojať krajiny, ktoré presvedčivo spĺňajú prístupové kritériá, a dúfam, že Ukrajina čoskoro dostane možnosť prejaviť svoje želanie pripojiť sa k Európskej únii. Ďakujem vám.
<SPEAKER ID="039" NAME="Mary Lou McDonald" AFFILIATION="GUE/NGL">
Vážený pán predseda, rok 2008 má byť pre nás v Európskej únii kľúčovým a Lisabonská zmluva môže nezvratným spôsobom určiť budúcnosť Únie. Zástancovia zmluvy dnes tvrdia, že jej primárnym cieľom je zefektívniť rozhodovacie právomoci. Nie je to pravda. V skutočnosti ide o ďalšiu ambicióznu politickú stratégiu presunúť rozhodovanie v kritických oblastiach z právomoci národných štátov do rúk inštitúcií EÚ, inštitúcií, ktoré zostávajú mimo demokratického dosahu občanov. Ustanovenia zmluvy týkajúce sa národných parlamentov, žiadostí občanov a subsidiarita sú iba symbolické.
<P>
V Írsku budeme mať príležitosť o tejto zmluve hlasovať. Som si istá, že náš premiér musí závidieť francúzskym a holandským predstaviteľom, ktorí môžu ignorovať názory svojich občanov, alebo iným predstaviteľom, ktorí nemusia predkladať zmluvu svojim občanom. V Írsku naša vláda predstiera, že naša povesť dobrých Európanov vyžaduje prijatie tejto zmluvy. V skutočnosti však hodnoty demokracie, sociálneho začlenenia, nastolenia mieru, ku ktorým sa EÚ rétoricky hlási, budú najlepšie chránené, ak dobrí Európania túto zlú zmluvu odmietnu. Írsko nepotrebuje, aby mu mocní európski predstavitelia hovorili, že niet inej alternatívy ako Lisabonská zmluva.
<P>
Rada by som odkázala tým európskym predstaviteľom, ktorí sa tak zaujímajú o našu krajinu: ak sa vám natoľko pozdáva myšlienka, zapojiť sa do referendovej kampane, zorganizujte referendum vo svojej vlastnej krajine. Ak nie, potom nám dovoľte pokračovať v našej diskusii a umožnite nám prijať demokratické rozhodnutie.
<SPEAKER ID="041" NAME="Jens-Peter Bonde" AFFILIATION="IND/DEM">
Vážený pán predseda, písomne som sa ospravedlnil za udalosti z minulej stredy, keď člen mojej politickej skupiny postrčil ceremoniára. Ceremoniári sa správajú veľmi pokojne a profesionálne a zaslúžia si náš rešpekt. Viditeľne pokojná demonštrácia sa vymkla spod kontroly. Veľmi ma to mrzí, pretože Lisabonská zmluva si zaslúži viditeľný protest.
<P>
Predseda vlády zrušil výsledky dvoch referend. Ak by sa to bolo stalo vo Venezuele, všetci by sme protestovali. Teraz však všetci premiéri tlieskajú svojmu dánskemu kolegovi, ktorý na samite rozpráva, ako referendom oklamal Dánov.
<P>
Nová zmluva bola dohodnutá za najdôkladnejšie zatvorenými dverami, ako som mal možnosť za 29 rokov v tomto parlamente vidieť. Štvrtina členov parlamentu bola vylúčená z akéhokoľvek vplyvu a informácií o remixe článkov Ústavy do Lisabonskej zmluvy. Premiéri podpísali zmluvu, ktorú nikto z nich v jej konečnom prečíslovanom znení ani nečítal a Maďarsko teraz ratifikovalo niečo, čo nikto nečítal.
<P>
Rada bola požiadaná, aby oklamala verejnosť tak, že údaje skryje, prečísluje a zmení riadkovanie, aby mohla byť rozsiahlejšia zmluva prezentovaná ako minizmluva. Takéto správanie si zaslúži demokratický protest.
<SPEAKER ID="043" NAME="Hans-Peter Martin" AFFILIATION="NI">
- (DE) Pán predseda, nepochybne ste tu bezpečne ukotvili kolísavú loď do Tejo Quay. Otázka je jednoduchá: čo je na lodi? Vyjasnilo sa teraz to, čo predchádzajúci nemecký prezident Roman Herzog tak kriticky pozoroval na ústave? Nedostane sa už na plytčinu, nie je to už na lodi reformnej zmluvy? Alebo to len jednoducho odsúvate nabok?
<P>
Povedali ste, že máme schopnosť konať. Niečo na tom je. Ide len o to, že toto stále nie je demokratická hodnota. Dokonca aj diktatúry sú hrdé, keď môžu ukázať schopnosť konať. A ako je to s vecou spravodlivosti - kde je tu pokrok? Myslím si, že by existovala cesta z tejto byrokratickej slepej uličky a márnosti, do ktorého ste sa tu sami vmanévrovali. Boli by ňou referendá. Je hanba, že sa im vyhýbate, ak ste takí presvedčení, že ste ukotvili správnu loď do Tejo Quay.
<SPEAKER ID="045" NAME="Giles Chichester" AFFILIATION="PPE-DE">
Vážený pán predseda, rád by som zložil poklonu pánovi premiérovi za jeho dnešné vyhlásenie a jeho pôsobenie v funkcii úradujúceho predsedu Rady.
<P>
Som rád, že Európska rada je aj naďalej odhodlaná pracovať na problematike klimatických zmien Vítam záväzok pracovať na odstránení zostávajúcich bariér jednotného trhu, aj keď sa obávam, že dôraz sa v Lisabonskej zmluve presúva od nutnosti ekonomických reforiem k takzvanému "sociálnemu modelu".
<P>
Mám podozrenie, že stretnutie v Lisabone bolo stretnutím, ku ktorému sa britský premiér nebude vracať s hrdosťou. Podpísal na ňom zmluvu, o ktorej prisľúbil britskému ľudu referendum. Teraz tento sľub porušil. Domnievam sa, že zmluvou sa nedokážu riešiť základné problémy transparentnosti a zodpovednosti - približovania Európy ľuďom, ktoré boli vo Vyhlásení z Laekenu označené za priority.
<P>
Správanie pána Browna v Lisabone bolo svojské a nešikovné. Samotným podpisom zmluvy nahneval väčšinu britských občanov, ignorovaním formálnej ceremónie zase urazil svojich partnerov, predsedov vlád. Aj pri jeho spôsoboch to bola dych vyrážajúca politická chyba.
<P>
Nepotešilo ani oznámenie o vytvorení reflexnej skupiny, ktorá sa bude zaoberať budúcnosťou Európy.. Načo potrebujeme ďalší orgán, keď sme práve prežili tri roky agónie o ústave, ktorú si sama privodila? Pán Brown hovorí, že diskusia o inštitúciách sa skončila. Tvrdí, že - citujem: "Je čas zamerať sa na hospodárstvo, bezpečnosť, na životné prostredie." Avšak pán Sarkozy v skutočnosti vraví: "Naopak, mierime vyššie."
<P>
Ako povedal, citujem: "Úlohou skupiny je definovať nový európsky sen." Myslím, že toto mal pôvodne urobiť pán Giscard d'Estaing. Som trochu zmätený. Možno by mi pán premiér vedel pomôcť.
<SPEAKER ID="047" NAME="Jo Leinen" AFFILIATION="PSE">
- (DE) Pán predseda, úradujúci predseda Rady, popri úspechom uplynulých šiestich mesiacov je podpísanie Lisabonskej zmluvy určite absolútnym zlatým klincom portugalského predsedníctva. Myslím si, že táto Lisabonská zmluva, ktorá sa zapíše aj do historických kníh, je treťou významnou európskou zmluvou po Rímskej zmluve a Maastrichtskej zmluve.
<P>
Po samite v Nice v decembri 2000, teda presne pred siedmimi rokmi, tento Parlament ukázal veľkú dávku energie a odhodlania v dosahovaní vylepšenej európskej zmluvy a verím, že vám bude celý Parlament vďačný za skutočnosť, že sa teraz po siedmich rokoch stáva skutočnosťou. Môže sa stať skutočnosťou, ak ju ratifikuje všetkých 27 členských štátov, ako sa tu už opakovane uviedlo. Minulý týždeň som bol v Štrasburgu šokovaný, aby som bol úprimný, že existuje koalícia deviatich krajín oponujúca Európe od radikálnej ľavice po radikálnu pravicu. Nedajme sa oklamať: mnohí, ktorí tu hovoria, že chcú zapojiť občanov, ich v skutočnosti chcú len zmiasť a stáť v ceste Európe. Nie je to o účasti občanov, ale o zadržiavaní ďalšej európskej jednoty.
<P>
Jednou z vízií Lisabonskej zmluvy je tvorba európskej demokracie a to je nové: neexistuje nikde na svete. Ak sa môžem vyjadriť, ďakujem vám, že nariadenie o európskych stranách takisto prišlo pod vaším predsedníctvom. Naozaj sme vytvorili majstrovské dielo pri prvom čítaní. Je aj základom pre európske politické východiská, a preto pre mnohé platformy na vytvorenie európskej diskusie a publicity pre Európu. Na záver by som rád povedal, pán Sócrates, že sme tu zasadili semienko, ktoré už o niekoľko rokov vyrastie na vysoký strom s mnohými vetvami. Dúfam, že tieto vetvy budú už viditeľné v kampani budúcich európskych volieb v júni 2009. Veľmi pekne ďakujem za vaše predsedníctvo.
<SPEAKER ID="049" NAME="Andrew Duff" AFFILIATION="ALDE">
Vážený pán predseda, myslím, že naša skúsenosť s predsedníctvom je taká, že tam, kde sa rozhoduje väčšinovým hlasovaním, ako napríklad v oblasti novelizácie finančných perspektív na podporu programu Galileo, sa darí dosiahnuť pokrok.
<P>
Kde je hlasovanie kvalifikovanou väčšinou možné, no nedochádza k nemu, ako napríklad v prípade smernice o pracovnom čase, k rozhodnutiu nedôjde, kompromis sa nedosiahne a nikam sa neposunieme. Lisabonská zmluva rozširuje hlasovanie kvalifikovanou väčšinou. Nechajte nás ukázať sebavedomie pri využívaní tohto mechanizmu.
<P>
Lisabonská zmluva a Charta zostanú trvalým dôkazom predsedníctva vedeného zručne, efektívne a šarmantne. Ďakujem.
<SPEAKER ID="051" NAME="Irena Belohorská" AFFILIATION="NI">
Ďakujem pekne pán predseda, vážené dámy, vážení páni, naša plenárna schôdza dnes uzatvára jedno z najdôležitejších predsedníctiev Európskej únie v poslednom desaťročí.
<P>
Nejde o bežný politický polrok, kedy sa predsedajúca krajina snaží koordinovať členské štáty združené v Európskej únii. Po veľmi úspešnom nemeckom predsedníctve, kedy sa podarilo uzavrieť obdobie reflexie o Ústavnej zmluve, portugalské predsedníctvo úspešne zvládlo podpis tzv. Lisabonskej zmluvy.
<P>
Tak ako v histórii sa Portugalsko dostalo do učebníc ako zakladateľ a objaviteľ novej zeme, tak aj do novodobej histórie Európy sa Portugalsko zapíše ako zakladateľ novej histórie v rámci Európskej únie.
<P>
Verím, že Európsky parlament, budúce postavenie v rámci tejto zmluvy bude mať ďaleko významnejšie, ako tomu bolo doteraz.
<P>
Okrem tohto významného dokumentu, portugalské predsedníctvo treba vyzdvihnúť aj za samit Európska únia - Brazília a nedávno skončený samit Európska únia- Afrika. Oba tieto samity vytvorili dobrý základ pre aktivity budúcich predsedajúcich krajín a o zvýšenie vplyvu Európskej únie v tejto oblasti sveta.
<P>
Vážený pán predseda, dovoľte mi na záver, aby som Vám za vašu prácu poďakovala a aby som vám zaželala šťastné a veselé prežitie vianočných sviatkov.
<SPEAKER ID="053" NAME="Avril Doyle" AFFILIATION="PPE-DE">
Vážený pán predseda, rada by som sa pridala k poďakovaniam a gratuláciám portugalskému predsedníctvu. Myslím si, hoci je to svojím spôsobom možno predsudok, že čím je krajina menšia, tým kvalitnejšie predsedníctvo vykonáva. Ale nechajme to na chvíľu bokom.
<P>
Obzvlášť vám ďakujem za prácu, ktorú ste vykonali pri organizácii samitov EÚ - Afrika a EÚ - Brazília, za prácu na integrovanej námornej politike a predovšetkým za to, že sa vám podarilo zavŕšiť podpis Lisabonskej zmluvy.
<P>
Nebude žiadna zmluva, kým ju neratifikuje všetkých 27 členských štátov. Pri spôsobe, akom o nej hovoríme, v jazyku, ktorý používame, v tých napätých slovách je rizikom považovať za samozrejmé, že zmluvu ratifikuje všetkých 27 štátov.
<P>
V mojom vlastnom štáte, Írsku, sa má uskutočniť referendum. Rozhodli sme sa preň dobrovoľne. Nebola by som úprimná, ak by som nepriznala, že som trochu žiarlila, keď som sa dozvedela, ako hladko zmluvu ratifikovalo Maďarsko.
<P>
V Írsku bude s referendom problém. Hrozí nebezpečenstvo, že rovnako ako v predchádzajúcich agendách budú naši voliči v pokušení vyjadriť rastúcu frustráciu zo súčasnej vlády hlasovaním proti Lisabonskej zmluve, aj keď to v skutočnosti vôbec nie je ich zámerom. Vláda by dostala kopanec, strednodobý kopanec viete kam. Apelujem na svojich kolegov zo strany Fine Gael, ktorí chcú urobiť všetko, čo je v ich silách pre to, aby táto vláda úspešne dosiahla ratifikáciu Lisabonskej zmluvy v referende. Vyzývam ich, aby šírili jej idey, aby komunikovali s ľuďmi, investovali do komunikácie s verejnosťou a vysvetľovali hlavné myšlienky, aby sa zabezpečilo, že Európe dáme odpoveď, ktorú si zaslúži.
<P>
Nič nie je isté. Musíme pripomenúť našim írskym voličom, že iba od vstupu do Európskej únie je Írsko kultúrne a psychologicky skutočne nezávislé. Členstvo v Únii nám rozšírilo horizonty a dalo nám odvahu dívať sa do budúcnosti.
<P>
Úspech Írska, ktoré sa zbavilo dusného dedičstva kolonializmu a začalo budovať nový vzťah so Spojeným kráľovstvom, ktorý je základom mierového procesu v Severnom Írsku, musíme vnímať ako významnú súčasť moderných európskych dejín, porovnateľnú s historickým zblížením medzi Francúzskom a Nemeckom.
<P>
Obdivujem členstvo Írska v Únii a to, čím do nej prispieva. Keď sa doma pozriem okolo seba, vidím sebavedomú pluralitnú spoločnosť, ktorá je vzdialená od toho do seba zahľadeného sektárskeho Írska, v ktorom vyrastali naši rodičia a starí rodičia. Európa pomohla Írsku nájsť si svoje miesto v širšom svete. Teraz to musíme Európe vrátiť ratifikáciou Lisabonskej zmluvy. Nič neberte ako hotovú vec, kým to nie je hotové, kolegovia. Nebude to jednoduché.
<SPEAKER ID="054" NAME="Predseda">
Pani Doylová, keď ste hovorili o veľkosti predsedajúcej krajiny, chceli ste tým naznačiť, že írske predsedníctvo bude ešte úspešnejšie?
<P>

<SPEAKER ID="055" NAME="Józef Pinior" AFFILIATION="PSE">
(PL) Pán predseda, najprv by som chcel vyjadriť uznanie práce portugalského predsedníctva a ministerského predsedu Josého Sócratesa, pokiaľ ide o príspevok k podpísaniu Lisabonskej zmluvy. Je to pre Európu zásadný úspech, veľmi dôležitá a historická chvíľa po rokoch hlbokej krízy Európskej únie.
<P>
Medzitým bude potrebné, aby všetky členské štáty EÚ v nadchádzajúcom roku túto zmluvu ratifikovali. Nebude to ľahké - práve sme svedkami cynickej manipulácie s nástrojmi priamej demokracie proti európskej demokracii.
<P>
Nemám rozpaky povedať, že tí, ktorí dnes vnímajú inštitúciu referend s cynizmom, tak nerobia v dobrej viere. Boli sme toho svedkami v Štrasburgu pred týždňom, keď rôzni extrémisti z európskej politickej scény zdvihli slogan s referendom, niečo, čo má samo osebe hodnotu, proti európskej zmluve, a teda v skutočnosti proti európskemu systému liberálnej demokracie.
<P>
Pán predseda, dnes som chcel spomenúť niečo veľmi osobnej povahy. Vo východnej Európe sme pred 25 rokmi použili slogan Európy bez hraníc proti diktátorom v našej krajine. V súčasnosti, tento týždeň sa Európa naozaj stala kontinentom bez hraníc - Európskou úniou - v symbolickom, technickom a organizačnom zmysle. Je to veľká chvíľa pre národy štátov EÚ.
<SPEAKER ID="057" NAME="Cristina Gutiérrez-Cortines" AFFILIATION="PPE-DE">
- (ES) Pán predseda, rada by som apelovala na zodpovednosť na strane Rady, portugalského predsedníctva a Komisie za smernicu o pôde, ktorá je predložená Rade.
<P>
Po rozsiahlych diskusiách Parlament schválil návrh, ktorý bol oveľa otvorenejší, menej byrokratický a oveľa flexibilnejší ako návrh Komisie. Schválil ho po mnohých diskusiách 496 hlasmi za v porovnaní so 161 hlasmi proti. To bola správa, ktorú sme poslali Rade, o ktorej nebolo možné dostatočne rokovať minulý týždeň.
<P>
Rada a Komisia nedokázala pochopiť, že Parlament navrhoval nový spôsob vydávania zákonov v Európe 27 s odlišným regulačným vývojom a skúsenosťami a rôznymi administratívnymi systémami. Je potrebné, aby sme hľadali nové spôsoby približovania sa občanom. Riešením nie je menej vydávať zákony, nie legislatívny výpadok, ale skôr nájsť otvorenejšie a flexibilnejšie plány, ako navrhuje Parlament.
<P>
Navrhli sme dokument vymedzujúci výsledok, ktorý treba dosiahnuť - ako stanovuje článok 249 Zmluvy - a na výmenu, ponechať členským štátom výber formy a metód. Ak chce mať Európa vedúce postavenie pri riešení otázky zmeny klímy a životného prostredia, nemôže sa spoliehať len na politiky založené na regulovaní, zdaňovaní a judicializácii politiky životného prostredia. Je potrebné, aby sme sa naučili chápať sa navzájom v slobode a flexibilite. Toto sa požaduje pre mladú Európu.
<SPEAKER ID="059" NAME="José Sócrates">
úradujúci predseda Rady. - (PT) Pán predseda, začnem tým, že poviem, že toto bolo predsedníctvo v službách Európy a proeurópskeho projektu. Nebolo to predsedníctvo, ktoré by sa páčilo každému, bolo však predsedníctvom na rozdelenie vôd, čím si získalo pochvalu od tých, ktorí sú v prospech Európy, ale muselo strpieť aj protesty tých, ktorí sú proti Európe. Aj na to sme hrdí. Tí, ktorí sa posmievajú rečníkom, tí, ktorí sa snažia narušiť vykonávanie demokracie v parlamentoch, sa nemusia ospravedlňovať, lebo sme tu už vyhlásili Chartu základných práv, ktorá ustanovuje toleranciu ako základnú európsku hodnotu, a to aj toleranciu tých, ktorí nerozumejú demokratickému duchu a správaniu.
<P>
Ďalej, dámy a páni, by som takisto rád povedal, že nezdieľam často detinskú a infantilnú víziu tých, ktorí veria, že existuje absolútne základné oddelenie medzi zahraničnou a domácou politikou. V mojej krajine sa portugalské predsedníctvo vníma veľmi vážne a všetci naši ministerskí predsedovia vrátane mňa majú zdravý rozum, aby si vážili jeho prácu za rozhodujúcu a prioritnú, kedykoľvek ide o portugalské predsedníctvo, lebo európsky projekt je takisto medzinárodnou politickou otázkou Portugalska, nie len o cudzincoch a o Európe. Nie, týka sa to nás, Portugalcov. To je dôvod, prečo ministerskí predsedovia vždy dávali prioritu záväzku európskej akcii a európskej agende, lebo si všetci dobre uvedomujeme, že v európskych záležitostiach obraňujeme naše záujmy prostredníctvom európskeho projektu.
<P>
Viete čo? Ja takisto patrím do skupiny a, našťastie, krajiny, kde dodržiavame Churchillovo pravidlo: nikdy nekritizujeme alebo neútočíme na našu vlastnú vládu v zahraničí. Počkáme na návrat domov, a potom si to vykompenzujeme za stratený čas, keď je vláda v stave, aby sa mohla obraňovať. Je to lojálnejšie. Takto sa správame v Portugalsku. Toto je dôstojný spôsob, ktorým sa správa portugalská tradícia a portugalská politická kultúra, keď je v predsedníctve EÚ.
<P>
Ďalej by som rád zdôraznil jeden dôležitý dôvod, prečo verím, že sme minulý rok napredovali. Urobili sme pokrok, ak sa pozrieme na Európu na začiatku roka a ak sa pozrieme na Európu na konci tohto roka, uvidíme, že sme urobili pokrok a že sme urobili pokrok aj vo vzťahu k programu spoločne vymedzenému tromi predsedníctvami, a ktoré pomohli. Táto koordinácia medzi tromi predsedníctvami, riadne prepojená s programom Komisie, pomohla Európe a ja verím, že je mojou povinnosťou dať vám vlastnú skúsenosť. Verím, že mi to veľmi pomohlo a prispelo ku koordinácii s predchádzajúcim predsedníctvom. Vždy som o Lisabonskej zmluve hovoril, že za mnohé vďačí predchádzajúcemu predsedníctvu, predsedníctvu Angely Merkelovej a jej vedeniu s cieľom získať mandát, bez ktorého by sme nemali zmluvu.
<P>
Niekto sa pýtal "Prečo Brazília?" To je jednoduché. Z toho istého dôvodu, že máme strategické partnerstvo s Čínou, Indiou a Ruskom a nemáme s Brazíliou, je chyba, lebo na svete sa nedosiahne nič - len hovorím, čo je politicky zreteľné - nič sa na svete nedosiahne v oblasti životného prostredia alebo v obchode, bez Brazílie. Brazília je dnes novým medzinárodným partnerom so zásadným a životne dôležitým významom, a preto usudzujem, že je vonkajšia politika EÚ lepšia, jednotnejšia a úplnejšia s partnerstvom s Brazíliou.
<P>
Po ďalšie, vytrvalosť na africkom samite. Niekto to spomenul - vytrvalosť. To je to, my sme vytrvali. Veľmi dobre si pamätám, bolo to pred rokom a pol, keď sme hovorili o africkom samite a nikto naozaj neveril, že by sme to mohli dokázať. Každý poukazoval na ťažkosti a prekážky, ale my sme vytrvali, lebo sme vždy cítili, že sme mali pravdu, že by bolo chybou neurobiť to, a vždy sme cítili, že na oboch stranách bola vôľa urobiť to a mali sme pravdu. To je ďalší dôvod, prečo bol samit úspešný.
<P>
Nakoniec, toto predsedníctvo posunulo Európu vpred, to som chcel povedať. Posunuli sme sa síce vpred, nie je to však koniec príbehu. Nie, sme ďaleko od konca príbehu. Len malý krok. Veľmi dobre si uvedomujem jeho rozsah. Veľmi dobre si uvedomujem, že politika je nepretržitá snaha a že keď sa jedna úloha dokončí, bude ďalšia, ktorú bude treba splniť. Takisto si uvedomujem, že je potrebné, aby sme napredovali v oblasti migrácie s tzv. modrou kartou. Dobre si uvedomujem, že je potrebné, aby sme postúpili s flexiistotou. Dobre si uvedomujem, že je pred nami mnoho práce, ale posunuli sme sa vpred vo všetkých týchto oblastiach. Nehýbali sme sa dozadu, nezostali sme stáť, hýbali sme sa vpred. Napokon, európsky projekt pozostával za posledných 50 rokov jedine z malých, ale pevných krokov vpred. Hovorím vám to preto, lebo som pevne presvedčený, že s portugalským predsedníctvom sme sa posunuli vpred a urobili sme pokrok a to, čo sme urobili, bolo pre európsky projekt dobré. Nič viac, európsky projekt, ako som povedal, lebo sme boli vždy vedení záujmami svojej vlastnej krajiny, ktorú obraňujeme prostredníctvom európskeho projektu. Krajina, ktorá chce zdieľať svoju zvrchovanosť s ostatnými a chce sa zúčastňovať na tomto mimoriadnom dobrodružstve, v ktorom je vidieť, ako 27 krajín zdieľa svoju zvrchovanosť v oblastiach, ktoré sme pred 20 rokmi považovali za oblasti národnej bezpečnosti. Zdieľanie tejto zvrchovanosti znamená dávať svetu príklad spolupráce s cieľom dosiahnuť mier, rozvoj a toto je európske dobrodružstvo. Cítim sa poctený, že som k tomu trochu prispel a rád by som vás zanechal s hrdosťou, ktorú cítia Portugalci. Moja krajina bola vždy proeurópska. Portugalci sú veľmi proeurópski. Veria v Európu a ako ja a mnohí z vás takisto boli znechutení, že Európa tri roky chodila okolo horúcej kaše. Chceli prekonať mŕtvy bod, chceli sa posunúť vpred. Pohli sme sa vpred a čo viac, urobili sme tak so zmluvou, ktorá je pomenovaná po našom hlavnom meste. Takisto som vám chcel povedať, aká hrdá a poctená sa cíti moja krajina, že mala možnosť slúžiť počas ostatných šiestich mesiacov Európe. Ďakujem veľmi pekne.
<SPEAKER ID="061" NAME="José Manuel Barroso">
člen Komisie. - (PT) Pán predseda, dámy a páni, na záver veľmi zaujímavej diskusie by som rád veľmi v rýchlosti zdôraznil bod, ktorý práve spomenul aj ministerský predseda José Sócrates, o ktorom si myslím, že je dôležitým poučením pre budúcnosť.
<P>
Myslím si, že je odôvodnené a spravodlivé - už som to urobil a nie len zo slušnosti - srdečne zablahoželať portugalskému predsedníctvu k jeho práci. Predsedníctvo však malo aj dosť slušnosti na to, aby zdieľalo poctu za tento úspech s inými inštitúciami a dokonca s inými predsedníctvami, najmä s tým nemeckým, a skutočnosť, že sme naozaj spolupracovali s nasledujúcim, slovinským predsedníctvom. Verím, že je dôležité odkazovať na tieto závery úradujúceho predsedu Rady, ministerského predsedu Portugalska, lebo, ako správne povedala pani Doylová, ešte musíme zmluvu ratifikovať.
<P>
Nesmieme európsky tábor rozdeliť. V tomto Parlamente máme niekoľko politických zoskupení, ale po vypočutí niekoľkých vystúpení mám pocit, že niektorí ľudia si myslia, že môžeme teraz znovu polarizovať európsku diskusiu. Je prirodzené a oprávnené, že sa majú vyjadriť rôzne cesty budúcnosti Európy a že rôzne politické zoskupenia predložia návrhy, ktoré sú často protichodné. Za vážnu chybu považujem, a úprimne si prajem, aby ju už nikto neurobil, ísť späť a útočiť na Brusel alebo útočiť na Európsku komisiu, alebo rezort - napravo alebo naľavo - s plytkou kritikou európskych inštitúcií. Bola by to veľmi vážna chyba.
<P>
Rôzne politické zoskupenia, rôzne inštitúcie musia predniesť svoje návrhy, ale musia mať inteligenciu a politickú stratégiu, aby nerozdeľovali európsky tábor, najmä nie umelo. Ako portugalský ministerský predseda, úradujúci predseda, správne povedal, je čas a miesto na všetko. Existuje štátne miesto a európske miesto. Ak teraz rozdelíme proeurópsky tábor, ktorý siaha zľava doprava cez stred, ale ktorý je úprimne za európske napredovanie, podľa mňa by to bola veľmi vážna chyba. Hovorím to s právomocou predsedu Komisie, ktorý sa vždy snažil robiť modernú agendu zlučiteľnú s európskou konkurencieschopnosťou ako sociálnym povolaním, dokonca sa snažil napraviť predtým spôsobené chyby, nie mojou Komisiou, a snažil sa - v lojálnej spolupráci s Radou a Parlamentom - dosiahnuť nové všeobecné zhody v prospech Európy. To som vám chcel povedať vo vianočnom čase ako reakciu na niektoré príspevky, ktoré sa niesli v menej vianočnom duchu, povedať, že v Komisii budeme pokračovať úplne zaviazaní našej práci, snažiť sa dokončiť tento výnimočný projekt, aby práca portugalského predsedníctva - a znovu gratulujem ministerskému predsedovi Sócratesovi a celému jeho tímu - bola zanechaná v oveľa lepšom stave, než v akom istý čas bola.
<P>
Pravdou je toto: keď sa zamyslíme, kde je Európa teraz a kde bola pred dvomi alebo tromi rokmi, máme právo byť sebaistí, a preto vám všetkým prajem vynikajúci rok 2008, plný úspechov pre každého z vás osobne, ako aj pre Európu.
<SPEAKER ID="062" NAME="Predseda">
Predseda Komisie, aj vám veľmi pekne ďakujem za vašu prácu. Dámy a páni, rád by som tiež povedal jednu vec: oprávnene sme blahoželali portugalskému predsedníctvu, chválili Komisiu, ale bez Európskeho parlamentu by táto zmluva už ani nebola na stole, a preto máme tiež dôvod byť hrdí, že sme vždy držali náš kurz s veľkou väčšinou Európskeho parlamentu.
<P>
Rozprava sa skončila.
<P>
Písomné vyhlásenia (článok 142)
<SPEAKER ID="930" NAME="Richard Corbett  " AFFILIATION="PSE">
písomne. - Podpísanie reformnej zmluvy je najvýznamnejšou udalosťou portugalského predsedníctva Rady a máme radosť zo správy, že maďarský parlament ju už ratifikoval (aj keď ešte nepoznáme stanovisko Európskeho parlamentu, pretože o nej budeme hlasovať až vo februári).
<P>
Veľa sa hovorilo o neskorom príchode Gordona Browna na slávnostné podpísanie zmluvy, ktorý mnohí interpretovali ako prejav neochoty. V skutočnosti sa to dá vysvetliť presne opačným spôsobom: napriek iným naplánovaným povinnostiam (jeho prvé vystúpenie vo funkcii predsedu vlády pred spoločným výborom Dolnej snemovne), ktoré mu znemožňovali prísť na ceremóniu včas, trval na tom, že na ňu pôjde a zmluvu osobne podpíše, hoci mohol pokojne poveriť Davida Milibanda.
<SPEAKER ID="929" NAME="Ilda Figueiredo  " AFFILIATION="GUE/NGL">
písomne. - (PT) V tejto diskusii o portugalskom predsedníctve kládol predseda Rady Európskej únie osobitný dôraz na zmluvu, ktorá vytvára základ takzvanej európskej ústavy a ktorej by sme si priali priradiť názov Lisabonská.
<P>
Nanešťastie, toto nebolo dobré predsedníctvo pre robotníkov a chudobných obyvateľov Európskej únie.
<P>
Človek nemôže byť spokojný s vedomím, že portugalské predsedníctvo dokázalo konsolidovať neoliberálnu cestu s ešte voľnejšou hospodárskou súťažou tak, že hospodárske a finančné skupiny môžu uložiť svoje podmienky a prosperovať na ruinách mikropodnikov a malých a stredných podnikov a privatizácii verejných služieb tak, že môžu znášať svoje čítanie o flexiistote ako skutočnú zbraň na využívanie každého, ktorý pracuje, zachraňujúc čoraz viac neoliberálne praktické uplatňovanie Lisabonskej stratégie.
<P>
Ako jasne vyplynulo z diskusie, európske sily sa budú snažiť konsolidovať a rozšíriť svoje právomoci a snažiť sa obchádzať právo národov každej krajiny na vyjadrenie svojho názoru na zmluvu v referende, po demokratickej diskusii o obsahu textu, ktorý sa má podpísať. Propagačnú kampaň pripravujú sily a silové elity, ktoré v rôznych krajinách podporujú pravicové politiky, pričom sa snažia uniknúť pred referendami, s výnimkou Írska, kde je povinné.
<SPEAKER ID="928" NAME="Zita Pleštinská  " AFFILIATION="PPE-DE">
písomne. - Vážení kolegovia, pri príležitosti ukončenia portugalského predsedníctva by som chcela vyjadriť svoju úprimnú radosť zo skutočnosti, že 21.decembra 2007 sa vnútorné hranice rozšíreného Schengenského priestoru stanú minulosťou.
<P>
Vážený pán premiér portugalskej vlády José Sócrates, dovol'te mi
<P>
oceniť a zároveň Vám adresovať moju vďaku za Vašu osobnú zaangažovanosť a odvážny postoj Portugalska sprístupniť v plánovanom termíne občanom deviatich členských štátov vrátane mojej krajiny Slovenska jednu zo štyroch základných slobôd Únie, ktorou je voľný pohyb osôb.
<P>
Cesta za jednou z vytúžených slobôd EÚ nebola vôbec jednoduchá a chvíľami hrozilo, že celý projekt skončí v slepej uličke. Pred rokom to nevyzeralo ani zďaleka na oslavy, pretože EK avizovala, že termín rozšírenia bezhraničného priestoru sa môže posunúť na rok 2009. Za oneskorením stáli ťažkosti v prípravách systému SIS II, ktorý má zväčšiť kapacitu súčasného SIS a umožniť jeho rozšírenie na východ EÚ.
<P>
Viaceré z členských štátov nemali chuť hľadať akékoľvek záchranné riešenie, iba predstavitelia Portugalska nezaváhali. Krátko po prvých náznakoch krízy schválením veľmi elegantného riešenia SISone4all z dielne Portugalska svitla nádej, že vytúžené rozšírenie Schengenu by sa mohlo podariť.
<P>
Aj vďaka ústretovosti a následne veľkého nasadenia portugalského predsedníctva budeme mať tohoročné Vianoce bez pasových kontrol.
