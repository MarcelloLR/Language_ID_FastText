<CHAPTER ID="008">
Druhá revízia dohody o partnerstve AKT - ES (Dohoda z Cotonou) (rozprava) 
<SPEAKER ID="151" NAME="Predsedajúci">
Ďalším bodom programu je správa pani Evy Jolyovej v mene Výboru pre rozvoj o druhej revízii dohody o partnerstve AKT - ES (Dohoda z Cotonou).
<SPEAKER ID="152" NAME="Eva Joly" LANGUAGE="FR">
Vážený pán predsedajúci, pán komisár, dámy a páni, revízia Dohody z Cotonou nám dáva príležitosť poučiť sa z kríz, ktorým v súčasnosti čelíme: hospodárska a finančná kríza, sociálna alebo potravinová kríza, zmena klímy, energetické problémy a pretrvávanie extrémnej chudoby.
<P>
Dominantný hospodársky model, ktorým je nespútaný voľný trh, ako aj náš životný štýl nielenže ukázali svoje hranice, ale vyvolali aj túto bezprecedentnú viacrozmernú krízu. Z tohto dôvodu musíme radikálne prepracovať všetky naše politiky.
<P>
Mám dojem, že správa, ktorú ste dnes dostali a ktorú členovia Výboru pre rozvoj jednomyseľne schválili, je prvým krokom k tejto potrebnej revízii.
<P>
Prvoradé je rešpektovať konzistentnosť. Politika Európskej únie v oblasti obchodu, rybolovu a poľnohospodárstva sa musí navrhovať konzistentným spôsobom a tak, aby zabezpečila udržateľný rozvoj, aby bola zameraná na boj proti chudobe a aby všetkým zaručila slušnú životnú úroveň a príjem.
<P>
S poľutovaním vám však musím povedať, že v súčasnosti to tak nie je. Európska únia tým, že dovolila, aby sa obchod stal samoúčelný namiesto toho, aby slúžil jej rozvojovej politike, obetovala obyvateľstvo rozvojových krajín v prospech svojich nadnárodných spoločností. Rokovania o dohodách o hospodárskom partnerstve medzi vládami krajín AKT, odbormi a občianskou spoločnosťou sú tak preto dosť kontroverzné, pretože ich považujú za hrozbu pre svoje hospodárstva.
<P>
Poľnohospodárstvo je jednou z najproblematickejších záležitostí a v rámci spolupráce medzi Európskou úniou a krajinami AKT sa hrubo zanedbáva. Hoci vidiecke oblasti a tento sektor predstavujú viac ako 60 % obyvateľstva a ich pracovných miest, ich podiel na európskych fondoch určených pre krajiny AKT je prakticky nulový.
<P>
To sa musí zmeniť. Ako môžeme odstrániť chudobu bez toho, aby sme si za prioritu stanovili potravinovú sebestačnosť? Poľnohospodárstvo musí byť v centre záujmu rozvojových politík Európskej únie. Pomoc rozvojovým krajinám ako aj miestnym poľnohospodárom, pokiaľ ide o zabezpečenie ich potravinovej sebestačnosti, je veľmi dôležitá, o to viac, že v súčasnosti je potravinová sebestačnosť podobne ako demokratická legitímnosť vlád týchto krajín ohrozená novým a veľmi znepokojujúcim javom, ktorým je získavanie ornej pôdy zahraničnými investormi, čo malo v roku 2007 za následok nárast cien potravín.
<P>
Čína, Saudská Arábia a dokonca Katar teraz vlastnia v rozvojových krajinách tisíce hektárov pôdy. Európska únia a krajiny AKT musia túto situáciu riešiť, pretože môže viesť k násilným konfliktom a nepokojom spôsobeným hladom, a to tak, že zabezpečia, aby sa prístup k prírodným zdrojom, ako je pôda a voda, stal základným a neodňateľným právom miestneho obyvateľstva.
<P>
Ďalšia vec, ktorá je pre mňa veľmi dôležitá, sú daňové raje. Ich dôsledky nepriaznivo vplývajú na rozvinuté krajiny, no ešte viac na hospodárstva a politické inštitúcie rozvojových krajín. Nezákonný finančný tok, ktorý umožňujú, predstavuje asi desaťnásobok sumy určenej na oficiálnu rozvojovú pomoc.
<P>
Zastavenie týchto únikov je otázka konzistentnosti a vierohodnosti. Prvým krokom by mohlo byť podpísanie záväznej dohody, na základe ktorej by nadnárodné spoločnosti museli automaticky zverejňovať svoje zisky a dane, ktoré platia v každej krajine, v ktorej podnikajú, čím sa zamedzí zneužívaniu a stratám, ktoré znášajú rozvojové krajiny.
<P>
Nakoniec by som rada využila túto rozpravu a ešte raz zdôraznila demokratický deficit tejto revízie, v prípade ktorej naše parlamenty neboli požiadané o konzultáciu. Úloha Spoločného parlamentného zhromaždenia AKT - ES sa však musí posilniť.
<P>
Vážený pán predsedajúci, pán komisár, dámy a páni, dúfam, že vyjednávači využijú túto príležitosť a v rámci tohto partnerstva uskutočnia potrebné zmeny, ktoré budú úspešné a ktorých hlavným príjemcom bude obyvateľstvo krajín AKT.
<SPEAKER ID="153" NAME="Vital Moreira" LANGUAGE="PT">
Vážený pán komisár, dámy a páni, Výbor pre medzinárodný obchod, ktorému mám tú česť predsedať, sa rozhodol prijať stanovisko k prebiehajúcej revízii Dohody z Cotonou z dvoch dôvodov.
<P>
Po prvé, obchod je dôležitou súčasťou vzťahov medzi krajinami Afriky, Karibiku a Tichomoria (AKT) a Európskou úniou. Po druhé, Dohoda z Cotonou so sebou priniesla nové dohody o hospodárskom partnerstve, ktoré sú v podstate obchodnými dohodami.
<P>
Z týchto dôvodov sme sa rozhodli prispieť prostredníctvom správy, ktorej som spravodajcom.
<P>
V tejto správe sa zaoberáme dvomi vecami: po prvé, rešpektovaním jednotlivých častí dohôd o hospodárskom partnerstve a parlamentných monitorovacích inštitúcií, ktoré boli zriadené, ako je Cariforum, a po druhé, využitím synergií pri súčasnom rešpektovaní autonómie oboch inštitúcií. Inými slovami, rešpektovaním synergií v rámci Spoločného parlamentného zhromaždenia, ktoré je akýmsi sprostredkovateľom medzi Európskou úniou a krajinami AKT, a novými medziparlamentnými inštitúciami pre dohody o hospodárskom partnerstve.
<SPEAKER ID="154" NAME="Karel De Gucht">
člen Komisie. - Vážený pán predsedajúci, veľmi si cením pozornosť, ktorú venujete druhej revízii Dohody z Cotonou. S veľkým záujmom som si prečítal správu Výboru pre rozvoj, ktorá obsahuje vynikajúcu analýzu danej situácie. Počas celého procesu je pre nás prioritou informovať Parlament, tak ako sme to robili počas posledných mesiacov.
<P>
Rokovania nabrali na dynamike a v súčasnosti vstupujú do záverečnej fázy a nadchádzajúca spoločná diplomatická schôdza overí význam týchto rokovaní. Na spoločnom mimoriadnom zasadnutí ministrov, ktoré sa bude konať v marci, sa budeme snažiť ukončiť rokovania v súlade s Dohodou z Cotonou.
<P>
Dovoľte mi, aby som sa s vami podelil o niekoľko postrehov k tejto správe. Táto správa sa predovšetkým ukázala ako veľmi nápomocná pri podpore určitých pozícií EÚ. Spomeniem niektoré z nich: vaše stanovisko k posilneniu národných parlamentov AKT, k Medzinárodnému trestnému súdu a ostatným záležitostiam v oblasti ľudských práv potvrdilo našu rokovaciu pozíciu. Podobne súhlasíme aj s významom, ktorý prikladáte zmene klímy a potravinovej bezpečnosti a ktorý sa odrazí aj v konečnom výsledku.
<P>
Rád by som sa zameral na štyri body, pričom by som začal významom parlamentného rozmeru, ktorý stelesňuje Spoločné parlamentné zhromaždenie, ktorému táto správa pripisuje veľký význam. Komisia sa v Dohode z Cotonou zaviazala posilniť parlamentný rozmer. Naším zámerom preto nie je oslabiť Spoločné parlamentné zhromaždenie. Práve naopak, návrh Komisie sa musí zvážiť v širšom kontexte rozšírenia parlamentných funkcií v oblasti dohľadu, najmä so zreteľom na existujúce a budúce dohody o hospodárskom partnerstve (DHP) a programy ERF. Mali by sme zabezpečiť maximálnu synergiu medzi DHP a inštitúciami podľa Dohody z Cotonou a tiež medzi regionálnymi schôdzami Spoločného parlamentného zhromaždenia a parlamentnými orgánmi. V tejto základnej úprave by bolo vhodné znížiť počet plenárnych zasadnutí Spoločného parlamentného zhromaždenia. Komisia však akceptuje, že túto záležitosť musia schváliť aj tí, ktorých sa najviac týka, a preto je ochotná znovu zvážiť svoje stanovisko. Zároveň by sme sa od Parlamentu chceli dozvedieť viac o tom, ako vidí úlohu Spoločného parlamentného zhromaždenia a jeho fungovanie v meniacom sa politickom a inštitucionálnom prostredí.
<P>
Vytvorenie DHP neznamená len potrebu zabezpečiť synergiu medzi nimi a inštitúciami podľa Dohody z Cotonou, ale aj aktualizovať obchodné ustanovenia tejto dohody, pretože obchodný režim Dohody z Cotonou je už zastaraný. Spolu s partnermi AKT sme sa dohodli, že budeme pokračovať v rokovaniach zameraných na regionálne dohody o európskom partnerstve. V tejto súvislosti by som ako komisár pre rozvoj zdôraznil, že nie je politicky vhodné ani právne prípustné začleniť jednostranné obchodné režimy EÚ ako GSP alebo GSP+ do Dohody z Cotonou, ako sa to navrhuje v návrhu správy, pretože závisia od autonómnych režimov EÚ. Naproti tomu Komisia víta žiadosť, aby sa v Dohode z Cotonou venovala väčšia pozornosť otázkam obchodu a rozvoja vo všeobecnosti, a najmä pomoci určenej pre obchod.
<P>
Vo svojej správe vyjadrujete obavy, že uzatvorenie DHP a zvýšená regionalizácia môžu oslabiť súdržnosť skupiny AKT. Komisia sa domnieva, že regionálna diferenciácia v rámci Dohody z Cotonou je skôr príležitosťou ako hrozbou. Regionálna integrácia je kľúčovým prvkom rozvoja krajín AKT a túto skutočnosť musíme začleniť do Dohody z Cotonou, aby sa väčšmi podporilo jej úsilie o dosiahnutie tohto cieľa. V žiadnom prípade to však neznamená zrušiť skupinu AKT a naši partneri AKT s týmto prístupom v plnej miere súhlasia.
<P>
Dovoľte mi teraz stručne sa zmieniť o odvetvových politikách, ktoré vo svojej správe zdôrazňujete. Plne súhlasíme s významom problematiky zmeny klímy a obnoviteľných energií, ktorá už bola zahrnutá do súčasnej revízie. Podobným spôsobom budeme riešiť otázku potravinovej bezpečnosti v regionálnej oblasti.
<P>
Takisto zdôrazňujete aj význam dobrej správy vecí verejných v daňových otázkach a vo fiškálnej oblasti. Dobrá správa vecí verejných je základnou zásadou Dohody z Cotonou. Komisia na základe článku 9 Dohody z Cotonou v súčasnosti pripravuje novú politiku v oblasti dobrej správy vecí verejných v daňových otázkach v kontexte rozvojovej spolupráce. Tieto aspekty sa snažíme vyriešiť aj v prebiehajúcej revízii. Preto môžem potvrdiť, že máme spoločný cieľ, ktorým je vytvoriť spravodlivé a účinné daňové systémy podporujúce rast a účinnú daňovú správu, ako aj zvýšiť účasť rozvojových krajín v medzinárodných daňových procesoch.
<P>
Uvedomujem si, že ľutujete skutočnosť, že Komisia pred začatím procesu revízie neuskutočnila konzultácie s väčším množstvom zainteresovaných strán - odseky 2 a 8 - a plne súhlasím, že pre budúce vzťahy medzi AKT - ES po roku 2020 je potrebný komplexný konzultačný proces, pokiaľ možno vo forme zelenej knihy. Výsledky súčasnej revízie budeme musieť vyhodnotiť ako východisko pre túto vec a istú formu ponaučenia.
<SPEAKER ID="155" NAME="Cristian Dan Preda" LANGUAGE="RO">
Na úvod by som chcel zablahoželať pani Jolyovej k vypracovanej správe. Oblasti, ktorých sa týka, sú mimoriadne dôležité, pokiaľ ide o zabezpečenie, aby Dohoda z Cotonou bola aj naďalej základom pre solídne partnerstvo s krajinami AKT, ako aj relevantným nástrojom v súvislosti s novými problémami, ktorým tieto krajiny čelia.
<P>
Rokovania prebiehajú v časoch, ktoré, ako všetci dobre vieme, sú ťažké a zložité. Na jednej strane krajiny AKT hlboko zasiahla nielen hospodárska a finančná kríza, ale aj nedostatok potravinovej bezpečnosti a dôsledky zmeny klímy. Na druhej strane musia všetky strany zúčastnené na rokovaniach čeliť inštitucionálnej výzve, ktorou je zohľadniť primeraným spôsobom trendy zamerané na regionalizáciu vzťahov medzi krajinami AKT a Európskou úniou. Odteraz musíme zabezpečiť, aby revidovaný text obsahoval všetky prvky, ktoré sú potrebné na spoluprácu zameranú na podporu účinného rozvoja, ktorá prispeje k dosiahnutiu rozvojových cieľov tisícročia v krajinách AKT.
<P>
Rád by som tiež zdôraznil, že som v mene Európskej ľudovej strany (kresťanských demokratov) predložil päť pozmeňujúcich a doplňujúcich návrhov. Domnievam sa, že tieto návrhy prispejú k lepšiemu pochopeniu niektorých návrhov tejto správy. Napríklad je dôležité, aby sa v odseku 29 v súvislosti s ornou pôdou trvalo na koncepcii vlastníctva.
<P>
Okrem toho, pokiaľ ide o vytvorenie mechanizmu, na základe ktorého budú nadnárodné spoločnosti povinné zverejňovať svoje zisky, sa domnievam, že tento návrh by sa mal presadzovať na medzinárodnej úrovni. V odseku 25 je dôležité zreteľne stanoviť potrebu riešenia otázky potravinovej bezpečnosti konzistentným spôsobom ako súčasť rozvojovej politiky EÚ. A nakoniec, v odseku 31 stanovisko o readmisných dohodách s tretími krajinami neodráža názor skupiny PPE na túto záležitosť.
<SPEAKER ID="156" NAME="Harlem Désir" LANGUAGE="FR">
Vážený pán predsedajúci, pán komisár, dámy a páni, takisto by som chcel zablahoželať pani Jolyovej k jej práci, teda k správe, a k tomu, že zohľadnila prínos Skupiny progresívnej aliancie socialistov a demokratov v Európskom parlamente, a hoci sme neskôr opäť predložili niektoré pozmeňujúce a doplňujúce návrhy, aj tie boli zapracované do uznesenia, ktoré predložila.
<P>
Pre našu skupinu je partnerstvo medzi Európskou úniou a krajinami AKT súčasťou historického záväzku, musí si zachovať všetky svoje konkrétne charakteristiky a nesmie sa oslabiť, a to ani v prípade potreby súladu s určitými pravidlami, ako sú pravidlá WTO. Väčšmi nám záleží na tom, aby si toto partnerstvo zachovalo najmä konzistentnosť všetkých európskych politík - obchodnej politiky, rozpočtovej politiky - s cieľmi v oblasti rozvoja, ale aj pokiaľ ide o podporu mieru, bezpečnosti, demokracie a ľudských práv v krajinách AKT.
<P>
Nie je to otázka zavedenia modelu, ale práce s týmito krajinami s cieľom zabezpečiť ich rozvoj, ktorý musí byť trvalo udržateľný. Z tohto hľadiska je veľmi dôležité, aby táto revízia umožnila zohľadniť nové prvky z posledných piatich rokov: boj proti zmene klímy, prenos technológií, rozvojová pomoc v oblasti obnoviteľnej energie, boj proti potravinovej kríze, čím by sa väčšmi zdôraznila naša spolupráca v oblasti poľnohospodárstva, potravinovej sebestačnosti, boja proti finančnej deregulácii, dobrej daňovej správy a boja proti daňovým rajom. Prispeli sme v každej z týchto oblastí.
<P>
Chcel by som zdôrazniť dva body. Obchod: realizáciou dohôd o hospodárskom partnerstve sa určité ustanovenia Dohody z Cotonou stanú zbytočnými, máme však záujem o to, aby sa v tejto dohode aj naďalej uvádzalo, že obchodné doložky a obchodné režimy, z ktorých profitujú krajiny AKT, nesmú byť menej výhodné ako tie, z ktorých profitovali predtým. Domnievame sa, že do Dohody z Cotonou by sme mali začleniť GSP, predbežné DHP a všetky tieto ustanovenia.
<P>
A nakoniec, pokiaľ ide o emigráciu, čo naši kolegovia v skupine zdôraznia, domnievame sa, že je potrebné uviesť, aby sa v dohodách o prisťahovalectve zachovali práva migrantov, ako aj to, že nemôžeme akceptovať tranzitné režimy do krajín, ktoré nezaručia dodržiavanie ľudských práv.
<SPEAKER ID="157" NAME="Louis Michel" LANGUAGE="FR">
Vážený pán predsedajúci, pán komisár, aj ja by som chcel zablahoželať pani Jolyovej k precíznosti a dôkladnosti jej správy, ako aj k veľmi primeranej analýze, ktorú táto správa obsahuje.
<P>
Druhá revízia Dohody z Cotonou musí rozšíriť acquis z Lomé tým, že skonsoliduje jednotu, súdržnosť a solidaritu medzi štátmi AKT. Táto dohoda musí, samozrejme, zaručiť aj to, aby tieto krajiny mohli prevziať kontrolu nad svojou rozvojovou politikou.
<P>
Plánovanie, opätovné preskúmanie a monitorovanie tejto dohody by sa tak malo stať výsadou parlamentov našich partnerských krajín. Viem, že je to očividne obrovská výzva, ale domnievam sa, že na podporu týchto parlamentov musíme vynaložiť mimoriadne úsilie. Ide o očakávanie, ktoré musíme veľmi otvorene vyjadriť orgánom našich partnerských krajín. Ako viete, niektoré vlády nie sú ochotné podporiť parlamentnú rozpravu vo svojich krajinách.
<P>
Takisto žiadam, aby sa posilnila najmä demokratická kontrola a úloha Spoločného parlamentného zhromaždenia AKT - ES, a to prostredníctvom začlenenia doložiek do Dohody z Cotonou, ktoré Spoločnému parlamentnému zhromaždeniu umožnia prijímať národné a regionálne strategické dokumenty na prerokovanie. Domnievam sa, že v budúcnosti sa s národnými a regionálnymi parlamentmi bude musieť systematickejšie konzultovať o procese návrhu regionálnych a národných strategických dokumentov.
<P>
Chcem povedať aj niekoľko slov o organizácii práce Spoločného parlamentného výboru. Domnievam sa, že by sa mali uskutočniť dve zasadnutia. Zníženie tohto počtu na jedno zasadnutie by našim partnerom vyslalo veľmi negatívny signál. Regionálne schôdze by sa možno mohli organizovať v užšej spolupráci; v tejto súvislosti predložím 25. januára predsedníctvu Spoločného parlamentného zhromaždenia niekoľko konkrétnych návrhov.
<P>
V záujme konzistentnosti a efektívnosti trvám na tom, aby parlamentné orgány poverené monitorovaním DHP tvorili členovia Spoločného parlamentného zhromaždenia s cieľom lepšie zaručiť rozmer ich rozvoja. Ďalej vítam vaše zreteľné pripomienky k tomuto vyhláseniu, pán komisár, v rámci vašej funkcie budúceho komisára pre obchod. Ani na chvíľu som nepochyboval o vážnosti vašich úmyslov, keď ste uviedli, že chcete poskytnúť týmto dohodám o hospodárskom partnerstve rozvojový rozmer.
<P>
Revízia Dohody z Cotonou by nakoniec mala zabezpečiť zvýšenie pomoci a financovania pre krajiny AKT s cieľom pomôcť im prijať potrebné opatrenia na boj proti zmene klímy.
<SPEAKER ID="158" NAME="Nirj Deva">
v mene skupiny ECR. - Vážený pán predsedajúci, je to dookola to isté. Neustále hovoríme o znížení chudoby. Toto je už 10. ERF. Do tzv. zníženia chudoby sme vložili už asi 350 miliárd EUR, odkedy vieme, že jej miera stúpla.
<P>
Čím to je, že v krajinách AKT máme politiky a programy, ktoré sme v priebehu našej vlastnej európskej histórie nikdy nemali? Provincie Bruselu alebo Brabantska nezbohatli ani neodstránili chudobu pomocou toho, čo sa snažíme vykonať v krajinách AKT. Priniesli sme do Európy bohatstvo tým, že sme ho vytvorili. Ako to však urobíme v krajinách AKT?
<P>
Pani Jolyová veľmi zaujímavým spôsobom uviedla, že existuje únik kapitálu. Hovorí, že odchádza osemnásobok toho, čo prichádza do týchto krajín. Prečo sa tento kapitál nepoužije v týchto krajinách? Prečo nevytvárame podmienky na to, aby tento kapitál ostal v krajine a vytváral pracovné miesta a prosperitu? Kým nenájdeme odpoveď na tieto otázky, míňame peniaze daňových poplatníkov bez toho, aby sme skutočne zbavili chudoby aspoň jedného človeka.
<SPEAKER ID="159" NAME="Gabriele Zimmer" LANGUAGE="DE">
Vážený pán predsedajúci, naša skupina podporuje správu pani Jolyovej. Žiadame, aby sa okrem iného zohľadnili nasledujúce problémy: zahrnutie následkov zmeny klímy a potrebných adaptačných opatrení pre krajiny AKT; obava krajín AKT, že regionálne rokovania EÚ so skupinami krajín AKT oslabia solidaritu v rámci spoločenstva AKT; a možnosť podpory nevyhnutných investícií do oblasti verejných služieb a verejnej infraštruktúry prostredníctvom úverov investičnej banky na základe Dohody z Cotonou. Zároveň sme proti zahrnutiu kvót pre návrat migrantov z EÚ do krajín AKT do týchto rokovaní.
<P>
Prvá revízia Dohody z Cotonou dosiahla politický rozmer. Tentoraz ide o parlamentný rozmer, na základe ktorého považujeme myšlienku zníženia zasadnutí Spoločného parlamentného zhromaždenia AKT - ES na jedno zasadnutie do roka za nepochopiteľnú.
<SPEAKER ID="160" NAME="Krisztina Morvai" AFFILIATION="NI">
(HU) Bola som šokovaná, keď som počas konferencie o potravinách videla v rukách africkej delegácie transparent s nápisom: Nezásobujte Afriku potravinami. Mali by sme si uvedomiť, že Afrika nepotrebuje pomoc, ale potravinovú sebestačnosť. Je zaujímavé, že africké obyvateľstvo a poľnohospodári majú rovnaké záujmy ako postkomunistickí poľnohospodári a obyvateľstvo východnej Európy, alebo, ak by sme chceli zájsť do extrému, francúzski poľnohospodári a obyvatelia, konkrétne nevyhnutnosť miestnych poľnohospodárov prijať rozhodnutie, čo chcú produkovať, ako to chcú produkovať a predávať na miestnom trhu. Záujmom miestneho obyvateľstva je preto jesť miestne zdravé potraviny dobrej kvality. Myšlienky liberalizovaného, globálneho voľného trhu na jednej strane a potravinovej sebestačnosti na strane druhej patria medzi dva odlišné systémy logiky. Mali by sme sa rozhodujúcejším spôsobom zasadiť za myšlienku potravinovej sebestačnosti.
<SPEAKER ID="161" NAME="Filip Kaczmarek" AFFILIATION="PPE">
(PL) Vážený pán predsedajúci, pán komisár, druhá revízia Dohody z Cotonou prichádza vo veľmi zaujímavom čase, pretože poskytuje analýzu ustanovení tejto dohody v súvislosti s rýchlo sa meniacou realitou. Od predchádzajúcej revízie z roku 2005 sa toho veľa udialo: kríza v oblasti hospodárstva, potravín, energie a financií a zmeny vyplývajúce z klimatických rokovaní a ich vplyv na rozvojové krajiny.
<P>
To, čo však poslancov Európskeho parlamentu musí zaujímať, je úloha Spoločného parlamentného zhromaždenia a prípadné snahy o obmedzenie jeho zasadnutí a jeho úlohy. Veľmi vítam vyhlásenie pána komisára, že Európska komisia nemá takýto zámer. Je to dôležité, pretože ani Európsky parlament, ani Spoločné parlamentné zhromaždenie či parlamenty krajín AKT sa nezúčastnili na rozhodovacom procese, ktorého výsledkom boli zmeny tejto dohody.
<P>
Ďalšou dôležitou záležitosťou je regionalizácia vzťahov medzi Európskou úniou a krajinami AKT, a najmä charakter tejto regionalizácie. Nie som proti regionalizácii, ale som presvedčený, že regionálne zasadnutia Spoločného parlamentného zhromaždenia nemusia nahradiť plenárne zasadnutia. Mimochodom, bolo by pravdepodobne oveľa prirodzenejšie, keby rozhodnutia o štruktúrach a zásadách práce Spoločného parlamentného zhromaždenia prijímalo samotné zhromaždenie a nie zmluvné strany dohody.
<P>
Podporujem zámer vyjadrený v správe, ktorým je posilnenie národných parlamentov. Pán Michel o tom hovoril. Boli by sme radi, keby v budúcnosti všetci zástupcovia krajín AKT, ktorí sa zúčastňujú na činnosti Spoločného parlamentného zhromaždenia, boli poslancami vo svojich vlastných parlamentoch a nie zástupcami svojich vlád.
<P>
Takisto je dôležité, aby národné parlamenty krajín AKT mohli zohrávať významnú úlohu v rámci spolupráce na rozvoji, pri príprave a realizácii programov a pri monitorovaní a hodnotení prijatých opatrení. Tým sa vysvetľuje potreba prístupu k strategickým dokumentom. Okrem toho som, samozrejme, proti duplicite funkcií a súhlasím s tým, že komplementarita a synergia medzi dohodami o hospodárskom partnerstve a Spoločným parlamentným zhromaždením je veľmi dôležitá.
<SPEAKER ID="162" NAME="Véronique De Keyser" AFFILIATION="S&amp;D">
(FR) Vážený pán predsedajúci, článok 13 Dohody z Cotonou nebol zrevidovaný od roku 2000. Týka sa citlivej záležitosti: dialógu medzi Európskou úniou a krajinami AKT o prisťahovalectve, spravodlivom zaobchádzaní s prisťahovalcami, zásadách týkajúcich sa zákazu núteného vrátenia, prvotných príčinách prisťahovalectva a nakoniec boji proti nezákonnému prisťahovalectvu a readmisii, pretože na tieto dva aspekty sa Európska únia najviac zameriavala.
<P>
Poľutovaniahodná neexistencia spoločnej prisťahovaleckej politiky, ktorá by bola v súlade s hodnotami, ktoré Európa požaduje, zvyšuje riziko posilnenia aspektu represie a stíhania nezákonných prisťahovalcov v plánovanej revízii článku 13. Nezdá sa, že tragický príklad bilaterálnej dohody medzi Talianskom a Líbyou, ktorá viedla k neúnosnej humanitárnej situácii, odradil tých, ktorí chcú sprísniť článok 13 s cieľom posilniť časť týkajúcu sa boja proti nezákonnému prisťahovalectvu.
<P>
Okrem toho, v niektorých regiónoch, pričom mám na mysli Kalábriu, sú nezákonní prisťahovalci otvorene a bez škrupúľ prenasledovaní. Namiesto toho, aby sme konali na základe obáv, ktoré vyvolala súčasná kríza, musíme zdôrazniť synergiu, ktorú je potrebné vytvoriť medzi problematikou prisťahovalectva a rozvoja.
<P>
Ak krajiny AKT potrebujú pomoc, aby naštartovali svoj hospodársky rast, my sami budeme potrebovať prisťahovalectvo, aby sme dokázali čeliť kríze, ktorá nás postihuje. Z tohto dôvodu by sme sa mali zamerať na legálne prisťahovalectvo a mobilitu. Sú to jediné záruky voči atmosfére nenávisti, ktorá sa potajme zakoreňuje v našich vlastných krajinách.
<SPEAKER ID="163" NAME="Niccolò Rinaldi" AFFILIATION="ALDE">
(IT) Vážený pán predsedajúci, pán komisár, dámy a páni, ako liberálni demokrati chceme využiť výhody revízie Dohody z Cotonou a potvrdiť myšlienku modernosti, ktorú podporujú aj krajiny AKT, a keď hovorím o modernosti, mám na mysli predovšetkým uplatňovanie politík, ktoré budú schopné zdôrazniť a pripustiť väčšiu mieru slobody.
<P>
Táto sloboda by v prvom rade mala predstavovať oslobodenie od byrokracie, ktorá je v krajinách AKT čoraz väčšia a je neustálou prekážkou hospodárskeho rastu. Táto sloboda by mala predovšetkým predstavovať možnosť pre študentov študovať v zahraničí a domnievam sa, že by sme mali využiť príležitosť, ktorú poskytuje táto revízia a uskutočniť ambiciózny program na poskytovanie študijných grantov. Táto sloboda by mala existovať aj v oblasti šírenia nových IT technológií, aby sa najmä internet stal široko dostupnou komoditou.
<P>
Nakoniec by sa mala zabezpečiť aj sloboda pohybu pracovníkov tak, aby sa vyriešili vážne prípady zasahovania, o ktorých sa zmienila pani De Keyserová, keď hovorila o bilaterálnych zmluvách. Dohoda z Cotonou, ktorá je priamym pokračovaním Dohody z Lomé a Dohody z Yaoundé, má dlhú históriu; svojho času ukazovala cestu a ak bude schopná riešiť nové problémy, znovu bude zohrávať prvoradú úlohu.
<SPEAKER ID="164" NAME="Mariya Nedelcheva" AFFILIATION="PPE">
(FR) Vážený pán predsedajúci, pán komisár, v prvom rade by som rada zablahoželala pani Jolyovej ku kvalitnej správe.
<P>
Revízia Dohody z Cotonou však musí byť príležitosťou na konečnú inventarizáciu a predloženie riešení na zlepšenie jej vykonávania, platnosti a vplyvu, a to na základe získaných skúseností. V tejto súvislosti je mimoriadne dôležité jasne stanoviť priority.
<P>
Chcela by som zdôrazniť tri body. V prvom rade musíme objasniť obsah politického dialógu. Nesmieme zabúdať na upevnenie mieru, predchádzanie konfliktom a na ich urovnanie, pričom zavedenie existujúcich nástrojov do praxe a pridanie odkazov týkajúcich sa boja proti obchodovaniu s ručnými zbraňami a drogami sú úlohami, ktoré keď zdoláme, budú mať pozitívny vplyv z politického, hospodárskeho aj sociálneho hľadiska.
<P>
Po druhé, uzatvorenie pružných a vyvážených dohôd o hospodárskom partnerstve, ktoré zohľadňujú regionálny rozvoj, je takisto mimoriadne dôležité. Mali by sa lepšie zohľadniť kľúčové sektory, ako sú poľnohospodárstvo, obnoviteľné energie a zamestnanosť mladých ľudí. Pravidelný dialóg s miestnym obyvateľstvom umožní reálne úpravy.
<P>
Napokon je dôležitý aj inštitucionálny rámec. Je absolútne nevyhnutné zabezpečiť lepšiu súdržnosť medzi rôznymi piliermi tejto dohody. Posilnenie moci Spoločného parlamentného zhromaždenia a národných parlamentov automaticky povedie k lepšej demokratickej kontrole a najmä k oveľa väčšej transparentnosti.
<P>
Aby som to zhrnula, každý nástroj, či už nový, alebo prepracovaný, musí zachovať základné zásady a ducha tejto dohody a predovšetkým nesmieme stratiť zo zreteľa hlavný cieľ, ktorým je odstránenie chudoby, a zároveň prispieť k udržateľnému rozvoju a postupnej integrácii krajín AKT do svetového hospodárstva.
<SPEAKER ID="165" NAME="Michael Cashman" AFFILIATION="S&amp;D">
Vážený pán predsedajúci, stručnosť je dušou dôvtipu. Blahoželám vám, pani Jolyová, ako aj vám, pán komisár. Parlament si v týchto rokovaniach kladie za úlohu posilniť zásadu doložiek o neodňateľných ľudských právach a stanoviť sankcie v prípade nerešpektovania týchto doložiek týkajúcich sa, okrem iného, diskriminácie na základe pohlavia, rasového alebo etnického pôvodu, náboženstva alebo viery, zdravotného postihnutia, veku, sexuálnej orientácie, ako aj diskriminácie voči ľuďom, ktorí žijú s AIDS a HIV.
<P>
Pán komisár, bolo mi povedané, že niektoré členské štáty si túto zmenu, ktorá je pre Parlament taká dôležitá, neželajú. Ako dobre viete, ľudské práva sa často obmedzujú a toto obmedzovanie sa deje v prvom rade z dôvodu získania straníckopolitického prospechu. Ochrana základných práv je prvoradým záujmom Európskej únie, a preto by mala byť aj hlavným záujmom a stredobodom našich vzťahov so všetkými krajinami AKT.
<P>
Pán komisár, toto je pravdepodobne poslednýkrát, keď k nám prichádzate v tejto funkcii, preto by som vám chcel v mene Parlamentu úprimne poďakovať. Boli ste neochvejným zástancom ľudských práv a hodnôt EÚ a vo vašej novej funkcii vám želám veľa úspechov. Ďakujem vám.
<SPEAKER ID="166" NAME="Maria Da Graça Carvalho" AFFILIATION="PPE">
(PT) Táto revidovaná verzia Dohody z Cotonou zavádza kľúčové záležitosti zamerané na dosiahnutie trvalo udržateľného rozvoja a postupné začlenenie krajín AKT do svetového hospodárstva. Otázky ako zmena klímy, energetická bezpečnosť, odborná príprava a vzdelávanie sú pre rozvoj v týchto krajinách veľmi dôležité.
<P>
Globálne otepľovanie však môže zároveň predstavovať príležitosť. Ceny obnoviteľných zdrojov energie, ktoré majú tieto krajiny k dispozícii, sú dôležité pre ich hospodársky a sociálny rast a umožňujú im napredovať smerom k dosiahnutiu energetickej nezávislosti tak, aby mohli čeliť globálnej kríze.
<P>
Investície do vzdelávania a odbornej prípravy sú rovnako dôležité v boji proti chudobe, nezamestnanosti, emigrácii a úniku mozgov a pomôžu vybudovať hospodárstvo v týchto krajinách.
<P>
Na záver by som sa chcela zmieniť najmä o malých ostrovných krajinách, ktoré sú osobitne zraniteľné a krehké. V tejto súvislosti by sa pri vykonávaní Dohody z Cotonou mala zohľadniť stratégia pre Maurícius a akčný plán pre Barbados, ktoré obsahujú množstvo opatrení na pomoc rozvojovým ostrovným krajinám v snahe o dosiahnutie trvalo udržateľného rozvoja.
<SPEAKER ID="167" NAME="Diogo Feio" AFFILIATION="PPE">
(PT) Vážený pán predsedajúci, Parlament sa zišiel práve v tomto čase, aby rozhodol o druhej revízii Dohody z Cotonou.
<P>
Dovoľte mi však poukázať na problémy, ktorým v súčasnosti čelí Haiti. Táto situácia si vyžaduje medzinárodnú solidaritu, konanie a pozornosť. Samozrejme, súcitím s tými, ktorí prišli o život, a tými, ktorí sa nachádzajú v skutočne zúfalej situácii.
<P>
Pokiaľ ide o tému, o ktorej hovoríme, vieme, že cieľom Dohody z Cotonou je vytvoriť rámec pre spoluprácu, ktorý nahradí spoločnú reakciu AKT - ES na globalizáciu, prispeje k mieru a bezpečnosti a posilní atmosféru politickej demokracie.
<P>
Revízia z roku 2005 predstavovala niekoľko krokov správnym smerom. Ešte však toho treba veľa urobiť. Celosvetová hospodárska a finančná kríza, otázky týkajúce sa zmeny klímy a zvýšené ceny potravín a energie sú dôvodmi pre novú revíziu súčasnej verzie.
<P>
Už nebudem hlasovať za to, aby Európska únia udržala a v prípade potreby zvýšila úroveň pomoci vyčlenenej pre krajiny AKT. Súhlasím s argumentom, že národné parlamenty týchto krajín sa musia zapojiť do procesu revízie dohody teraz aj v budúcnosti, a znovu zdôrazňujem potrebu vyzvať ich, aby tak urobili.
<SPEAKER ID="168" NAME="Mario Mauro" AFFILIATION="PPE">
(IT) Vážený pán predsedajúci, dámy a páni, jedným z cieľov, ktoré by sa mali v rámci druhej revízie dohody o partnerstve stanoviť, je rozhodne podpora kultúry zodpovednosti. Bez pomoci organizácií občianskej spoločnosti, neštátnych subjektov, ako aj bez parlamentov to bude veľmi ťažké dosiahnuť. V skutočnosti si nemyslím, že je možné disponovať politikami, ktoré v plnej miere spĺňajú skutočné potreby daných spoločenstiev.
<P>
Druhým kľúčovým aspektom je humanitárna pomoc. Pomoc vo výške 300 miliárd USD, ktorá bola poskytnutá v priebehu posledných 40 rokov, nemala žiadny efekt, keď zvážime, že rast afrického kontinentu počas tohto obdobia bol menší ako 0,2 % ročne.
<P>
Je to apokalyptický scenár a je potrebné, aby to začalo chápať aj medzinárodné spoločenstvo. Musí sa konečne zaoberať otázkou rozvojových krajín ako problémom, ktorý nám skutočne leží na srdci a ktorý sa týka nás, teda každodenného života našich spoločenstiev. Tento problém sa musí riešiť postupne spolu s miestnymi inštitúciami, ktoré bojujú o každý náznak legitimity.
<P>
Nakoniec mi dovoľte zdôrazniť, že investície do ľudského kapitálu sú snahou o pochopenie toho, že najväčším zdrojom obnovy sú ľudia, ktorí čelia zložitej situácii. Sú to oni, ktorí nesú zodpovednosť za to, aby tento kontinent neskončil na dne priepasti, a preto musíme venovať pozornosť problémom týchto krajín s jasným cieľom: spoločné dobro, ktoré je nielen v záujme krajín AKT, ale aj v našom vlastnom záujme, a budúcnosť našich občanov.
<P>
Mali by sme sa zaujímať viac o ľudí ako o peniaze, o podstatu než o reklamu. To nám umožní využiť naše stratégie tým najefektívnejším spôsobom.
<SPEAKER ID="169" NAME="Zuzana Roithová" AFFILIATION="PPE">
(CS) Vážený pán komisár, dámy a páni, opakovane kritizujem, že do rozhodovania o rozvojovej pomoci nie sú zahrnuté národné parlamenty a mimovládne organizácie rozvojových krajín a že nemajú prístup k strategickým dokumentom. Pri novej revízii Dohody z Cotonou sa to musí napraviť. Takisto sa musia do dohody zahrnúť aj záväzky vlád a parlamentov, že vo svojich krajinách vybudujú funkčné daňové systémy. Je to dôležité pre obe zmluvné strany. Krajiny AKT potrebujú konečne štandardnú daňovú správu, teda plánované príjmy z daní pre svoje rozvojové ciele. Únii to zas pomôže v boji proti zneužívaniu daňových rajov, daňovým únikom a nezákonnému úniku kapitálu.
<P>
Ako podpredsedníčka zodpovedná za ľudské práva žiadam, aby medzinárodné dohody obsahovali aj doložky o ľudských právach, a to nielen pre krajiny Afriky, Karibiku a Tichomoria. Je mi ľúto, že správa pani Jolyovej, inak dobrá správa, neobsahuje takúto požiadavku. Žiadam Komisiu a španielske predsedníctvo, aby to napravili.
<SPEAKER ID="170" NAME="Rareş-Lucian Niculescu" AFFILIATION="PPE">
(RO) Správa, o ktorej sme dnes rokovali, sa týka mnohých problémov v oblasti potravinovej bezpečnosti v krajinách AKT. Domnievam sa, že nemôžeme hovoriť o tomto probléme bez toho, aby sme zohľadnili niektoré skutočnosti európskeho poľnohospodárstva.
<P>
Európska únia môže a dokonca by mala zohrávať úlohu regulátora na globálnych trhoch. Ak Európa zníži svoju poľnohospodársku produkciu, nárast dovozu potravín vo veľkej miere prispeje k celosvetovému nárastu cien potravín. Z tohto dôvodu musíme zachovať potravinovú výrobu Európskej únie na nezmenenej úrovni v prospech Európanov, ako aj v prospech občanov krajín AKT a ostatných štátov.
<P>
Preto sa domnievam, že tieto aspekty týkajúce sa potravinovej bezpečnosti chudobnejších krajín sú úzko prepojené aj s budúcnosťou európskej spoločnej poľnohospodárskej politiky.
<SPEAKER ID="171" NAME="Isabelle Durant" AFFILIATION="Verts/ALE">
(FR) Vážený pán predsedajúci, rada by som vyjadrila svoju podporu tejto veľmi dobrej správe kolegyne pani Jolyovej. Partnerstvo AKT - ES je oveľa potrebnejšie ako kedykoľvek predtým, a tragédia, ktorá sa odohrala na Haiti, poukazuje na mieru, do akej je partnerstvo AKT - ES potrebné, a z tohto dôvodu je nevyhnutné ho posilniť.
<P>
Je nezvyčajné hovoriť o tom pánovi komisárovi, ktorý je dnes zodpovedný za rozvoj, pričom zajtra to bude oblasť obchodu, a práve z tohto dôvodu by som vám rada predložila tri návrhy.
<P>
Po prvé, ako to povedali už niektorí predo mnou, pokiaľ ide o parlamentnú kontrolu a zhromaždenie, mali by sa aj naďalej uskutočniť dve zasadnutia ročne a nemali by sa znížiť na jedno.
<P>
Po druhé, prečo nie sú v prípade krajín AKT predmetom parlamentnej kontroly dohody o hospodárskom partnerstve namiesto toho, aby boli predmetom prísne obchodnej logiky, aby sa aj v tomto prípade mohli parlamenty zapájať a aby mohli byť v tejto súvislosti zodpovedné za kontrolu vplyvu dohôd o hospodárskom partnerstve na obyvateľstvo a ochranu ich záujmov?
<SPEAKER ID="172" NAME="João Ferreira" AFFILIATION="GUE/NGL">
(PT) Vážený pán predsedajúci, pán komisár, dámy a páni, revízia Dohody z Cotonou by mala byť stimulom pre politiku Európskej únie v oblasti spolupráce a rozvojovej pomoci. Táto politika by mala byť zameraná na skutočnú spoluprácu a solidaritu a mala by pomáhať podporovať autonómny a zvrchovaný rozvoj v krajinách AKT.
<P>
Existujú nespočetné mechanizmy, ktoré v súčasnosti zabezpečujú, aby mnohé z týchto krajín boli aj naďalej pod nadvládou a útlakom. Ťaživé zahraničné dlhy, ktoré sú niekoľkonásobne preplatené a stále stúpajú, zohrávajú pri vytváraní tohto druhu vzťahov kľúčovú úlohu.
<P>
Tlak z Európskej únie na vykonávanie dohôd o hospodárskom partnerstve - najmä dohôd o voľnom obchode - odráža súčasné priority Európskeho rozvojového fondu, ktoré je potrebné zrevidovať, a zároveň je ukazovateľom cesty, po ktorej sa uberá. Je to cesta, ktorá sa snaží prinútiť tieto krajiny nadviazať nové vzťahy založené na závislosti od nadnárodných korporácií a v záujme týchto korporácií, čo vedie k zneužívaniu ich zdrojov tak, aby slúžili záujmom, ktoré sú však cudzie ich občanom.
<P>
Rozvojová pomoc nesmie byť podmienkou vykonávania dohôd o hospodárskom partnerstve. Obavy a námietky krajín AKT sa musia rešpektovať v súlade s prioritami, ktoré stanovia.
<SPEAKER ID="173" NAME="Franz Obermayr" AFFILIATION="NI">
(DE) Vážený pán predsedajúci, prejdem rovno k veci: domnievam sa, že odsek 31 súčasného návrhu druhej revízie dohody je nezmyselný. Som takisto proti štafetovému behu, ktorý je výsledkom rôznych readmisných dohôd pre migrantov, na základe ktorých sú dané osoby presúvané z jednej krajiny do druhej. V tejto súvislosti je nevyhnutne potrebné lepšie regulovať tieto reťazové dohody na medzinárodnej úrovni. Považujem za oveľa dôležitejšie, aby už k takýmto situáciám vôbec nedochádzalo. Z tohto dôvodu sa domnievam, že myšlienka zjednodušenia vydávania viacnásobných víz pre osoby pochádzajúce z krajín AKT je nesprávnou cestou. Podporujme namiesto toho svojpomoc. Podporujme sebestačnosť. Umožnime tým, ktorí žijú z podpory iných, aby sa stali výrobcami s pocitom vlastnej hodnoty. Tým by sa určite zamedzilo sociálnej emigrácii a úteku pred sociálnou chudobou.
<SPEAKER ID="174" NAME="Georgios Papanikolaou" AFFILIATION="PPE">
(EL) Vážený pán predsedajúci, dnes popoludní sa konala rozprava o rozsiahlej a nepredstaviteľnej katastrofe na Haiti a o tom, ako môže Európa pomôcť obetiam. Táto rozprava by nám mala pripomenúť - a z tohto dôvodu som sa ujal slova počas tohto večerného zasadnutia -, že musíme uzavrieť dohody s krajinami, ktoré čelia vážnym hospodárskym problémom a ktoré sú osobitne zraniteľné voči prírodným katastrofám, ako to ukázala tragédia na Haiti, ale ktoré by mali celkom iný charakter ako ostatné hospodárske dohody, ktoré Európska únia uzatvorila. Hovoríme o krajinách, ktoré sú vystavené chudobe, nedostatku a chorobám. Hovoríme o krajinách, v ktorých sa humanitárna kríza stáva pravidlom.
<P>
Je preto našou zodpovednosťou, našou povinnosťou, naším krédom a základným kameňom Európskej únie postaviť ľudský život nad všetko ostatné, ako aj nad technický alebo hospodársky rozmer. Z tohto dôvodu všetky problémy, o ktorých sme dnes rokovali, ako byrokracia a technické otázky, musíme čo najskôr vyriešiť.
<SPEAKER ID="175" NAME="Hans-Peter Martin" AFFILIATION="NI">
(DE) Vážený pán predsedajúci, keď si pomyslím na Karibik, vynoria sa mi dva obrazy: súčasná obrovská katastrofa na Haiti a, ak ste v tomto Parlamente pracovali mnoho rokov, aj luxus na zasadnutiach Spoločného parlamentného zhromaždenia AKT - ES.
<P>
Po tejto dlhej rozprave, v ktorej bolo povedané veľa dôležitého, by hádam bolo možné vyslať veľmi konkrétny signál a vzhľadom na situáciu na Haiti sa zaobísť bez nadchádzajúcich jedného alebo dvoch zasadnutí Spoločného parlamentného výboru AKT - ES v týchto krajinách a namiesto toho použiť čistý zisk v prospech obetí. Bola by to síce iba kvapka v mori, ale bolo by to symbolické gesto, ktoré by v praxi ukázalo, že mnohé veľké slová, ktoré odzneli v tomto Parlamente, myslíme skutočne vážne.
<SPEAKER ID="176" NAME="Crescenzio Rivellini" AFFILIATION="PPE">
(IT) Vážený pán predsedajúci, dámy a páni, zhromaždenie AKT je veľmi dôležité v tejto politickej situácii, v rámci ktorej globalizácia vo väčšej alebo menšej miere rozdelila svet na krajiny produkujúce výrobky a krajiny produkujúce myšlienky, čo malo za následok migráciu pracovníkov a, samozrejme, aj tovaru.
<P>
V stredobode tohto procesu sa nachádza Stredozemie, skutočná os medzi Európou a krajinami AKT. Pravidlá z Dohody v Cotonou sa preto musia prispôsobiť tejto novej situácii, a preto na žiadosť prezidenta Talianskej republiky Giorgia Napolitana, ktorý tento návrh oficiálne podporuje, navrhujem, aby sa decentralizovaný úrad alebo fixné výročné zasadnutia zhromaždenia AKT zasadili do najmultietnickejšieho, najeurópskejšieho mesta Stredozemia, ktoré má blízko aj ku krajinám AKT: do Neapola.
<P>
Preto opakujem, a to znovu na žiadosť prezidenta Talianskej republiky, že odporúčam prerokovať tento návrh v nových dohodách. Jeho výhodou je aj to, že priblíži Európu k jej občanom a k občanom južného Talianska, ktoré je skutočnou logistickou základňou Európy, pokiaľ ide o krajiny ležiace v Stredozemí.
<SPEAKER ID="177" NAME="Janusz Wojciechowski" AFFILIATION="ECR">
(PL) Vážený pán predsedajúci, dovolím si požiadať o slovo po vypočutí prejavu pána Niculesca, a rád by som dôrazne podporil myšlienku, ktorú vyjadril, že v našich hospodárskych vzťahoch s ostatnými krajinami vrátane krajín AKT by sme nemali prehliadnuť potravinovú bezpečnosť európskej spoločnosti. Pokiaľ ide o vzťahy s krajinami AKT, môžem vám pripomenúť reformu trhu s cukrom, ktorá sa uskutočnila pod impozantným heslom podpory týchto krajín, ale ktorá v skutočnosti len zhoršila situáciu Európskej únie, našich poľnohospodárov a spotrebiteľov a krajinám AKT veľmi nepomohla. Vždy musíme mať na pamäti potravinovú bezpečnosť a spoločnosť, ktorá túto bezpečnosť potrebuje.
<SPEAKER ID="178" NAME="Karel De Gucht">
člen Komisie. - V prvom rade, pokiaľ ide o systémy GSP a GSP+, nemáme v zásade nič proti tomu, aby sa zahrnuli do Dohody z Cotonou, no musíme si uvedomiť, že systémy GSP a GSP+ sú jednostranné a Dohoda z Cotonou je zmluvná. Domnievam sa, že je preto veľmi ťažké zahrnúť ich do Dohody z Cotonou, ale možno nájdeme spôsob, ktorý toto prepojenie ešte viac skomplikuje.
<P>
(FR) Demokratická kontrola: niekoľko rečníkov žiadalo, aby sa aj naďalej konali dve plenárne zasadnutia ročne. Komisia je pripravená opätovne zvážiť svoje stanovisko v tejto veci, no možno by sme napriek tomu mali súhlasiť s tým, aby sa regionálne zasadnutia konali súbežne s jedným alebo dvoma plenárnymi zasadnutiami, pretože mám dojem, že všetky zasadnutia Európskeho parlamentu spolu so zasadnutiami ostatných inštitúcií prispievajú k ich nadmernému počtu. Z tohto dôvodu v zásade súhlasím s myšlienkou konania dvoch plenárnych zasadnutí, skúsme ich však priblížiť regionálnym zasadnutiam.
<P>
Niekoľko rečníkov sa zmienilo o charaktere dohôd o hospodárskom partnerstve. S týmto bodom súhlasíme, no v skutočnosti by sme mali hovoriť z hľadiska dohôd o rozvojovom partnerstve a domnievam sa, že sa tým uľahčí rokovanie s krajinami AKT. Myslím si, že by bolo vhodné, keby bola táto rozprava o niečo otvorenejšia. V každom prípade, ak bude Európsky parlament súhlasiť s novou Komisiou, ktorej som členom, urobím všetko, čo bude v mojich silách, pre to, aby boli tieto dohody úspešné a aby boli predložené na zasadnutiach Spoločného parlamentného zhromaždenia.
<P>
Bolo položených niekoľko otázok týkajúcich sa daňových záležitostí. Myslím, že už som sa o tomto bode zmienil na začiatku, a skutočne sa domnievam, že je dôležité, aby sa stal kľúčovým prvkom našich rokovaní s krajinami AKT, ale aj medzi nami, pretože ak máme byť úprimní - a viem, že španielske predsedníctvo sa o túto záležitosť takisto veľmi zaujíma -, ak chceme skutočne niečo urobiť, musíme mať odvahu naliehať na európske spoločnosti v týchto rozvojových krajinách. Nie je to však samotný problém, ale problém vo všeobecnosti, a dokonca by som povedal, že je to problém partnerstva medzi Európou a jej vlastnými spoločnosťami a priemyselnými odvetviami v rozvojových krajinách. Je to proces, ktorý prebieha, a domnievam sa, že španielske predsedníctvo v tejto v súvislosti takisto prevezme iniciatívu.
<P>
Migrácia.
<P>
Pokiaľ ide o článok 13, obe strany si želajú aktualizovať tému migrácie. Komisia v článku 13 predložila vyvážený a koherentný návrh, ktorý je založený na troch pilieroch spolupráce v oblasti migrácie a rozvoja, zákonnej migrácie a nezákonnej migrácie a readmisii. Všetky aspekty, ktoré predkladá správa, boli náležite zohľadnené. Všetky oblasti si zaslúžia rovnakú pozornosť. Rokovania neustále prebiehajú a sme optimistickí, že dosiahneme dohodu za predpokladu, že sa medzi týmito troma piliermi zachová rovnováha.
<P>
Pán Cashman uviedol pripomienku v súvislosti s diskrimináciou. Pán Cashman tu momentálne nie je, no myslím si, že má úplnú pravdu. Sexuálna orientácia bola súčasťou návrhov, ktoré Komisia predložila a ktorým prikladáme veľký význam, no mali by ste si rovnako ako Komisia uvedomiť, že v niektorých krajinách AKT je homosexualita zo zákona zakázaná. Nedávno sme protestovali u burundského prezidenta, ako aj u prezidenta Ugandy, pretože zaviedli diskriminačné zákony, ale je to veľmi citlivá záležitosť a myslím si, že sa ňou bude možné zaoberať neskôr. Buď budete trvať na tom, aby bol text veľmi jasný, a v tejto súvislosti preto pravdepodobne nedosiahneme dohodu: to je prvá možnosť; druhá možnosť je, že možno použijeme jazyk, ktoré bude menej konkrétny. Jazyk OSN je menej konkrétny, no zahŕňa aj sexuálnu orientáciu. Táto skutočnosť by sa mala v priebehu rokovaní podrobnejšie prediskutovať. Myslím, že som reagoval na väčšinu bodov, aj keď to znamená, že som hovoril príliš dlho.
<SPEAKER ID="181" NAME="Eva Joly" LANGUAGE="FR">
Vážený pán predsedajúci, pán komisár, dámy a páni, odkedy Dohoda z Cotonou nadobudla platnosť, miera chudoby neklesla. To znamená, že naša rozvojová misia zlyhala. Na základe tejto druhej revízie sa preto niektoré veci musia zmeniť.
<P>
S potešením vám môžem povedať, že sa dosiahol široký konsenzus v súvislosti s opatreniami, ktoré navrhujem, a domnievam sa, že jedným z opatrení, ktoré môžeme použiť na odstránenie chudoby, je skutočný boj proti daňovým rajom, ako aj použitie tohto nástroja na to, čo môžeme urobiť. V rámci Európskej únie a v regióne AKT môžeme prinútiť nadnárodné spoločnosti, aby v jednotlivých krajinách zverejnili sumy, ktoré zarobili, a uvádzali, aké dane zaplatili.
<P>
Je to tiež medzinárodná požiadavka. Prejde však ešte veľa rokov, kým sa táto požiadavka splní na medzinárodnej úrovni. Využime preto príležitosti, ktoré nám dáva táto dohoda, a zaveďme toto pravidlo v Európe. Preto vás žiadam, aby ste zamietli predložený pozmeňujúci a doplňujúci návrh k odseku 16, a zachovali pôvodné znenie, ktoré vyzýva, aby sme si pozametali pred vlastným prahom.
<P>
Rovnako môžeme prinútiť vlastnú investičnú banku, aby konala v súvislosti s daňovými rajmi. Mali by sme zakázať, aby Európsky rozvojový fond investoval do spoločností, ktoré nevytvárajú zisk v krajinách, v ktorých fungujú, ale uprednostňujú vytvárať zisky v daňových rajoch.
<P>
To je napríklad prípad Zambie, v rámci ktorej bolo pre bane Mopani vyčlenené veľké množstvo investícií vo výške takmer 46 miliónov USD. Pre zlepšenie života obyvateľov Zambie sa neurobilo nič; zlepšili sa skôr životné podmienky akcionárov, ktorí profitovali z tejto pomoci. Táto pomoc je preto celkom kontraproduktívna. Je to v našej kompetencii. Môžeme zmeniť mandát banky. Urobme preto všetko, čo môžeme, a neodkladajme nič na zajtra. Musíme v tejto súvislosti konať.
<P>
Ďalej existujú zásady, ktoré by sme mali plne dodržiavať: ľudské práva a práva migrantov, a preto vás vyzývam, aby ste zachovali znenie článku 31, ktoré som navrhla, a nenamietali proti bilaterálnym dohodám, ktoré v skutočnosti predstavujú outsourcing migračných tokov.
<P>
(potlesk)
<SPEAKER ID="182" NAME="Predsedajúci">
Rozprava sa skončila.
<P>
Hlasovanie sa uskutoční zajtra (v stredu 20. januára 2010).
<P>
Písomné vyhlásenia (článok 149)
<SPEAKER ID="183" NAME="Corina Creţu  " AFFILIATION="S&amp;D">
písomne. - (RO) Druhá revízia Dohody z Cotonou predstavuje príležitosť na vyhodnotenie oblastí, ktoré boli vystavené nesprávnym alebo neúčinným zmenám, a preto nastal čas upraviť túto dohodu v súlade s vývojom v globalizačnom procese. Existuje množstvo problémov, ktorým musíme čeliť a ktoré sú výsledkom hospodárskych a sociálnych udalostí, ako je hospodárska a finančná kríza a ozbrojené konflikty, ako aj problémy, ktoré majú negatívny vplyv na zdravie obyvateľstva, ako to dokazuje nárast počtu osôb infikovaných prenosnými chorobami (tuberkulóza, AIDS, malária) a nárast počtu obetí násilia alebo prírodných katastrof. Existujú aj problémy vyvolané zmenou klímy, ktoré sa oveľa ťažšie kontrolujú, a všetky tieto problémy smerujú k naliehavej potrebe zabezpečiť, aby sa obyvateľstvo rozvojových krajín stalo odolnejšie voči systematickým sociálnym nedostatkom. Takisto sa predpokladá, že ponuka rozvojovej spolupráce by sa mala zameriavať skôr na kľúčové prvky v oblasti verejného zdravia a vzdelávacích systémov. Na základe toho sa domnievam, že je dôležité riešiť tieto aspekty s väčšou transparentnosťou skonsolidovaním hlavy I - Rozvojové stratégie - v časti 3 tejto dohody.
<SPEAKER ID="994" NAME="Martin Kastler  " AFFILIATION="PPE">
písomne. - (DE) Vážený pán predsedajúci, dámy a páni, budem hlasovať za túto správu, pretože sa domnievam, že je dôležité prehĺbiť spoluprácu medzi Európskou úniou a krajinami AKT v rámci dohôd o partnerstve. V tejto súvislosti by som rád poukázal na to, že táto správa obsahuje znenie "ochrana sexuálneho a reproduktívneho zdravia". Čo sa však skrýva za touto frázou? Znamená to v prvom rade zabezpečiť fyzické a duševné zdravie osôb v súvislosti so všetkým oblasťami ľudskej sexuality a reprodukcie, napríklad prostredníctvom boja proti sexuálnemu násiliu a mrzačeniu pohlavných orgánov? Znamená to, po druhé, prístup k informáciám o tom, čo sa nazýva rodičovské plánovanie? Alebo to, po tretie, zahŕňa aj interrupcie? Komisia a Rada v minulosti v súvislosti s týmito otázkami poslancov Európskeho parlamentu jasne naznačili, že "sexuálne a reproduktívne zdravie" nezahŕňa interrupcie. Presne takto to vidím ja. Z tohto dôvodu sa domnievam, že je dôležité stanoviť, aby sa termín "sexuálne a reproduktívne zdravie žien" nedával do súvislosti s interrupciami, a preto navrhujem objasniť na tento účel text tejto dohody.
<SPEAKER ID="184" NAME="Siiri Oviir  " LANGUAGE="ET">
Dnes zavádzame druhú revíziu Dohody z Cotonou podpísanej v roku 2000 a cieľom tejto revízie je zapracovať do tejto dohody množstvo zmien, ktoré nám pomôžu dosiahnuť ciele stanovené v tejto dohode: odstránenie chudoby, hospodársky rozvoj a postupné začlenenie skupiny štátov Afriky, Karibiku a Tichomoria do svetového hospodárstva. Treba poznamenať, že od poslednej revízie Dohody z Cotonou v roku 2005 došlo k rôznym tendenciám vo vývoji celosvetovej situácie (napr. finančná kríza, zmena klímy, nárast cien potravín a energií atď.), pričom každá má priamy vplyv na krajiny v Afrike, Karibiku a Tichomorí. Plne súhlasím so stanoviskom spravodajkyne, že tieto tendencie v celosvetovej situácii, ku ktorým došlo, by v prípade, že sa nebudú primerane riešiť v procese revízie tejto dohody, sťažili dosiahnutie cieľov Dohody z Cotonou a rozvojových cieľov tisícročia stanovených do roku 2015. Ako dobre vieme, EÚ a krajiny AKT dnes schválili oblasti a články, ktoré sa majú v Dohode z Cotonou zrevidovať, v rámci ktorej je potrebné zohľadniť aj vyššie uvedené skutočnosti. Žiaľ, znamená to, že Európsky parlament, Spoločné parlamentné zhromaždenie AKT - ES a parlamenty členských štátov a krajín AKT sa nezapojili do rozhodovacieho procesu, čo má významný vplyv na transparentnosť a vierohodnosť revízie tejto dohody. Domnievam sa, že na zvýšenie demokratickej legitímnosti a zodpovednosti by sa v procese revízie tejto dohody mala posilniť úloha Európskeho parlamentu, Spoločného parlamentného zhromaždenia AKT - ES a parlamentov členských štátov a krajín AKT.
