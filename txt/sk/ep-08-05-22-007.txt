<CHAPTER ID="007">
Opatrenia v nadväznosti na Parížske vyhlásenie o účinnosti pomoci z roku 2005 (rozprava)
<SPEAKER ID="909" NAME="Predsedajúca">
Ďalší bod programu je správa pána Van Heckeho, v mene Výboru pre rozvoj, o následných opatreniach Parížskeho vyhlásenia o účinnosti pomoci z roku 2005.
<SPEAKER ID="026" NAME="Johan Van Hecke">
spravodajca. - (NL) Pred troma rokmi sa viac ako 100 darcov a partnerských krajín v Paríži zaviazalo zefektívniť pomoc určenú rozvojovým krajinám, medzi ďalšie ciele patrí i vyššia miera harmonizácie, demokratickej kontroly, spoločnej zodpovednosti a väčšej transparentnosti.
<P>
Na rozdiel Deklarácie z Monterrey, stanovila Parížska deklarácia jasné ciele, ktoré sú premenené na dvanásť činností a ukazovateľov, a znamená v skutočnosti veľký krok vpred. V decembri tohto roku v Akkre bude vypracované počiatočné hodnotenie všetkých sľubov.s
<P>
Treba pripomenúť, že za ostatné roky vyvinula Európska komisia značné úsilie smerom k uplatneniu nového programu pomoci. Môže byť hrdá na to, čo dosiahla, pokiaľ ide o rozdelenie práce, lepšiu koordináciu a prispenie na miestnej úrovni. V roku 2006, na podnet komisára Michela, sa podarilo prekročiť hranice Parížskej deklarácie a schváliť ambiciózny akčný plán a rozdelenie práce, ako aj riadenie založené na výsledkoch. Ešte stále nás však čaká mnoho práce. Ešte treba realizovať mnoho zámerov.
<P>
Napríklad, pomoc ešte stále dostatočne nesleduje národné systémy a existuje mnoho rôznych systémov vyplácania. V súvislosti s rozdelením pomoci sme sa sotva pohli. Technická spolupráca je stále príliš kontrolovaná darcami. Atlas darcov naliehavo potrebuje aktualizáciu a rozšírenie a následné zameranie na najviac zabudnuté krajiny a sektory.
<P>
Okrem toho, schválenie kódexu správania s ohľadom na rozdelenie práce je problematické. Po prvé, pretože členské štáty neplnia svoje sľuby. Členské štáty zostávajú pozadu v pôsobnosti aj účinnosti. Po prvýkrát od roku 2000 sa znížilo percento oficiálne poskytnutej pomoci z 0,41 % v roku 2006 na 0,38 % v roku 2007. Aby sme dosiahli rozvojové ciele milénia, potrebujeme zásadnú zmenu kurzu. Ak si chce Rada udržať svoju dôveryhodnosť, musí okamžite potvrdiť svoje sľuby. Členské štáty sa musia zaviazať k časovému harmonogramu, pokiaľ ide o kvantitu a taktiež kvalitu poskytovanej pomoci. Kvantita a kvalita sú nerozlučiteľné a navzájom súvisia.
<P>
Výzva kvalitatívnej reformy stále posilňuje naše vlastné príspevky a spoločnú zodpovednosť. To však vyžaduje pravidelný dialóg s občianskou spoločnosťou, miestnymi vládami a predovšetkým s parlamentmi. Väčšia transparentnosť je podmienkou sine qua non. Väčšia podpora rozpočtu vyžaduje účinné parlamentné preskúmanie všetkých sľúbených a vyplatených finančných prostriedkov. Preto táto správa obhajuje doplnenie trinásteho ukazovateľa do Parížskeho programu. Ak je úloha európskych a afrických parlamentov taká dôležitá, pokiaľ ide o zaistenie vyššej účinnosti, prečo by to nemohlo byť vyjadrené ďalším samostatným ukazovateľom?
<P>
Vážená pani predsedajúca, dámy a páni, Únia ako najväčší darca musí v Akkre na seba prevziať svoje povinnosti. Musí však najprv zamiesť pred vlastným prahom. Len potom môže prevziať v Akkre vedúce postavenie a predniesť ambiciózny plán. Únia nemá len odborné skúsenosti, ale aj schopnosť stať sa najúčinnejším darcom. Preto je potrebné prejsť od slov k činom. To je podstatou tejto správy, a preto si trúfam požiadať vás o jej podporu.
<SPEAKER ID="028" NAME="Louis Michel">
člen Komisie. - (FR) Vážená pani predsedajúca, dámy a páni, rád by som poďakoval spravodajcovi, pánovi Van Heckeovi a Výboru pre rozvoj za výbornú správu. Som tiež rád, že máme rovnaký prístup a bojujeme za dosiahnutie tých istých cieľov.
<P>
Verím, že nasledujúcich šesť mesiacov bude dôležitou skúškou skutočného odhodlania Európskej únie pokročiť v troch hlavných pilieroch rozvojovej politiky: po prvé, dosiahnuť rozvojové ciele milénia, po druhé, zvýšiť mieru pomoci, po tretie, zlepšiť účinnosť pomoci. Zasadnutie v Akkre, ktoré sa uskutoční v septembri, bude skúškou spoľahlivosti celého procesu a všetkých zúčastnených subjektov. Tento proces buď skutočne prerazí, alebo navždy zapadne na mŕtvom bode.
<P>
Dnešná rozprava je veľmi dôležitá, pretože môže vyslať jasnú správu Rade pre všeobecné záležitosti a vonkajšie vzťahy, ktorá bude zasadať budúci týždeň. Rada bude rokovať o návrhoch predložených Komisiou v súvislosti s cieľmi. Dúfam, že Rada vyšle odkaz, ktorý bude aspoň taký ambiciózny, ako ten, ktorý sa nachádza v správe pána Van Heckeho. Spoločnými silami sme my Európania prispeli k lepším výsledkom v Paríži v roku 2005. Musíme byť rovnako ambiciózni i dnes a zaistiť, aby sme sa v Akkre posunuli od rečí ku skutkom v súvislosti so všetkými našimi záväzkami.
<P>
Počul som priveľa hlasov z našich členských štátov, ktoré chcú zmeniť konferenciu v Akkre a túto diskusiu na technickú diskusiu o uskutočniteľnosti, účinnosti a tak ďalej. Táto diskusia nie je technická. Konferencia v Akkre nie je technická schôdza. Ide o politické zasadnutie, na ktorom zistíme, či členské štáty majú politickú vôľu splniť svoje záväzky.
<P>
Táto bitka ešte nie je vyhraná. Komisie nemôže konať sama. Preto vás žiadam o zmobilizovanie všetkých vašich zdrojov a kontaktov s cieľom zaistiť, aby bol tento samit skutočným úspechom. Bremeno dôkazu leží na pleciach členských štátov a mimoeurópskych podporovateľov. Spojenectvo Parlamentu a Komisie je preto nevyhnutné.
<P>
Nebudem opakovať obsah správy. Takmer vo všetkom s ňou súhlasím. Potrebujeme konkrétny pokrok v dôležitých oblastiach, z ktorých uvediem len zopár. Prvou je predvídateľnosť pomoci. Najviac ma teší podpora Parlamentu, pokiaľ ide o rozvojové ciele milénia. Je to jeden z návrhov, ktoré v Akkre prednesiem. Samozrejme, partnerské krajiny sa budú musieť podieľať na tejto zmluve a my budeme musieť vytvoriť kontrolné mechanizmy.
<P>
Po druhé, je tu otázka väčšieho využitia postupov partnerských krajín. Preto som povedal, že v krajinách, kde je možnosť využitia rozpočtovej pomoci, mala by byť táto pomoc hlavným nástrojom pre nasmerovanie pomoci. Je zaujímavé (som presvedčený, že je dôležité, aby ste si zapamätali údaje, ktoré uvediem), že až do dnešného dňa Tanzánia vypracovala 2 400 správ pre rôznych darcov a pozorne vypočula viac ako 8 000 správ o audite pre multilaterálne rozvojové banky. Musíte pripustiť, že je to ohromujúce a predstavuje to veľký problém.
<P>
Správa kladie dôraz na potrebu zväčšiť transparentnosť a zodpovednosť v oblasti rozvojovej pomoci, aj keď je to zjavne nemožné s ohľadom na džungľu správ. Je to možné len vtedy, ak bude dohľad Parlamentu nad financovaním rozvojovej pomoci intenzívnejší a táto pomoc, ako povedal spravodajca, bude zaradená do národného rozpočtu. Musíme posilniť 'demokratické vlastníctvo' a budeme podporovať partnerské krajiny v ich úsilí posilniť toto vlastníctvo a dohľad. Zjavne, parlamenty a občianska spoločnosť zohrávajú v tejto oblasti kľúčovú úlohu.
<P>
Môj tretí bod sa zaoberá rozdelením práce. Kódex správania sa musí začať uplatňovať. Ďalší príklad: v Mali sa do rozvoja vidieka zapojilo 26 darcov, kým v Burkine len 5 darcov na polovici zo všetkých sektorov v krajine a polovica všetkých darcov sa podieľa na jednej tretine všetkých sektorov. Toto je rozpätie, v ktorom je dôležité zabezpečiť zlepšenie v rôznych krajinách, pokiaľ ide o účinnosť, a ja by som mal rád podporu Parlamentu v snahe presvedčiť členské štáty o potrebe lepšieho rozdelenia práce. To by zároveň prinieslo značné zlepšenie v účinnosti pomoci.
<P>
Môj štvrtý bod sa zaoberá nestálosťou situácie. Príkladom je, že v roku 2006 bolo 65 % pomoci poskytnutej Pobrežiu Slonoviny, Libérii a Stredoafrickej republike pochádzalo len od troch bilaterálnych darcov. Opätovne sme navrhli pilotné krajiny, z ktorých najväčší počet tvoria členské krajiny. Z procesného hľadiska, som požiadal Komisiu, aby bola čo najpružnejšia v súvislosti so snahou zlepšiť našu schopnosť konať v rámci svojich možností s ohľadom na súčasné pravidlá. Ako som už povedal, nesmieme zabudnúť, že otázka účinnosti pomoci nie je exkluzívnym poľom pôsobnosti darcov, ale naopak, musí byť základným kameňom činnosti partnerských krajín a hlavnou témou nášho dialógu s nimi. Len partnerské krajiny sú v pozícii, aby nás prinútili poskytovať účinnejšiu pomoc aktívnym definovaním nielen ich rozvojových cieľov, ale taktiež opatreniami, ktorými je možné tieto ciele dosiahnuť. To je jediná cesta, ktorou sa môže uberať náš dialóg s cieľom vytvoriť partnerstvo na základe rovnakých práv a povinností.
<P>
Na záver chcem dodať ešte jednu poznámku. Parlament žiada Komisiu o dostatočný priestor pre činnosť delegácií. Súhlasím s vami! Snažíme sa o to prostredníctvom nášho decentralizačného procesu. Od našich delegácií žiadame toho dosť. Ako viete, zdroje sú obmedzené a koniec koncov možnosti využívať naše delegácie taktiež závisí od rozpočtového orgánu.
<P>
Ešte raz by som vás chcel požiadať o pomoc presvedčiť členské štáty (o čom už hovoril pán Van Hecke), že majú morálnu povinnosť, zodpovednosť uznať svoje záväzky z roku 2005, ktoré sa týkajú výšky pridelenej pomoci. Viete, že rok 2007 je rokom, na ktorý by sa najradšej hneď zabudlo, pretože isté krajiny nedodržali svoje záväzky, ktoré teraz zatieňujú dobré správanie tých, ktoré svoje záväzky dodržali.
<P>
Preto navrhujeme, po prvé, aby znovu zopakovali svoje záväzky z roku 2005, a po druhé, aby predstavili program, časový harmonogram, ktorý ukáže, ako budú dosahovať ciele, ku ktorým sa zaviazali. Ako som povedal na začiatku, ešte sme nevyhrali, pretože podľa mojich informácií predbežné zasadnutia naznačujú, že niektoré členské štáty sú dokonca pripravené zamietnuť možnosť opätovného uznania svojich záväzkov z roku 2005, čo je samozrejme neprijateľné, keďže ostatné členské štáty nebudú schopné vypracovať časový plán. Preto od vás potrebujem, aby ste všetkých presvedčili, alebo, ak to môžem tak nazvať, nariadili, aby každý dodržal svoje záväzky.
<SPEAKER ID="030" NAME="Anna Záborská">
v mene skupiny PPE-DE. - (SK) Správa o efektívnosti v rozvojovej pomoci je dôležitá z troch dôvodov. V prvom rade sa týka zodpovednosti Európskej komisie dobre spravovať finančné prostriedky občanov Európskej únie. Ďalej táto správa upozorňuje na potrebu lepšie štruktúrovať rozvojové programy. A nakoniec táto správa vyzýva k politickej odvahe kontrolovať rozpočet a bojovať proti jeho zneužívaniu.
<P>
Gratulujem nášmu kolegovi Van Heckemu k tejto správe, pretože podčiarkuje dvojitú zodpovednosť Únie. Zodpovednosť navonok i zodpovednosť do vnútra. Hodnovernosť vo vonkajších vzťahoch spočíva v dodržiavaní objemu finančných prostriedkov, ktoré sme rozvojovým krajinám prisľúbili, a v spôsobe, ako budú distribuované. Všetci vieme, že efektívnosť využitia finančnej pomoci sa veľmi ťažko meria. Často politické a kultúrne okolnosti v rozvojových krajinách nútia donátorov prijímať kreatívny a flexibilný rozpočtový prístup. Napriek tomu musím povedať, že kreativita a flexibilita nemôžu ovplyvňovať požiadavku transparentnosti a čestnosti.
<P>
My sme poctiví, ak priznáme, že verejné európske financie často neprinášajú očakávané ovocie, a zastavíme ich prípadné zneužívanie. Aby sme dali dôkaz efektívnosti rozvojovej pomoci, príjemca by mal potvrdiť podpisom, že projekt skutočne dlhodobo fungoval. Treba povedať, že najdôležitejšia zodpovednosť Európskej komisie a Európskeho parlamentu je zodpovednosť do vnútra, ktorá spočíva v poctivosti voči európskym občanom. Sú to naše dane, z čoho Európska únia financuje rozvojovú pomoc, a o jej efektívnosti vieme veľmi málo. Gratulujem kolegovi Böschovi, ktorý pred nedávnom kritizoval spôsob Európskej únie, ako rozdeľuje rozvojovú pomoc z peňazí daňových poplatníkov. Efektívnosť rozvojovej pomoci nie je len povinné rozpočtové cvičenie, je to aj cvičenie politickej odvahy poukázať na skutočnosť, že peniaze daňových poplatníkov musia byť využívané efektívne.
<SPEAKER ID="032" NAME="Pierre Schapira">
v mene skupiny PSE. - (FR) Vážená pani predsedajúca, vážený pán komisár, dámy a páni, za posledných pár týždňov boli naše diskusie o účinnosti pomoci poznačené dramatickými správami o svetovej potravinovej kríze. Táto kríza je nemilosrdnou upomienkou, že naše úsilie v oblasti rozvojovej pomoci bude márne, ak nedokážeme zabezpečiť základné práva, právo na život a právo na dostatok jedla.
<P>
Pán Van Hecke, ktorého práci tlieskam, v tejto správe upozorňuje, že dlhodobá stratégia je jediný spôsob, ako skutočne podporiť rozvoj našich partnerských krajín. Pokiaľ ide o jedlo, ako aj verejné zdravie a vzdelanie, potrebujeme trvalé riešenia, ak chceme odstrániť zakorenené príčiny súčasnej situácie.
<P>
Mnoho pozmeňujúcich a doplňujúcich návrhov, ktoré predložila skupina PSE, podporilo stanovisko spravodajcu a posilnilo ho v niekoľkých ohľadoch. Upozornili sme na to, že naším prioritným cieľom musí byť naplnenie rozvojových cieľov milénia, z ktorých prvý je odstránenie chudoby a hladu. Na zaistenie tohto cieľa a poskytnutie účinnejšej pomoci musí byť tento cieľ situovaný čo najbližšie k domovom a k potrebám miestnej populácie. Preto som upozornil na potrebu intenzívnejších konzultácií s parlamentmi, občianskou spoločnosťou a miestnymi orgánmi s cieľom formulovať, uplatniť a zhodnotiť rozvojové politiky.
<P>
Podobne je nevyhnutné aby sme účinne bojovali proti korupcii a zabezpečili väčšiu transparentnosť tejto pomoci. Konkrétne žiadame Komisiu o vytvorenie živnej pôdy pre všetky finančné prostriedky, ktoré sú určené na riadenie na miestnej úrovni s cieľom kontroly zosúladenia politík a dobrého riadenia týchto finančných prostriedkov.
<P>
Nakoniec, pretože diskusia o zlepšení účinnosti pomoci súvisí s otázkou množstva pomoci, dovoľte mi opäť - ako to bolo urobené pred chvíľou - upozorniť a odsúdiť neospravedlniteľný pokles rozvojovej pomoci v rokoch 2006 a 2007, keď v Európe klesla z 0,41 % na 0,38 %.
<P>
Samit v Akkre bude politický, ako už povedal pán komisár. Darcovským krajinám ponúkne jedinečnú príležitosť znovu uznať svoj záväzok. Záleží len na nás, či budeme na tomto zasadnutí a či sklameme našich partnerov.
<SPEAKER ID="034" NAME="Toomas Savi">
v mene skupiny ALDE. - Vážená pani predsedajúca, rád by som poďakoval kolegovi Johanovi Van Heckeovi za výbornú správu. Úplne súhlasím s paragrafom 1 tejto správy. Aj keď členské štáty a Komisia môžu svoje činnosti viac zosúladiť, urobiť ich viac transparentnými, predvídateľnými a kolektívne účinnejšími ,len a všetky svoje zdroje zhromaždia pod jednu inštitúciu zodpovednú za rozvojovú pomoc. To je moja prvá pripomienka.
<P>
Účinnosť pomoci je len v našich rukách, keďže minieme príliš veľa na riadenie zodpovedné za použitie rozvojovej pomoci v cieľových krajinách. Mali by sme šetriť, napríklad, na odbornom výcviku riadiaceho personálu a výdavkoch, aby mohlo byť rozdelenej viac rozvojovej pomoci príjemcom.
<P>
V súčasnosti neexistuje náležitá koordinácia medzi členskými štátmi s ohľadom na rozdeľovanie ich finančných prostriedkov. Podľa zásady subsidiarity by mala výkonná sila spočívať na čo najnižšej uskutočniteľnej úrovni inak ustanovenie sily na najvyššiu úroveň predstavuje značné výhody.
<P>
Neexistuje univerzálne riešenie problému nízkej účinnosti pomoci okrem vážnych a okamžitých zmien riadiaceho rámca, ktoré je nevyhnutné urobiť prostredníctvom ďalšej centralizácie, keďže neustále strácame čas a ľudské životy.
<SPEAKER ID="036" NAME="Margrete Auken" LANGUAGE="DA">
Vážená pani predsedajúca, rada by som sa poďakovala pánovi komisárovi Michelovi a taktiež pánovi Van Heckeovi za dobrú správu. Je výborné, že bola dosiahnutá dohoda o obsahu a že pomoc EÚ bude zvýšená aj zlepšená. Pomoc musí byť pomocou. Nesmieme ju rozdrobiť tým, že ju budeme používať na iné účely, akým je napríklad vyrovnanie dlhov, keď sú tieto peniaze jednoducho premiestnené z jedného miesta na druhé v rámci darcovských krajín. Tieto peniaze musia byť použité pre tých, ktorí ich potrebujú a my musíme byť schopní vidieť, že boli určené na tento účel. Je to, samozrejme, jediný spôsob ako prinútiť Európanov k zvýšeniu rastu pomoci - musia vidieť, že je účinná, ako nedávno jasne zdôraznil pán Jeffrey Sachs. Preto je dôležité prijatie doplnenia 1.
<P>
Pomoc sa musí do roku 2015 i naďalej zvyšovať, ako sme to sľúbili pri neuveriteľnom množstve príležitostí. Je trápne a nepríjemné, že pomoc EÚ sa v rokoch 2006 a 2007 znížila. Bez väčšieho množstva peňazí nemôže byť pomoc dostatočne účinná. Nepodarí sa nám naplniť ciele, ak nebudeme plniť naše sľuby.
<P>
Taktiež by bolo pekné, keby sa Európsky parlament mohol chopiť poľnohospodárskej politiky EÚ. Existuje mnoho analýz Svetovej banky, MMF, OSN a iných organizácií, ktoré svedčia o skutočnosti, že spoločná poľnohospodárska politika podkopáva príležitosti rozvojových krajín k rastu, a teraz nehovorím o podpore exportu, ktorá je dosť absurdná, ale o zlomku deštrukcie, ktorá bola zapríčinená touto politikou. S ohľadom na súčasnú situáciu môžem povedať, že jednou rukou dávame, ale druhou berieme - a niekedy dokonca berieme o niečo viac, ako sme dali. Preto nemôžeme čakať na zastavenie podpory v oblasti poľnohospodárstva zo strany Spojených štátov amerických. Podpora poľnohospodárstva zo strany Spojených štátov amerických je horšia ako tá naša a okrem toho by mala EÚ v tejto oblasti viesť.
<SPEAKER ID="038" NAME="Eoin Ryan">
v mene skupiny UEN. - Vážená pani predsedajúca, najskôr by som sa chcel tiež poďakovať pánovi Van Heckeovi a pánovi komisárovi za túto správu.
<P>
Oblasť Afriky na juh od Sahary dostala viac medzinárodnej pomoci ako ktorýkoľvek iný región na svete, v ktorom je úroveň chudoby stále vysoká. Štúdie dokazujú, že pomoc môže a bola úspešná v súvislosti so znížením chudoby v krajinách so zdravým hospodárskym riadením a vládnymi inštitúciami. Ak je pomoc správne rozdelená, pomoc môže pomôcť miliónom ľudí dostať sa z núdze.
<P>
Pravdou však je, že v mnohých rozvojových krajinách existuje korupcia a my máme popri povinnosti naďalej podporovať v týchto krajinách dobrú vládu omnoho naliehavejšiu povinnosť pomôcť miliónom ľudí, ktorí po celom svete zomierajú na následky hladu a chorôb.
<P>
Musíme splniť záväzky, ktoré sme prijali v rámci rozvojových cieľov milénia. Ako môžeme zatvárať oči pred troma miliardami ľudí, ktorí žijú len z troch dolárov denne alebo pred piatimi miliónmi detí, ktoré zomreli v Afrike minulý rok pred dovŕšením piateho roku života?
<P>
A áno, máme zodpovednosť voči európskym daňovým poplatníkom dohliadnuť na to, aby ich peniaze boli použité na najchudobnejších a boli účinne využité. V tomto ohľade verím, že Európa by sa mala pozrieť na cielené programy, akým je napríklad globálny fond, ktorý bojuje proti AIDS, tuberkulóze a malárii, najzničujúcejšími chorobami sveta, ktoré ročne spôsobia smrť viac ako šesť miliónov ľudí. Globálny fond je vysoko účinnou organizáciou s minimálnou byrokraciou a maximálnym účinkom. Predstavuje inovatívny prístup k medzinárodnému zdravotnému financovaniu.
<P>
Celosvetová chudoba je predovšetkým problémom vidieka. Tri štvrtiny najchudobnejších ľudí v rozvojových krajinách žije vo vidieckych oblastiach. Ak chceme prekonať búrku klimatických zmien a zvyšovania cien potravín, musíme zlepšiť poľnohospodársku produkciu cielenými poľnohospodárskymi programami, lebo práve tie môžu mať výrazný vplyv na zníženie chudoby. Prezentácia profesora Jeffreyho Sachsa, ktorú nedávno urobil pre výbor bola skutočne dobrým príkladom toho, ako môžu byť cielene využité finančné prostriedky.
<P>
Podľa správy o vývoji vo svete za minulý rok je rast HDP vytvorený poľnohospodárstvom štyrikrát účinnejší pri znižovaní chudoby ako rast v iných sektoroch. Namiesto prepravy potravinovej pomoci námornou dopravou do krajín tretieho sveta, Európa musí pomôcť africkým poľnohospodárom vypestovať viac potravín tým, že malým poľnohospodárom poskytne správne semená, hnojivá a technológie pre vodné hospodárstvo. Ale samozrejme sú tu aj iné cesty, ako povedal pán komisár, a mnoho z nich musí byť prispôsobených požiadavkám konkrétnej krajiny.
<P>
Čas sa Afrike kráti. Musíme sa poučiť z minulosti, aby sme mohli zachrániť budúce generácie od chorôb a hladu. Verím, že Akkra je politickou príležitosťou a súhlasím s tým, čo povedali ostatní rečníci v súvislosti s touto problematikou. Nejde len o zasadnutie technického charakteru, ktorého cieľom je pozrieť sa na technické oblasti, ale je to politická príležitosť. Musíme vidieť, či môžeme skutočne začať bojovať proti chudobe.
<P>
Máme mnoho záväzkov a niektoré z nich nie sú ústretové. Sme na pol ceste časového plánu dosiahnuť rozvojové ciele milénia a je čas, aby sme sa skutočne snažili tieto ciele naplniť. Musíme vrátiť pomoc na správnu cestu. Musíme spolupracovať s africkými vládami, musíme bojovať proti korupcii, musíme zlepšiť riadenie a musíme pomôcť chudobným tohto sveta.
<SPEAKER ID="040" NAME="Luisa Morgantini">
v mene skupiny GUE/NGL. - (IT) Vážená pani predsedajúca, dámy a páni, všetci sa obávame toho, že je tu stále veľa toho, čo je potrebné urobiť s cieľom zabezpečiť účinnosť európskych rozvojových politík. Odporúčania uvedené vo výbornej správe pána Van Heckeho, s ktorými úplne súhlasím, majú ten správny smer.
<P>
Keďže diskutujeme o tejto správe, Brusel je svedkom prezentácie novej výročnej správy konfederácie európskych mimovládnych rozvojových organizácií (CONCORD) o záväzkoch poskytnúť pomoc zo strany vlád EÚ. Správa sa zaoberá pokrokom, ktorý dosiahol každý členský štát a poskytuje obraz o medzerách a rozporoch v našich politikách v boji proti chudobe a vo zvyšovaní účinnosti poskytovanej pomoci. Napríklad, ako mi povedal pán komisár Michel, správa hovorí, že v roku 2007 objem poskytnutej pomoci zo strany 27 členských štátov sa nezvýšil, ako mal, ale v skutočnosti ešte klesol. Zároveň správa ukazuje, že mnoho problémov súvisiacich s rozvojovými politikami stále pretrváva, ako napríklad nedostatok transparentnosti súvisiacej pomoci.
<P>
Mali by sme uznať záväzky na medzinárodnej úrovni. Nemôžeme zmariť očakávania ľudí v južných krajinách sveta, ani tých ľudí v tzv. severných krajinách, ktorí pracujú s takýmito záväzkami s cieľom zaistiť, aby nespravodlivosť, chudoba a potravinová kríza, o ktorej práve hovoril pán Schapira, boli rozhodujúcim spôsobom zvládnuté.
<P>
Súhlasím s komisárom: musíme zastaviť rečnenie a začať konať. Rada by som poďakovala pánovi Michelovi za jeho zanietenie, jeho odovzdanie a jeho statočnosť. Dve konferencie v Akkre a Dauhe, ktoré sa uskutočnia v roku 2008, by mali byť rozhodujúcimi okamihmi a ponúknuť príležitosť Európskej únii ukázať, že dokáže niesť svoju zodpovednosť ako hlavný svetový darca. Zdá sa byť takmer zbytočné hovoriť, že musíme zvýšiť kvantitu a kvalitu pomoci. Toto nie sú dve konfliktné koncepcie. Nesmieme použiť potrebu účinnejšej pomoci ako výhovorku pre poskytnutie pomoci v nižšom objeme.
<P>
Zároveň si je teraz každý vedomý, že jednoduché zvýšenie kvantity pomoci je nepostačujúce. Všetci tvrdíme, že musíme mať cieľ v boji proti chudobe, namiesto geopolitických a strategických cieľov. Vždy vravíme, obchodné, migračné a bezpečnostné politiky musia byť v súlade s rozvojovými cieľmi.
<P>
Európska spolupráca musí byť založená nielen na našich vlastných záujmoch, ale tiež na skutočných potrebách južných krajín, ako ich označili miestne vlády a tiež parlamenty a občianska spoločnosť, a je taktiež nevyhnutné zvýšiť transparentnosť a zodpovednosť za programy pomoci EÚ. V tejto súvislosti by mal byť Parlament postavený do pozície, v ktorej bude môcť vykonávať skutočnú demokratickú kontrolu a ja vítam výzvu pána komisára usilovne pracovať s cieľom zaistiť, aby krajiny EÚ dodržali svoje záväzky.
<P>
Mám pár otázok, ktoré súvisia s výzvami na predkladanie návrhov. Tie mimovládne organizácie, ktoré sa chcú zúčastniť výberových konaní vyhlasovaných Komisiou, zisťujú, že uplatňované postupy sú dlhotrvajúce a ťažkopádne, čo spôsobuje, že ich aktivity sú skutočne zložité a prakticky mnoho malých miestnych asociácií je vylúčených. Prečo sa teda priamo neopýtame týchto organizácií, ako zefektívniť tieto postupy? S ohľadom na túto skutočnosť som do dnešného hlasovania predložila pozmeňujúci a doplňujúci návrh.
<P>
Je tu ešte otázka uvoľnenia pomoci, ktorým sa zaoberá aj správa pána Van Heckeho. Bol dosiahnutý istý pokrok, ale nevyhnutne potrebujeme uvoľniť všetku pomoc s cieľom predísť vracaniu peňazí späť darcovským krajinám namiesto toho, aby boli použité na zmiernenie chudoby v krajinách, ktoré túto pomoc prijímajú.
<P>
Nakoniec by som rada označila tie štáty, ktoré stále zveličujú verejné údaje o svojej rozvojovej pomoci. V roku 2007 krajiny EÚ minuli okolo 8 miliárd EUR, inými slovami okolo 17 % celkovej európskej pomoci, na dôležité sektory, ale nie na sektor rozvoja. Vyrovnanie dlhu, náklady na utečencov, granty pre zahraničných študentov tvoria náklady, ktoré by mali byť vylúčené z ukazovateľov rozvojovej pomoci, a preto vás žiadam o podporu príslušných pozmeňujúcich a doplňujúcich návrhov.
<P>
Taktiež pevne verím, že rok 2008 a záväzky zmenia trend; absolútne súhlasím s komisárom vzhľadom na spoluzodpovednosť medzi darcami a krajinami, pri ktorej má každý svoju úlohu: práva a povinnosti. V tom spočíva naša sila!
<SPEAKER ID="042" NAME="Maria Martens" AFFILIATION="PPE-DE">
(NL) Rozvojové prostriedky môžu a mali by byť lepšie využité. To, pani predsedajúca, je to, čo by sme mali vyvodiť z výrazne vyváženej správy vypracovanej spravodajcom. Blahoželám. Správa prišla v pravý čas. Európa sa zdá byť už unavená z rozvojových nákladov. Tento trend je veľmi znepokojujúci a my by sme ho nemali podceniť. Aj v krajinách ako Holandsko, ktoré je známe pre svoju medzinárodnú solidaritu, počujeme hlasy žiadajúce zníženie nákladov na rozvojovú pomoc. Jedinou odpoveďou je transparentnosť práce, účinnosť a výsledky.
<P>
Európska únia môže v tomto ohľade dosiahnuť veľa najmä prostredníctvom troch K: koherencie, komplementárnosti a koordinácie. Komisár na to často poukazuje a aj na tom pracuje. Aj my môžeme urobiť viac s ohľadom na rozširovanie projektov a programov. Ak jeden program nefunguje tak, ako by mal, nahradenie iným programom nie je vždy najlepším riešením. Pre nás je lepšie urobiť niekoľko vecí poriadne, ako urobiť všetko polovičato.
<P>
Vážená pani predsedajúca, Európska únia je najväčším darcom. Takže máme obrovskú zodpovednosť. Okrem toho, s novou Zmluvou sú naše možnosti v súvislosti s koherenciou, dodatočnou politikou a lepšou koordináciou oveľa väčšie. Účinnosť našej pomoci je kľúčová, nielen pre oprávnené rozvojové krajiny doma, ale predovšetkým pre boj proti chudobe v rozvojových krajinách. Nakoniec je to výsledok, ktorý zaváži viac ako úmysel. V rozpočte na rozvojovú spoluprácu na rok 2009 predložím návrhy na hodnotenie, ktoré by bolo založené aj na výsledkoch. Musíme sa zamerať viac na výsledky ako na neurčité ukazovatele.
<P>
Nakoniec by som sa rada opýtala pána komisára Michela nasledujúcu otázku. Pani komisárka Fischerová Boelová povedala, že Komisia chce využiť niektoré prebytočné peniaze z európskeho rozpočtu na rok 2008 na pomoc krajinám, ktoré sú postihnuté prudkým rastom cien potravín, inými slovami potravinovou krízou. Rada by som vedela, aká je reakcia pána komisára. Môže nám komisár tiež objasniť, ako budú využité tieto finančné prostriedky?
<SPEAKER ID="044" NAME="Alain Hutchinson" AFFILIATION="PSE">
(FR) Vážený pán predsedajúci, pán komisár, dámy a páni, po prvýkrát v histórii, v našej histórii - ako povedal pán komisár - celkový objem európskej rozvojovej pomoci zaznamenal pokles. Ak pôjdeme ďalej touto cestou, v rokoch 2005 až 2010 bude Európska únia poskytovať menej prostriedkov na rozvojovú pomoc ako sľúbila. To je podstatný krok späť v snahe dosiahnuť cieľ poskytovať 0,7 % na rozvoj, ale tiež - a to je veľmi dôležité - v snahe dosiahnuť rozvojové ciele milénia a všeobecne v boji proti chudobe vo svete, o ktorom tvrdíme, že chceme viesť.
<P>
Proces, ktorý sme začali v roku 2006 s cieľom zlepšiť účinnosť našej rozvojovej pomoci, a v ktorom pokračujeme správou pána Van Heckeho, ktorému by som rád poďakoval za prácu, ktorú odviedol, nemôže byť využitý členskými štátmi ako výhovorka na nerešpektovanie ich záväzkov zvýšiť pomoc. V skutočnosti opak je pravdou, keďže každý dnes súhlasí s doplnkovými zdrojmi, ktoré budú potrebné na splnenie sľúbeného množstva, ak chceme dodržať všetky záväzky, do ktorých sme vstúpili a ktoré nepochybne na seba vezmeme. Účinnosť pomoci je preto nevyhnutná, pretože účinnejšia pomoc znamená viac pomoci. Každý si to musí uvedomiť.
<P>
V tejto súvislosti mi dovoľte upozorniť, že ako vždy, je čas na uplatnenie inovatívnych finančných nástrojov na rozvojovú pomoc, čo bolo spomenuté v Parížskom vyhlásení.
<P>
Chceme, aby naša správa tiež hovorila o úlohe diaspóry v rozvojovej spolupráci. Európska únia je v tomto ohľade stále dosť nervózna, aj keď by z intenzívnejšej a bližšej spolupráce s občanmi partnerských krajín, ktorí žijú v EÚ, mohla mať úžitok. To by boli ďalšie prostriedky integrácie v protiklade k vylúčeniu veľkého množstva ľudí a je to tiež odkaz, ktorý je bližší môjmu srdcu v čase, keď niektorí Európania prijímajú zarážajúce stanoviská a šokujúce opatrenia.
<P>
Nakoniec chcem upozorniť, ako komisár často hovorí, že pomoc nikdy nebude naozaj účinná, kým sa rôzne politiky EÚ skutočne neprepoja a kým bude rozvojová pomoc riadená politikou, ktorá nemá nič spoločné s rozvojom. Súčasná situácia ukazuje, že takéto prepojenie zatiaľ nikde neexistuje. Táto situácia bude trvať tak dlho, kým Výbor pre rozvojovú pomoc OECD, ktorý je príslušným orgánom, bude pokračovať v uplatňovaní neobyčajne širokých definícií rozvojovej spolupráce. To je ďalšia podmienka pre zlepšenie účinnosti našej pomoci.
<P>
Pred dvoma rokmi som v Parlamente predstavil prvú správu o účinnosti pomoci. Kde sme teraz, po všetkých tých nekonečne opakujúcich sa slovách? V každom prípade, komisár nemôže počítať s tým, že socialisti budú pokračovať v spoločnom snažení zlepšiť účinnosť pomoci pre dobro najchudobnejších ľudí sveta.
<SPEAKER ID="046" NAME="Olle Schmidt" AFFILIATION="ALDE">
(SV) Vážený pán predsedajúci, rád by som sa poďakoval Johanovi Van Heckemu za dobrú a dôležitú správu. Kedysi som vstúpil do politiky, aby som dohliadol na to, že moja krajina, Švédsko, dosiahne "jednopercentný cieľ." Liberálna strana Švédska - moja strana v národnom kontexte - je a vždy bola hnacou silou v tomto úsilí, a Švédsko skutočne dosiahlo tento cieľ.
<P>
Teraz, po 40 rokoch musím uznať, že som zažil mnoho sklamaní. Zlé riadenie, korupcia a neukončené projekty, čo bolo, žiaľ, bežné. Ale rozvoj často pokračoval aj správnym smerom. Milióny ľudí na svete dostali šancu lepšie žiť a bolo založených mnoho demokracií. Takže existuje dôvod na optimizmus. Ale aby zákonnosť a podpora medzi populáciou EÚ mohli byť aj naďalej silnými, musíme zvýšiť našu schopnosť reagovať rýchlo a účinne. Pomoc musí byť rozvinutá spôsobom, ktorý zaručí kvalitu a dlhodobú výhodu, aby sme mohli dosiahnuť rozvojové ciele milénia.
<P>
Okrem toho, politika pomoci musí byť nanovo formulovaná od základov. Tie krajiny, ktoré prijímajú pomoc, musia byť poverené väčšou zodpovednosťou za to, čo nazývame problémová výsada v práci týkajúcej sa pomoci. Podľa Komisie existuje veľa náznakov, ktoré dokazujú, že chudobné krajiny sú nútené vytvoriť drahšiu byrokraciu s cieľom uľahčiť riadenie, ktoré je podmienkou pre udelenie peňažnej pomoci. To nebolo cieľom! Je taktiež veľmi dôležité hovoriť viac o tom, ako by sme mali koordinovať naše úsilie. Ďalšou perspektívou, ktorá nemôže a nesmie byť zabudnutá je dôležitá úloha žien v boji proti chudobe.
<P>
Kritika toho, ako sú dnes formulované požiadavky neznamená, že nemusíme čeliť zneužitiu podmienok pre poskytnutie pomoci. Načúvať ľuďom, ktorí sa nachádzajú na mieste, tiež znamená, že by sme mali zvážiť aj uznanie istých vojenských príspevkov ako pomoci, keďže mierové operácie môžu byť dôležité. Napríklad v Čade, kde utečenci potrebujú aj ochranu, aj pomoc.
<P>
Nakoniec sa chcem opýtať citlivú otázku súvisiacu s našou poľnohospodárskou politikou, ktorú spomenula pani Aukenová. Správa nalieha na Komisiu a členské štáty, aby podporili opatrenia, ktoré môžu prispieť k stabilizovaniu cien základných surovín určených pre rozvojové krajiny. Mám návrh podobný tomu, čo hovorila pani Margrete Aukenová: účinnú, ale možno i trochu trpkú medicínu - zbavme sa poľnohospodárskej politiky EÚ! Veď Komisia s tým už začala, čo je vítané.
<SPEAKER ID="048" NAME="Mikel Irujo Amezaga" AFFILIATION="Verts/ALE">
(ES) Vážený pán predsedajúci, teraz keď kontrolujeme Parížske vyhlásenie, vidíme, že slovo zámery ostalo len slovom.
<P>
Aj keď Komisia usilovne pracuje a zavádza opatrenia, aby zabezpečila, že sa pomoc dostane na miesto určenia, nemôžeme zaručiť ďalší pokrok, ak členské štáty nesplnia, čo sľúbili.
<P>
Vieme, že obaja darcovia aj partnerské krajiny sú zodpovedné za vyššiu účinnosť pomoci, ale našou najväčšou povinnosťou je zaručiť, aby pomoc naozaj pomohla rozvojovým krajinám postaviť sa problémom, ktorým čelia.
<P>
Musíme dohliadnuť na to, že splníme našu časť dohody, aby sme sa nemuseli hanbiť, že sme neurobili to, čo sme sľúbili.
<P>
V ideálnom prípade má pomoc kladný vplyv na rozvoj a dobrú vládu, ale môže ju dosť poškodiť, ak nie je správne rozložená. Rozvojové krajiny preto musia vziať na seba zodpovednosť za uplatňovanie svojich vlastných politík a my, darcovia, to musíme akceptovať, podporiť ich a poskytnúť im na to nevyhnutný priestor, čo je rozhodne lepšia možnosť, ako financovať naše vlastné priority, ako to robia niektorí darcovia.
<P>
Nakoniec, by som rád vyzdvihol potrebu zaistiť vzájomné prepojenie našich vlastných politík.
<P>
Všetky snahy súvisiace s rozvojom sú stratou času, ak sú v rozpore s obchodnými cieľmi, menovými a inými politikami, alebo ich podkopávajú.
<P>
V súčasnosti kážeme vodu a pijeme víno.
<SPEAKER ID="050" NAME="Jerzy Buzek  .  -" AFFILIATION="PPE-DE">
(PL) Vážený pán predsedajúci, chcel by som zablahoželať spravodajcovi. Správa je vyčerpávajúca, rozsiahla a dôkladná. Musím pripustiť, že pri čítaní tejto správy som stratil prehľad aj o tých najdôležitejších cieľoch. Spravodajca však na začiatku tejto diskusie jasne formuloval ciele a hlavný účel správy.
<P>
Rozhodol som sa prehovoriť, pretože za posledných niekoľko rokov sa objavili nové problémy. Klimatické zmeny majú dramatický dosah na niektoré rozvojové krajiny. Dôležité je, že keď poskytneme pomoc, môžeme vyzdvihnúť skutočnosť, že to robíme teraz, pretože Európska únia pozná hrozbu, ktorú predstavujú klimatické zmeny a ktorá je výzvou pre našu civilizáciu a zároveň aj zodpovednosťou tejto civilizácie. Preto by sme mali s ohľadom na riziká globálneho otepľovania podstatne zvýšiť financovanie a posilnenie činností darcov. Takéto stanovisko a takého aktivity dokážu podstatu našej stratégie, pokiaľ ide o priority EÚ v boji proti klimatickým zmenám. Mali by sme upriamiť svoju pomoc na obnoviteľné zdroje energie v rozvojových krajinách (samozrejme najdôležitejším cieľom je boj proti hladu, ale hovorím o doplnkovom financovaní) a tiež na odstránenie priamych účinkov globálneho otepľovania, na prepracovanie opatrení, ktoré súvisia napríklad so záplavami pobrežia, so zasoľovaním pôdy a úrovňou záplav a súch, ktoré predtým neboli známe.
<P>
Spomeňme si, že ciele a politické priority Európskej únie sú dosiahnuť globálnu zhodu s ohľadom na boj proti globálnemu otepľovaniu. Rokovania sa budú viesť v Poznani v roku 2008 a v Kodani v roku 2009. Ak chceme presvedčiť ostatné krajiny, musíme znížiť emisie a vyvinúť nové technológie v rámci EÚ a poskytnúť špeciálnu pomoc rozvojovým krajinám.
<SPEAKER ID="052" NAME="Josep Borrell Fontelles" AFFILIATION="PSE">
(ES) Vážený pán predsedajúci, ak toľko hovoríme o účinnosti, nepochybne sme presvedčení, že máme vážny problém.
<P>
Pravdepodobne prvou podmienkou na zabezpečenie zvýšenia účinnosti je plánovanie pevne stanoveného a záväzného rozpisu tokov pomoci. Je veľmi ťažké urobiť niečo účinné, ak nie je ani trochu isté, aké zdroje sú k dispozícii.
<P>
Kvalita tiež závisí od kvantity a, rovnako ako moji kolegovia, aj ja odsudzujem zníženie objemu prostriedkov na rozvojovú pomoc zo strany európskych krajín. Dúfam, že vám to nevadí, že o tom hovorím, ale je tu jedna pozoruhodná výnimka, a tou je moja krajina, Španielsko, ktorá je teraz na prvom mieste, keďže za minulý rok zvýšila poskytovanie rozvojovej pomoci na 33 %.
<P>
Pán komisár, v Akkre máme príležitosť a urobíme všetko, aby 20 % pomoci bolo využitých na vzdelávanie, zdravotníctvo, prístup k vode a základnú hygienu.
<P>
Tiež vás chcem ubezpečiť o podpore Výboru pre rozvoj pre vašu snahu koordinovať rôzne subjekty. Existuje len niekoľko zdrojov a, ako ste sami často povedali, musia byť rozdelené medzi mnoho subjektov a tento proces rozdrobenia znižuje účinnosť.
<P>
Tiež by som rád zdôraznil, ako je uvedené i v správe, potrebu zjednodušiť postupy pri udeľovaní pomoci. S týmto problémom sa stretávame všade, kam sa pohneme: nepochybne čas medzi vyslovením úmyslu niečo vykonať a uskutočnením sľubov podkopáva každú snahu podporiť účinné riadenie prostriedkov.
<SPEAKER ID="054" NAME="Renate Weber" AFFILIATION="ALDE">
Vážený pán predsedajúci, najskôr by som chcela zablahoželať a poďakovať môjmu kolegovi, Johanovi Van Heckemu, za jeho pozoruhodnú prácu. Jeho správa upozorňuje, že priblíženie rozvojovej pomoci potrebuje reformu. Môžem len súhlasiť a zdôrazniť, že táto reforma by mala začať s prehodnotením najmä rozvojovej politiky od základov. Verím, že pomoc ani podpora by už nemali byť viac obmedzované. Mali by sme zmeniť svoj prístup a vidieť pomoc rozvojovým krajinám ako investíciu v najširšom zmysle slova. Mala by to byť investícia, ktorú na seba prevezmeme z dlhodobého hľadiska, nielen s cieľom zaistiť prežitie týchto krajín, ale tiež zaistiť ich skutočný rozvoj v súvislosti s funkčnými hospodárstvami a demokraciami.
<P>
Pokiaľ ide o investovanie, taktiež sa musíme dotknúť podstaty týchto problémov, ktoré by mohli priniesť skutočný koniec chudoby. Pred niekoľkými týždňami zdôraznil profesor Geoffrey Sachs počas svojej návštevy Parlamentu, aký obrovský, pozitívny vplyv by malo využitie nevyužitej pôdy v Afrike na ceny potravín. Namiesto toho, aby sme Afriku zásobovali potravinami, mali by sme presunúť poľnohospodárske know-how, aby mohol tento kontinent nasýtiť svoju vlastnú populáciu a v prípade kladného scenára, byť poskytovateľom potravín na globálnej úrovni.
<P>
Som hlboko znepokojená i ďalším problémom, na ktorý upozorňuje táto správa: Programovanie tokov peňazí cez prijímajúce krajiny. Z mojej skúsenosti, projekty nemôžu dosiahnuť svoje ciele, ak prostriedky neprídu v pravý čas a ak sú nižšie ako plánovaný objem. V tomto môže Európska únia zlyhať. V roku 2007 úroveň pomoci zo strany EÚ klesla. Tento pokles mal negatívny vplyv na mnoho projektov a preto ich ciele nemohli byť dosiahnuté.
<P>
V neposlednom rade by sa malo pozerať ako na prioritu aj na rozvoj vzdelania a zvýšenie povedomia našich občanov o tomto probléme. My, ako poslanci Parlamentu, v tomto ohľade zohrávame podstatnú úlohu.
<SPEAKER ID="056" NAME="Filip Kaczmarek  .  -" AFFILIATION="PPE-DE">
(PL) Vážený pán predsedajúci, vážený pán komisár, niektorí odborníci, ekonómovia, politici a aktivisti z mimovládnych organizácií, ktoré sa zúčastňujú na rozvoji majú tendenciu hovoriť, že všetko, čo je potrebné pre spoluprácu v tejto oblasti rozvoja na dosiahnutie ambicióznych cieľov, je viac peňazí. Život však nie je taký jednoduchý. Existuje mnoho spoločenských a hospodárskych problémov, ktoré nemožno okamžite vyriešiť poskytnutím väčšieho objemu peňazí. Samozrejme, viac peňazí pomôže v procese riešenia problémov, ale peniaze nie sú jediným faktorom, ktorý ovplyvňuje úspech rozvojovej politiky.
<P>
Druhým, veľmi dôležitým problémom je účinnosť pomoci. Biedne organizovaná pomoc môže viesť k závislosti, alebo ako hovoria niektorí ľudia, modernizácii závislosti. Účinnosť pomoci je rovnako dôležitá pre prijímateľov ako aj pre poskytovateľov pomoci. Pre prijímateľov pomoci, pretože peniaze nie sú samy o sebe cieľom, ale ich zmyslom je zmeniť skutočnosť a urýchliť dosiahnutie rozvojových cieľov milénia. Je jednoduché minúť peniaze, trik je však minúť ich rozumne.
<P>
Na druhej strane je pre darcov veľmi dôležitá účinnosť, pretože musia ukázať daňovníkom, že náklady na rozvoj boli minuté múdro. Potom tieto dva procesy, zvyšovanie nákladov na rozvoj a zvyšovanie kvality týchto nákladov, nie sú v rozpore a možno ich dosiahnuť súčasne.
<P>
Pán Van Hecke pripravil výbornú správu, za ktorú si zaslúži našu vďaku. Dúfam, že s touto správou budú zastávať zástupcovia Európskej únie na fóre na vysokej úrovni v Akkre jasné a jednoznačné stanovisko.
<P>
Zdá sa, že obzvlášť dôležitou zodpovednosťou Európskej únie by v tomto ohľade malo byť pokračovanie v zosúladení pomoci členských štátov a EÚ. Je to dôležité, pretože riešenie tohto problému je výlučne v našich rukách. Koordinácia v rámci EÚ nezávisí od našich medzinárodných partnerstiev, ani od tých, ktorým poskytujeme pomoc, a náklady na nekoordinovanú pomoc sú veľmi vysoké.
<SPEAKER ID="058" NAME="Ana Maria Gomes" AFFILIATION="PSE">
(PT) Blahoželám pánovi Van Heckemu k dôležitej správe.
<P>
Na zlepšenie účinnosti európskej pomoci je nevyhnutné investovať do ľudských a finančných kapacít a odstrániť nejednotnosť medzi politikami a inštitucionálnou štruktúrou. Lisabonská zmluva vytvorením Európskeho útvaru pre vonkajšiu činnosť otvorila príležitosť. Okrem podpory budúceho vysokého predstaviteľa tento útvar musí byť vybavený na to, aby mohol posunúť rozvojovú politiku EÚ dopredu súbežne s SZBP a EBOP.
<P>
Nie je nevyhnutné znovuobjaviť Ameriku, aby sme zabezpečili účinnosť pomoci. Je to závislé od splnenia sľubov, ktoré sme už dali. Ako zdôraznil pán komisár Michel, členské štáty musia zvýšiť verejnú rozvojovú pomoc na úrovne, ktoré sľúbili v roku 2005 bez ich nafúknutia odpísaním dlhov, a musia túto pomoc účinne nasmerovať k dosiahnutiu rozvojových cieľov milénia, najmä v oblasti, v ktorej zvýšenie cien ropy a potravín robí boj proti chudobe vo svete ešte naliehavejšou záležitosťou.
<P>
Vážený pán predsedajúci, v stávke je dôveryhodnosť Európskej únie a jej účinnosť ako hlavného aktéra, nie len účinnosť pomoci.
<SPEAKER ID="060" NAME="Gay Mitchell  .  -" AFFILIATION="PPE-DE">
Vážený pán predsedajúci, rád by som zablahoželal pánovi Van Heckemu k jeho správe. Pred niekoľkými týždňami som navštívil MMF a Svetovú banku v mene Výboru pre rozvoj a na tomto zasadnutí som sa opýtal, aký bude svet v rokoch 2030 a 2050. Odpoveď, ktorú som dostal bola, že Čína bude najsilnejšou krajinou na svete, mnoho rozvojových krajín sa zmení, Amerika bude stále silná, ale nie taká silná, ako je dnes, India a Brazília budú veľmi silné krajiny.
<P>
Nikdy predtým sa naše sebecké a nesebecké záujmy nezhodovali tak, ako sa zhodujú teraz s potrebou pomoci rozvojovému svetu. V minulosti mi bolo mnohokrát povedané, že som strávil mnoho času s mojimi voličmi, ktorí majú nedostatočné podmienky na bývanie. Mojou odpoveďou bolo, že nemôžete povedať niekomu, kto je obeťou ohňa, že postavíme požiarnu stanicu. Musíte plánovať postavenie požiarnej stanice, ale zároveň musíte pomáhať ľuďom. Toto musí byť náš prístup, pokiaľ ide o rozvojový svet. Ak to neurobíme my, urobí to Čína a iné krajiny. Je to v prospech nášho sebeckého záujmu, ako aj v prospech nášho nesebeckého záujmu.
<P>
Pochádzam z krajiny, ktorá v nedávnej minulosti trpela hladom, ktorej populácia by dnes mala byť niečo cez 20 miliónov. Po prvýkrát od polovice 19. storočia prekročila hranicu šiestich miliónov. Máme post-koloniálnu minulosť. Ak sa pozriete na dejiny Írska v súvislosti s tým, čo sme boli schopní urobiť, pokiaľ ide o investovanie do infraštruktúry najmä zo strany Európskej únie - v ktorej sa, vďakabohu, onedlho staneme čistým prispievateľom - je ukazovateľom toho, čo môže byť urobené, keď dáte ľuďom nástroje na prácu.
<P>
Nalieham preto na pána komisára, keď pôjde na zasadnutie v Akkre, aby zaistil, aby Európska únia spievala tú istú hymnu. Lisabonská stratégia nám poskytne nástroje, s ktorými budeme môcť vo svete zohrávať ešte účinnejšiu úlohu. Musíme sa však uistiť, že to bude v oblasti rozvojovej pomoci. Je to v našom záujme, rovnako ako je to v záujme ľudí v rozvojom svete.
<P>
(potlesk)
<SPEAKER ID="062" NAME="Anne Van Lancker" AFFILIATION="PSE">
(NL) Blahoželám spravodajcovi, pánovi Van Heckemu k jeho dobrej správe. Taktiež ďakujem pánovi komisárovi za obzvlášť dobrý pracovný dokument útvarov pre Akkru.
<P>
Tri poznámky. Po prvé, účinnejšia pomoc vyžaduje, aby darcovské krajiny lepšie koordinovali svoju pomoc na základe stratégie krajiny, v ktorej vedú partnerské krajiny na juhu. To znamená, že o prioritách musí byť v týchto krajinách tiež rozhodnuté demokraticky, to znamená v spolupráci s národnými parlamentmi a mimovládnymi organizáciami, čo sa v súčasnosti nedeje. Zdá sa mi úplne nevyhnutné zapojiť do tohto dialógu aj ženy.
<P>
Po druhé, darcovské krajiny musia úplne prestať klásť nespočetné podmienky pre pomoc a príliš stavať na merateľné výsledky. Najmä hospodárske podmienky stanovené MMF a Svetovou bankou musia byť zrušené, pretože často sú v konflikte s rozvojovými cieľmi milénia. Preto musím povedať spravodajcovi, že odsek 28 je jeden z tých, ktoré by mali byť odstránené.
<P>
Po tretie, lepšia pomoc neospravedlňuje menej pomoci. V súčasnosti rozvojová pomoc nielenže klesá, údaje mätú aj s ohľadom na to, čo by mala byť pomoc, ale partnerské krajiny ju ako pomoc nepociťujú, ako napríklad peniaze vyplatené študentom alebo utečencom v Európe alebo vyrovnanie dlhov. Preto je pre darcovské krajiny dôležité dodržať svoje sľuby o 0,7 % a rozhodnúť o konkrétnych harmonogramoch. Dúfam, pán komisár, že Komisia v pondelok počúvne tento odkaz.
<SPEAKER ID="064" NAME="Gabriela Creţu" AFFILIATION="PSE">
(RO) Niekedy je cesta do pekla vydláždená dobrými úmyslami. Takýmto úmyslom bol aj zámer orgánov v krajinách, ktorým bola poskytnutá rozvojová pomoc, a to v prípade priblíženia rozhodovacieho procesu bližšie k nim, čo malo byť pre nich podnetné, keďže najlepšie vedia, čo potrebujú. Samotné rozhodnutie bolo v podstate správne, ale vytvorilo začarovaný kruh a nepriaznivo sa dotklo žien. Keďže v súčasnosti sa len málo podieľajú na tvorbe dokumentov, ktoré majú rozhodujúci význam, ich potreby sú posudzované ako menej dôležité a vedomie rodovej príslušnosti žien, ktoré majú významnú funkciu, je nízka, dokonca nižšia ako tá naša, a pozornosť venovaná programom určeným na tieto potreby, najmä sexuálne práva a práva na reprodukciu, ubúda. Preto sme svedkami dramatickej situácie.
<P>
Jediným rozvojovým cieľom, ktorý nezaznamenal žiaden pokrok je úmrtnosť matiek, ktorej príčinou je nedostatok základných podmienok, akými sú možnosť cisárskeho rezu, základné antibiotiká, antikoncepčné tabletky a kvalifikovaný personál. V niektorých prípadoch sa situácia ešte zhoršuje. Smrť matiek je hlavnou príčinou úmrtnosti žien v mnohých krajinách, kde je nestála situácia.
<P>
Požadujeme vznik kontrolných mechanizmov, ktoré by zaručili, že investície do infraštruktúry budú zahŕňať zdravotnú infraštruktúru a viesť orgány k zodpovednosti za uplatňovanie opatrení v tejto oblasti.
<SPEAKER ID="066" NAME="Paul Rübig" AFFILIATION="PPE-DE">
(DE) Vážený pán predsedajúci, dámy a páni, problém, o ktorom dnes diskutujeme je obzvlášť dôležitý, pretože sa zaoberá osobitnou zodpovednosťou Európskej únie.
<P>
My v Európe nepochybujeme, že naše malé a stredné podniky predstavujú vysoko úspešný štrukturálny model a musíme zaistiť, aby HDP na obyvateľa mohol rásť na základe tohto modelu aj v najmenej rozvinutých krajinách. Veľký význam v tejto súvislosti sa pripisuje myšlienke pomôcť ľuďom postaviť sa na vlastné nohy.
<P>
Musíme tiež dohliadnuť na to, že naše stratégie pre energetickú účinnosť a potravinovú bezpečnosť sú v centre týchto snáh. V týchto krajinách potrebujú príjem zo zamestnania, v čom im môžu pomôcť malé a rodinné podniky, a potrebujú aj zvýšiť kúpnu silu zákazníkov. Som presvedčený, že je nevyhnutné držať sa zásady, že prvá bola sliepka, ktorá vysedela vajce, aby sa dospelo k úspešnému riešeniu.
<SPEAKER ID="068" NAME="Marianne Mikko" AFFILIATION="PSE">
(ET) Vážení kolegovia, blahoželám spravodajcovi za dobrý kus práce. Nedostatočná koordinácia pomoci a nadbytok programov prispievajú k neúčinnej pomoci. Zároveň je pomoc zameraná na tzv. atraktívne krajiny a mnoho regiónov ostáva úplne zabudnutých. Rozdelenie vedie k mnohým pomocným opatreniam, ktoré sú v niekoľkých prípadoch rozporuplné.
<P>
Pre Európsku úniu a pre politiku rozvojovej spolupráce členských štátov je však veľmi dôležité, aby sa navzájom dopĺňali a posilňovali. Členské štáty musia koordinovať svoje aktivity. Pozornosť by mala byť venovaná aj skutočnosti, že niekoľko členských štátov z pohľadu finančnej pomoci len začína byť darcami, no aj tie sú si vedomé účinnosti pomoci. Napríklad Estónsko, ktoré ešte nedodržiava zásady Parížskej deklarácie o účinnosti pomoci, aj keď je zároveň poprednou krajinou v projektoch trojstrannej spolupráce. S cieľom zabrániť rozdeleniu rozvojovej pomoci a nadmernej pozornosti zo strany darcov, využíva sa možnosť tichých spoločníkov.
<P>
Viac ako polovicu svetovej oficiálnej rozvojovej pomoci poskytuje Európska únia. Dôležité je zaistiť prítomnosť Európskej únie v slabých a najmä zabudnutých krajinách. Ak budeme poskytovať pomoc, my, teda Európska únia, by sme mali byť dostatočne štedrý, aby táto pomoc mohla byť prijatá dôstojne.
<SPEAKER ID="070" NAME="Czesław Adam Siekierski" AFFILIATION="PPE-DE">
(PL) Vážený pán predsedajúci, vážený pán komisár, pomoc chudobným a nemajetným je veľmi hodnotná. Európska únia je na vedúcej pozícii v poskytovaní pomoci krajinám postihnutým prírodnými katastrofami, akými sú suchá, záplavy, hlad alebo stále nové formy katastrof, ktoré sú výsledkom klimatických zmien.
<P>
Ale stále je ťažké rozhodnúť, pokiaľ ide poskytnutie finančných prostriedkov a zdrojov rozvojovým krajinám, chudobným krajinám na pomoc pri rozvoji. Koľko z týchto zdrojov by malo byť rozdelených s cieľom znížiť dnešnú chudobu a koľko peňazí by malo byť rozdelených na rozvojové ciele akými sú vzdelanie, vytvorenie rôznych inštitúcií, zavedenie právneho systému alebo výstavbu infraštruktúry, akou sú cesty alebo internet, ktoré by pomohli rozvinúť súkromné podnikanie v týchto oblastiach, najmä pokiaľ ide o vytvorenie malých a stredných podnikov, vrátane poľnohospodárskych usadlostí?
<P>
Poskytnutá pomoc by mala byť spojená s vytvorením sociálneho povedomia, demokratických inštitúcií a vzdelávacích systémov, aby mohla byť miestna spoločnosť pripravená prevziať kontrolu nad dlhodobým rozvojom v týchto regiónoch a krajinách.
<SPEAKER ID="072" NAME="Christopher Beazley" AFFILIATION="PPE-DE">
(FR) Vážený pán komisár, moja prvá otázka už položila pani Marianne Mikková: existuje problém konkurencie alebo nedostatku koordinácie medzi rôznymi mimovládnymi organizáciami a podieľa sa Komisia na snahe koordinovať výbornú prácu, ktorú robí každá z nich?
<P>
Druhá otázka: keď som bol na škole, existovala v Anglicku organizácia zvaná Voluntary Service Overseas - zahraničná dobrovoľnícka služba. Má Komisia program, ktorý by podporoval mladých ľudí, ktorí by možno mali záujem pomáhať pri vzdelávaní, no tiež aj zúčastňovať sa na programoch rozvojovej pomoci? Má pán komisár program pomoci pre mladých ľudí, ktorí by sa radi venovali tejto oblasti?
<SPEAKER ID="074" NAME="Louis Michel">
člen Komisie. - (FR) Vážený pán predsedajúci, ďakujem za vašu podporu prístupu a hlavne dôvery v naše politiky. Rád by som sa vrátil k niekoľkým pripomienkam a krátko na ne odpovedal.
<P>
Najskôr mi v súvislosti s potravinovou pomocou, obzvlášť s rastúcou cenou obilnín a otázkou poľnohospodárskych programov dovoľte povedať, že sme práve dokončili oznámenie o európskej rozvojovej stratégii, ktorá reaguje na potravinovú krízu. V dohľadnom čase budete o tomto dokumente informovaní.
<P>
Po druhé, rád by som opravil niekoľko vecí, ktoré boli povedané, a nechápem, prečo sa na nich nepretržite trvá. Jednostranné útoky na spoločnú poľnohospodársku politiku, založené len na niekoľkých skutočných argumentoch, poškodzujú Európsku úniu, podávajú nepravdivé informácie a dávajú dôvod našim partnerom myslieť si, že spoločná poľnohospodárska politika je príčinou všetkých ich ťažkostí. Hovorím a opakujem: nie je to pravda! Od roku 1996 rozkladáme systém poľnohospodárskej peňažnej pomoci a výsledky našej spoločnej poľnohospodárskej politiky teraz nemôžu byť považované za príčinu problémov rozvojových krajín. Som pripravený detailne prediskutovať túto otázku na ďalšom zasadnutí, pretože obviňovanie sa opakuje skoro ako nejaký refrén, aj keď to nie je pravda. Ľudia hovoria veci, ktoré nie sú presné. Európa musí do značnej miery vyriešiť túto otázku, aj keď sú tu stále nejaké otázky, pripúšťam, že existuje pochybnosť o prepojení našich rozvojových politík. Pokiaľ ide o poľnohospodárstvo, ak je tu jeden sektor, v ktorom sme zaznamenali skutočný pokrok, tak je to tento. Pokladám za nespravodlivé, ak ľudia špinia náš obraz bez príčiny.
<P>
Počúval som návrh súvisiaci, myslím, s globálnym fondom. Viem, že profesor Geoffrey Sachs, ktorý je mimochodom pozoruhodný človek, bojuje a propaguje globálny potravinový fond. Sám za seba však nesúhlasím. Silne o tom pochybujem; predsa len, globálnemu fondu, o ktorom hovoril pán Ryan a ktorý si myslel, že ide o všeliek, trvalo dlho, kým sa naučil pracovať transparentne a účinne. Prečo by sme mali založiť ďalší fond, keď už máme nástroje ako Svetový potravinový fond (WFP), Organizáciu OSN pre výživu a poľnohospodárstvo (FAO) a iné? Vymýšľanie nových nástrojov na vyrovnanie sa s nedostatkami globálnej politiky určite nie je správna odpoveď. Nástroje už existujú. Potrebujú byť však jednoducho primerane financované.
<P>
Potrebujeme reformu WFP, ale akú? WFP musí mať predvídateľný každoročný rozpočet a jeho finančné riadenie sa musí zmeniť. Nedávno som o tom hovoril. Ide o vážny problém. Takže nesmieme vymýšľať zlé odpovede na dobré otázky. Nie som naklonený tomu, aby bol založený nový fond, pretože by to jednoducho viedlo k byrokracii a mnohým postupom. S ohľadom na postupy mi dovoľte povedať pár slov.
<P>
Pokiaľ ide o poľnohospodárstvo, dovoľte mi jednoducho povedať, že budeme musieť presunúť 650 miliónov EUR do deviateho ERF a 1 250 000 biliónov EUR do desiateho ERF. Súhlasím, že ide o veľké množstvo, v percentách, ale v percentách financovania ERF to nie je veľké navýšenie. Kladným aspektom je, že sme sa zamerali nie na štyri krajiny, pokiaľ ide o oblasť poľnohospodárstva, ale na 24 krajín, t. j. približne jedna tretina. To svedčí o pokroku, o vyššom povedomí. Dovoľte mi pripomenúť, že voľba v súvislosti s fokálnymi sektormi je založená na zásade vlastníctva: sú to naši partneri, ktorí rozhodli o tom, na ktorý sektor sa bude zameriavať naše financovanie. Je dôležité si to pamätať.
<P>
Ďalej mi bola položená zaujímavá otázka: čo urobíme s nevyužitými peniazmi určenými na poľnohospodárstvo? V skutočnosti veľkú časť týchto peňazí použijeme na vyriešenie problému zvyšovania cien a potravinovej krízy. Uprednostním hovoriť radšej o potravinovej kríze ako o zvyšovaní cien. Na poslednom zasadnutí Komisie, ktoré sa uskutočnilo pred týždňom som navrhol - návrh, ktorý bol veľmi dobre prijatý - že by sme sa mali pokúsiť prideliť tieto zdroje malým poľnohospodárom v chudobných krajinách, aby mali prístup k semenám a hnojivám, pretože to je jeden z najväčších problémov, ktorým v súčasnosti čelia. Ak chceme, aby boli sebestační, zjavne potrebujú lepší prístup k semenám a hnojivám, ktoré by im postupne pomohli stať sa nezávislými, pokiaľ ide o jedlo. Veľmi podporujem zníženie obdobia počas ktorého je im poskytovaná pomoc. Verím, že je oveľa dôležitejšie poskytnúť poľnohospodárom prostriedky na produkciu. Všetci súhlasíme, ako som to uviedol v otvorenom vyhlásení a nie je potrebné to opakovať: Akkra je politickým stretnutím a ja vás žiadam - vediac o tom, že si všetci uvedomujete, že to musíme urobiť - o mobilizáciu členských štátov s cieľom splniť naše záväzky a dať súhlas na sledovanie kalendára, ktorý ukazuje, ako povedal zrejme pán Borrell, že členské štáty majú skutočné politické odhodlanie a splnia svoje sľuby.
<P>
Ľudia neprestávajú hovoriť o ťažkopádnych postupoch a žiadajú ma o ich zefektívnenie. Musím pripustiť, že skutočne nemám v tomto ohľade žiadne právomoci. Postupy existujú a musím ich pozorovať, ale nemôžem urobiť nič viac. Môžem navrhnúť opatrenia pre flexibilitu, ale viete veľmi dobre, že bude trvať roky, kým budú mať nejaký účinok. Nie je to veľmi známe, ale na konci svojho funkčného obdobia mám v úmysle predstaviť všetko, čo som sa o postupoch dozvedel. Počul som pani Martensovú povedať: "Potrebujeme väčšiu transparentnosť," a ja som pripravený poskytnúť toľko transparentnosti, koľko si zažiadate: "ale tiež potrebujeme vyššiu účinnosť." Dovoľte mi povedať, akokoľvek nemiestne a šokujúco to môže znieť, ak chcete viac transparentnosti, čo znamená viac kontroly, dokonca aj viac auditov, viac konzultácii a tak ďalej, budete mať menej účinnosti. To je to, čo som vám chcel povedať. Môžete to odmietať, ale ja som presvedčený, že je to tak. Vyžaduje sa toľko transparentnosti, až sa Komisia stala spútaným obrom, ďalším Guliverom. Osobne som pripravený viesť diskusie a existujú spôsoby, ktorými sa dá dosiahnuť účinná úroveň transparentnosti, ale naliehavo vás žiadam, nehovorte o transparentnosti, kontrole a o tom ako by veci mali byť... To je všetko správne a dobré, ale musíte si uvedomiť fakty... Rád by som dostal príležitosť vystopovať cestu dokumentov. A nie je to vtip. Niekedy som i ja sám úplne stratený, pokiaľ ide o vystopovanie ich cesty a potom si máte pamätať medziútvary a všetkých ostatných, ktorí sú do toho zapojení. Ide o neobyčajne komplikovanú vec. Nechcem karikovať, ale musím povedať, že je to skutočný problém.
<P>
Myslím, že pán Hutchinson hovoril o koordinácii, koherencii a komplementárnosti. Má úplnú pravdu. Domnievam sa, že by sme mohli výrazne zvýšiť účinnosť pomoci, ak by sme lepšie rozdelili prácu, a boli koherentnejší, skoordinovanejší a ak by sme znížili niektoré medzistupne a často úplne zbytočné kontroly. Pred chvíľou som vám poskytol niekoľko údajov: Tanzánia musí odovzdať 8 000 správ o audite! Nie som si istý, o aké bremeno ide v prípade krajiny, akou je Tanzánia, ktorá v skutočnosti má kapacity na riadenie. Prichádza čas, keď surrealizmus balancuje na pokraji šialenstva. Existujú obmedzenia. Nemám nič proti postupom, ale čo je veľa, to je veľa. Nechcem viac postupov. Pán Hutchinson, pokiaľ ide o rozdelenie práce, mali ste pravdu, keď ste vyzdvihli dôležitosť diaspóry. Snažíme sa s nimi pracovať, ale práve vďaka postupom to nejde. To je ďalší príklad! Pýtali ste sa, či existujú nejaké projekty, ktoré by mladých ľudí motivovali ísť a pracovať v rozvojových krajinách. Nie, postupy mi to nedovoľujú. Bolo mi povedané, napríklad, že sú isté mimovládne organizácie, s ktorými nemôžete pracovať. Nemôžem pracovať s istými mimovládnymi organizáciami, pretože postupy mi to nedovoľujú. Naše nové členské štáty sa môžu cítiť znechutené a právom, pretože vo väčšine prípadov ich mimovládne organizácie, aj keď sú rovnako dobré ako ostatné, nemôžu pracovať, pretože nevyhovujú štandardom, ktoré boli zavedené postupmi Komisie. V istom zmysle tak boli vylúčené z našej spolupráce, čo nie je spravodlivé. Pracujeme na tom, ale bude to trvať ešte dlho, kým sa to vyrieši.
<P>
Tiež súhlasím s názorom, že potrebujeme viac. Pán Buzek hovoril o boji proti klimatickým zmenám. Samozrejme, ak zlepšíme financovanie rozvoja s cieľom pracovať na klimatických zmenách, zaťažíme všetko, čo sme urobili alebo zamýšľame urobiť v tradičnej rozvojovej politike. To znamená, že potrebujeme nové, doplnkové zdroje na vyrovnanie sa s klimatickými zmenami. Dovoľte mi zmieniť sa o myšlienke, ktorú sme spoločne s pánom Borrellom navrhli, o založení medzinárodnej pôžičky, ktorá by bola viazaná na kvóty emisií CO2. Tento projekt robí pokroky. Technicky sa dokončuje. Spolupracovali sme so Svetovou bankou. Vrátim sa k tejto otázke neskôr, pretože by to z časti mohlo prispieť k vyriešeniu otázky zvyšovania financovania, v tom zmysle, že by to pomohlo členským štátom dosiahnuť ciele a splniť záväzky spôsobom, ktorý by bol z dlhodobého hľadiska menej bolestivý voči ich rozpočtom.
<P>
Zjavne som za jedno s pánom Borrellom, keď blahoželáme predovšetkým Španielsku, pretože je pravda, že v istom zmysle je to nespravodlivé. Niektoré krajiny vyvinuli skutočné úsilie a rozdelili finančné prostriedky zo zvýšeného rozpočtu: pokiaľ ide o HDP, Španielsko vyvinulo naozaj enormné úsilie. Zároveň niektoré z ostatných krajín sa ocitli uprostred voľného pádu, ktorý v istom zmysle zatlačil do pozadia činnosti ostatných. Musím povedať, že ide o dôležitú otázku, ktorá vyvstáva znovu a znovu. 20 % na vzdelanie, zdravotníctvo, vodu atď. Odpoveď už poznáte.
<P>
Po prvé, už som odpovedal. Aj keby som súhlasil, čo sa týka cieľa, už som povedal, že je nevyhnutné pokúsiť sa zistiť, kam výdavky na rozpočtovú pomoc (keďže odznelo slovo rozpočtový) vlastne idú, pretože často ide o sektory, ktoré sú financované. Je však veľmi ťažké poskytnúť presné údaje.
<P>
Po druhé, sú to naše partnerské krajiny, ktoré určili sektory, na ktoré sa zameriavajú, nie my. Takže nemôžem naliehať a prikázať im, že musia minúť tieto finančné prostriedky napríklad na vzdelanie. Môžem im to navrhnúť, ale nie prikázať. Samozrejme, súhlasím s pánom Mitchellom, že - veľmi otvorene povedané - by sme mali zvýšiť našu pomoc s ohľadom na naše sebecké dôvody. Je to viac-menej pravda. Často na to na zasadnutiach upozorňujem. Nechajme tých, ktorí nechcú poskytnúť viac pomoci pre nesebecké dôvody, poskytovať aspoň s ohľadom na ich sebecké záujmy. V tejto súvislosti, a najmä s ohľadom na Afriku, si uvedomujeme, že isté novo vznikajúce krajiny sú tu skoro všade prítomné. Nepochybujem o zákonnosti alebo oprávnenosti ich prítomnosti, jednoducho hovorím, že by je v záujme Európy mať väčšie zastúpenie na kontinente, ktorý je naším susedom a ktorému môžeme ponúknuť veľa pridanej hodnoty a súčasne čerpať pridanú hodnotu od nich.
<P>
Myslím, že teraz som odpovedal na všetky pripomienky. Odpovedal som na dve otázky, ktoré položili poslední dvaja rečníci, ktoré boli, ak to môžem tak povedať, veľmi vecné. Som naozaj rád, že som v Európskom parlamente. Je to miesto s najväčšou dynamikou a najväčším odhodlaním posunúť vpred všetky politiky, v ktoré s presvedčením veríme.
<SPEAKER ID="076" NAME="Johan Van Hecke">
spravodajca. - (NL) Dnešná konštruktívna diskusia na vysokej úrovni ukázala veľkú zhodu panujúcu v Parlamente i medzi Parlamentom a Komisiou o tom, čo musíme vykonať s cieľom zvýšiť kvalitu našej pomoci. Treba viac zvážiť aj priority samotných krajín. Pomoc musí byť predvídateľnejšia. Technická pomoc musí byť ďalej poskytovaná. Potrebná je väčšia podpora zo strany rozpočtu, ale tiež väčšia transparentnosť a zapojenie parlamentov, občianskej spoločnosti a miestnych orgánov. Kódex správania musí byť účinnejší, Atlas darcov rozšírený a tak ďalej.
<P>
Podľa môjho názoru však podstatou problému je, že my, Parlament a Komisia - a prečo by sme nemali zapojiť i národné parlamenty? - musíme vyvinúť tlak na členské štáty, aby predovšetkým splnili svoje sľuby a po druhé, súhlasili s plánom, v ktorom veľmi jasne naznačia, čo môže a čo bude urobené v akom časovom období. Po tretie, musia sa zapojiť i do rozdelenia práce, ktoré navrhla Komisia. Myslím si, dámy a páni, že s našimi priateľmi a kolegami v národných parlamentoch, bez ohľadu na stranícku príslušnosť, by sme mali začať iniciatívu v zintenzívnení nátlaku na vlády, ktoré sa zaoberajú nielen spoločnou, ale aj individuálnou zodpovednosťou množstva členských štátov.
<P>
Táto správa obsahuje celú sériu konkrétnych odporúčaní. Úprimne dúfam, že Komisia a Rada ich vezmú so sebou do Akkry. Parlament dnes hovorí jedným hlasom, to sa nestáva vždy, a vyjadruje želanie, aby Európska únia v Akkre tiež hovorila jedným hlasom, jasným hlasom, silným hlasom a predovšetkým dôveryhodným hlasom.
<SPEAKER ID="077" NAME="Predsedajúci">
Rozprava sa skončila.
<P>
Hlasovanie sa uskutoční zajtra o 12.00 hod.
<P>
Písomné vyhlásenia (článok 142)
<SPEAKER ID="908" NAME="Pedro Guerreiro" AFFILIATION="GUE/NGL">
, písomne. - (PT) Keďže nie je možné vyjadriť sa k širokej škále dôležitých otázok, na ktoré upozorňuje táto správa - otázok pozitívnych i negatívnych - treba povedať, že predsa len poukazuje, i keď oprávnene, na negatívny vplyv "rozvojovej pomoci" EÚ.
<P>
Hoci správa nekritizuje, ako často sa rozvojová pomoc používa iba ako paliatívny (falošný) protipól a podmienka deregulácie trhov alebo ako prostriedok zasahovania - s dobre známymi negatívnymi zámermi a účinkami ako v prípade "Európskeho konsenzu" pre rozvoj, dohôd o hospodárskom partnerstve, ktoré EÚ zamýšľa zaviesť, alebo finančných špekulácií týkajúcich sa potravinových výrobkov, ktoré spochybňujú ciele podporujúce rozvoj - nie je prekvapujúce, že správa zdôrazňuje neadekvátne výsledky rozvojovej pomoci a ich výrazný pokles v EÚ: 0,38 % v roku 2007 v porovnaní s 0,41 % v roku 2006, čo je výrazne pod 0,7 % HDP, ako to naznačuje OSN.
<P>
Správa vystríha aj pred narastajúcim využívaním "rozvojovej pomoci" na ciele, ktoré nemajú nič spoločného s rozvojom (ako sú výdavky na zbrojenie), ako aj pred skutočnosťou, že "rozvojová pomoc" sa "často rozdeľuje v závislosti od priorít a časových plánov darcov."
<SPEAKER ID="907" NAME="Tokia Saïfi" AFFILIATION="PPE-DE">
, písomne. - (FR) Parížska deklarácia v roku 2005 stanovila osobitné opatrenia, ktoré majú podporiť účinnosť posilnenej rozvojovej pomoci na základe dialógu a vzájomnej zodpovednosti. Tento medzinárodný rámec je podstatný pre EÚ, ktorá poskytuje viac ako 55 % prostriedkov z celkovej rozvojovej pomoci vo svete.
<P>
Vzhľadom na ďalšie zlepšovanie kvality a účinnosti tejto pomoci, EP volá aj po zjednodušení postupov, po opatreniach na boj proti korupcii a proti rozdeľovaniu pomoci v súlade s prioritami partnera. Tieto opatrenia sú naliehavejšie najmä v čase, keď rozvojová pomoc členských štátov v rokoch 2006 a 2007 poklesla z 0,41 % na 0,38 % HNP EÚ.
<P>
V čase, keď potravinová kríza postihuje najzraniteľnejšie rozvojové krajiny a prístup k vode a vzdelaniu ostáva naďalej obmedzený, je pochopiteľné, že EÚ musí znásobiť svoje úsilie, aby do roku 2015 splnila úlohu rozvojových cieľov milénia vyčleniť 0,7 % svojho HNP na rozvojovú pomoc. Na zabezpečenie, aby pomoc mala podobu dlhodobého a predvídateľného financovania, je životne dôležité uvoľniť ďalšie zdroje pomocou novátorského mechanizmu financovania a zmobilizovať štátne investičné fondy pre produktívne investície.
<P>
(Rokovanie bolo prerušené o 11.50 hod. a pokračovalo o 12.00 hod.)
