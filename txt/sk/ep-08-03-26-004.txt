<CHAPTER ID="004">
Výsledky Európskej rady (Brusel, 13. a 14. marca 2008) (rozprava) 
<SPEAKER ID="008" NAME="Predseda">
Ďalším bodom je rozprava o správe Európskej rady a vyhlásení Komisie - Výsledky Európskej rady (Brusel, 13. a 14. marca 2008).
<SPEAKER ID="009" NAME="Janez Janša">
úradujúci predseda. - (SK) Vážený pán predseda, pán predseda Komisie, dámy a páni. Marcová schôdza Európskej rady sa začala prejavom predsedu Európskeho parlamentu pána Hansa-Gerta Pötteringa, ktorého reč nám poskytla dobrý základ na diskusiu a rozhodovanie o hlavných záležitostiach. Išlo o tieto tri záležitosti: o pokračovanie hospodárskeho rastu a tvorby nových pracovných miest, reakciu na zmenu klímy a stabilizáciu finančných trhov.
<P>
Tri rozhodnutia, ktoré boli prijaté na tejto schôdzi, sumarizujú jej výsledky. Začali sme ambiciózny a modernejší trojročný cyklus lisabonskej stratégie, ktorý prináša väčšiu rovnováhu medzi starostlivosťou o ľudí a životné prostredie na jednej strane a konkurencieschopným hospodárstvom založeným na vedomostiach na strane druhej. V druhom rade sme potvrdili základné zásady a časový plán prijatia balíkov pre energetiku a zmenu klímy. A na záver sme určili ďalšie opatrenia určené na stabilizovanie finančných trhov.
<P>
V novom cykle lisabonskej stratégie sa predovšetkým zdôrazňuje realizácia reforiem. V nedávnej dobe sme boli často svedkami chybnej interpretácie, podľa ktorej je dôvodom na zvýšenie maloobchodných cien a nestability finančných trhov slabý hospodársky základ Európskej únie. Presný opak je pravdou. Práve relatívne pevný základ európskeho hospodárstva vysvetľuje, prečo otrasy na svetovom finančnom trhu a cena surovej ropy a iných komodít ovplyvnili Európsku úniu v menšej miere, akoby to bolo v prípade, keby bol hospodársky základ Európskej únie slabý.
<P>
Pozrime sa na niektoré z hospodárskych ukazovateľov. Deficit verejných financií Európskej únie klesol od roku 2005 o viac ako polovicu. Verejný dlh klesol na úroveň nižšiu než 60 %. Hospodársky rast dosiahol v roku 2007 takmer 3 %. Trh práce ponúka o 6,5 milióna pracovných miest viac ako pred dvomi rokmi. Za tieto výsledky vďačíme najmä obnovenej lisabonskej stratégii. Tieto údaje poskytujú dôvod na zdravú hrdosť a väčšie sebavedomie, nie však sebauspokojenie. V čase neustále narastajúcej nepredvídateľnosti svetového hospodárstva by bolo veľmi nesprávnym zaspať na vavrínoch a prestať realizovať reformy.
<P>
Pri začiatku druhého cyklu lisabonskej stratégie, či druhého lisabonského cyklu, Európska rada zdôraznila, že v období rokov 2008 až 2010 musíme všetko naše úsilie zamerať predovšetkým na konzistentné vykonávanie reforiem. Podporuje nás stabilita integrovaných usmernení, ktoré stále platia, a prijatých osobitných odporúčaní, na základe ktorých budú členské štáty schopné obnoviť a ešte rýchlejšie zrealizovať svoje národné reformné programy. Prioritné oblasti zostávajú nezmenené. Sú nimi vedomosti a inovácia, podpora podnikateľského potenciálu, modernizácia pracovných trhov a zmena klímy a energetika.
<P>
Pre každú z týchto oblastí sme určili konkrétne opatrenia založené na uznaní, ktoré preslávil Francis Bacon pred štyristo rokmi vyhlásením, že vedomosti sú silou. Dnes je v Európskom spoločenstve význam vedomostí rovnako veľký alebo aj väčší než význam, ktorý pripisovalo v minulosti uhliu. Sú katalyzátorom hospodárskeho rastu, štrukturálneho prispôsobenia sa a sociálneho začlenenia.
<P>
Z tohto dôvodu Európska rada zaviedla do oblasti vedomostí a inovácie tzv. piatu slobodu. Táto piata sloboda odstráni prekážky voľného pohybu vedomostí. Talentovaným ľuďom poskytne mobilitu a otvorený prístup k vedomostiam a inovácii, ktoré by mali prilákať ešte väčšie množstvo Európanov k účasti na kreatívnych procesoch. Zriadenie nového Európskeho inovačného a technologického inštitútu, ktoré pred dvomi týždňami potvrdil Európsky parlament, tiež poskytuje nové možnosti využitia európskeho výskumného a vývojového potenciálu.
<P>
S cieľom posilniť konkurencieschopnosť podnikov, najmä malých a stredných podnikov, plánuje Európska únia prijať opatrenia na uľahčenie operácií a zrýchlenie rozvoja zjednoteného trhu. Vzhľadom na skutočnosť, že malé a stredné podniky zamestnávajú najväčšie množstvo ľudí a sú dôležitou silou vo výskume a vývoji, sa im musia poskytnúť vhodné právne predpisy, jednoduchší prístup k zdrojom financovania a predovšetkým intenzívnejšia spolupráca v oblasti inovácie.
<P>
Európska rada na svojom zasadnutí veľmi zdôrazňovala sociálny rozmer lisabonskej stratégie. Domnievam sa, že sa mu dostalo historicky najširšej podpory. Opätovne sme potvrdili význam investícií do ľudských zdrojov. Prostredníctvom vzdelávania a odbornej prípravy môžeme obmedziť nerovnosť a chudobu, znížiť mieru nezamestnanosti mladých ľudí, vytvoriť nové a kvalitnejšie pracovné miesta a zjednodušiť prechod k hospodárstvu založenom na vedomostiach. Preto sme vyzvali Komisiu, aby pripravila preskúmanie požiadaviek na vedomosti v Európskej únii do roku 2020.
<P>
Zároveň sa členské štáty zaviazali k vykonávaniu základných zásad flexiistoty, k zvyšovaniu sociálneho začlenenia a neustálemu prepájaniu hospodárskych, sociálnych politík a politík zamestnanosti. Prijaté závery odzrkadľujú stanoviská Európskeho parlamentu a Európskych sociálnych partnerov.
<P>
Vedomosti majú tiež kľúčový význam pri riešení problému zmeny klímy. Ambiciózne ciele, ktoré sme prijali na vlaňajšom jarnom zasadnutí Európskej rady dosiahneme len pomocou nových technológií. Európsky strategický plán pre energetické technológie predstavuje základ koordinovanej európskej politiky v tejto oblasti, ktorá poskytne podporu ekologickému priemyslu chrániacemu životné prostredie. Ako potvrdili naši sociálni partneri na tripartitnom samite, ktorý sa konal zároveň so zasadnutím Európskej rady, zmena klímy prináša možnosti pre všetkých, teda pre podniky, ako aj zamestnancov. Samotný ekopriemysel rastie o 5 % ročne a dnes zamestnáva 3 400 000 ľudí.
<P>
V rámci balíka pre energetiku a klímu sme dosiahli dohodu o základných zásadách a časovom pláne. Ide pravdepodobne o najvýraznejší výsledok tohto zasadnutia Európskej rady. Naše ambície v oblasti zmeny klímy a energetiky boli opätovne potvrdené. Dôležité je, že menej než dva mesiace po uverejnení balíka 23. januára, sme dosiahli dohodu o dvoch hlavných prvkoch potrebných na rozšírenie diskusie o základných zásadách a časovom pláne.
<P>
Vedúci predstavitelia členských štátov sa zaviazali k dosiahnutiu dohody do konca roku 2008, čím umožnia prijatie balíka v stanovenom termíne alebo určite ešte pred koncom súčasného mandátu Európskeho parlamentu. Vážené dámy, vážení páni, úspech závisí aj od vás. Len ak prijmeme balík v rámci stanovenej lehoty, splníme očakávania všetkých európskych občanov a vyšleme pozitívny signál našim partnerom vo svete, najmä vzhľadom na rokovania o celkovej dohode nahrádzajúcej Kjótsky protokol, ktoré sa uskutočnia budúci rok v Kodani. Tento posledný bod by som chcel osobitne zdôrazniť.
<P>
Európska rada potvrdzuje tri základné zásady, ktoré nás povedú k deľbe úloh a cieľov medzi členské štáty. V prvom rade hospodársky úspech a nákladová účinnosť, v druhom rade solidarita a spravodlivosť a na záver transparentnosť. Teší ma, že som si všimol, že členské štáty už tento proces nechápu ako zdieľanie bremena, ale ako novú príležitosť pre rozvoj.
<P>
Rovnako si uvedomujem výsledok Európskej rady v rámci dohody na vytvorení zjednoteného európskeho systému obmedzovania emisných kvót a obchodu s emisnými kvótami, čím bol ocenený súčasný systém národných limitov. Európska rada tiež počíta s možnosťou, že v prípade zlyhania medzinárodných rokovaní by mala pomôcť energeticky náročným odvetviam v Európskej únii, pretože ich premiestnenie do krajín, ktoré uplatňujú menej prísne environmentálne normy by znamenalo riziko straty pracovných miest v Európskej únii, a zároveň zvyšovanie objemu emisií skleníkových plynov vo všeobecnosti.
<P>
Dôležitým bodom programu bola otázka liberalizácie vnútorného trhu s energiou. Bolo evidentné, dokonca už v čase, keď Komisia uverejnila svoj prvý návrh smerníc začiatkom deväťdesiatych rokov, že nebude jednoduché vytvoriť zjednotený trh, ale že pôjde o zdĺhavý proces. Sedemnásť rokov neskôr, keď Európska rada vyzýva na dosiahnutie politickej dohody do júna tohto roku, sa dostávame bližšie k cieľu. V tomto prípade tiež bude kľúčom k úspechu posilnená spolupráca s Európskym parlamentom.
<P>
Topenie ľadovcov, dlhšie obdobia sucha a zmeny v zrážkových modeloch majú priamy vplyv na geostrategické a bezpečnostné záujmy. Správa vysokého predstaviteľa, pána Solanu, a Komisie o bezpečnostných aspektoch zmeny klímy realisticky predstavuje situáciu a riziká, ktorým čelí Európska únia. Išlo o prvý dokument tohto druhu, o ktorom sa diskutovalo. Európska rada túto správu podporila ako základ pre ďalšiu činnosť.
<P>
Záležitosti súvisiace s energetikou a klímou budú hlavnými témami všetkých budúcich samitov Európskej únie s tretími krajinami alebo regiónmi do konca júna 2008, konkrétnejšie s Japonskom, Latinskou Amerikou a Karibikom, Ruskou federáciou a Spojenými štátmi americkými. Aby sme hovorili a konali jednotne, budeme musieť svoje stanoviská v najbližších niekoľkých mesiacoch zjednotiť.
<P>
Teraz by som prešiel k finančným trhom. V reakcii na krízu na finančných trhoch sa Európska rada jednomyseľne zhodla na potrebe štyroch opatrení. Prvým je zvýšenie transparentnosti, druhým je skvalitnenie štandardov hodnotenia, tretím je posilnenie úverového štatútu a štvrtým je zlepšenie efektívnosti trhu a poskytnutie štrukturálnych stimulov.
<P>
Štátne fondy aktív zohrávajú pozitívnu úlohu pri zabezpečovaní kapitálu a likvidity, dokonca aj v neistých časoch. Avšak príchod nových subjektov, ktorých investičné stratégie nie sú úplne transparentné, vedú k istým pochybnostiam týkajúcim sa nehospodárnych praktík. Vedúci predstavitelia členských štátov sa dohodli na iniciatíve na vypracovanie dobrovoľného kódexu správania pre takéto fondy.
<P>
Európska rada venovala veľmi veľa času dohode o posilnení barcelonského procesu. Domnievam sa, že ide o výrazný pokrok, keďže sa nám podarilo zaviesť do inštitucionálneho rámca diskusiu, ktorá bola dodnes neformálna a uzavretá, či obmedzená na úzke kruhy a neformálne kanály. Na základe dohody dosiahnutej na poslednom zasadnutí Európskej rady sa všetky členské štáty Európskej únie a iných krajín stredozemského regiónu budú podieľať na barcelonskom procese, teda na Stredomorskej únii. Vzhľadom na zaužívanú prax v rámci barcelonského procesu je úplne pochopiteľné, že Európsky parlament, neustále dôležitejší subjekt Európsko-stredozemského parlamentného zhromaždenia, bude primerane zapojený do diskusie o najbližších krokoch.
<P>
Keďže slovinské predsedníctvo sa snaží o vyvážený prístup ku všetkým susedom Európskej únie, chceli by sme zdôrazniť, že východný rozmer európskych politík zameraných na našich susedov musíme posilňovať, zároveň so stredozemským rozmerom týchto politík. Očakávame, že na svojom júnovom zasadnutí bude Európska rada podrobne o týchto otázkach diskutovať na základe návrhu, ktorý predložili naši poľskí kolegovia.
<P>
Vážené dámy a páni, tripartitný sociálny samit a Európska rada si uvedomujú, že žiadne opatrenie nemôže byť účinné samo osebe bez toho, aby bolo zmysluplne zosúladené s ostatnými opatreniami. Zároveň integrované opatrenia, či už je to lisabonská stratégia alebo opatrenia v oblasti energetiky a klímy, nemajú dostatočnú hodnotu, ak si plne neuvedomujeme ich význam a neprispievame k ich realizácii. Z dlhodobého hľadiska si tieto témy vyžadujú viac než neosobné opatrenia. Vyžadujú si zásadné posuny a zmeny v návykoch, teda zmenu v našom spôsobe života.
<P>
Konfucius povedal: "Ak myslíte na rok dopredu, zasaďte semiačko. Ak myslíte na desať rokov dopredu, zasaďte stromy. Ak myslíte na sto rokov dopredu, vzdelávajte ľudí." Všetci by sme sa spolu mali naučiť žiť kreatívnejší život. Musíme sa naučiť vymieňať si informácie rýchlo a zvykať si na ekologické návyky. Najúčinnejšou vzdelávacou metódou je dobrý príklad. Z tohto dôvodu sa vlády členských štátov dohodli v rámci Európskej rady na znížení spotreby energií vo svojich vlastných budovách a automobilových parkoch a na zabezpečení rýchleho internetového pripojenia pre všetky školy do roku 2010.
<P>
Po marcovom zasadnutí Európskej rady môžeme vyhlásiť, že diskusie a závery boli venované najpálčivejším európskym záležitostiam súčasnosti. Médiá ho však nepovažovali za veľmi zaujímavé, pretože - a to považujem za úspech - sme sa dokázali vyhnúť určitým diskusiám, ktoré by odpútali našu pozornosť od kľúčových vývojových záležitostí bez dosiahnutia akéhokoľvek riešenia. Toto bol jeden z dôvodov, prečo sa nám podarilo pokročiť dopredu o niekoľko krokov, ešte je však nutné urobiť oveľa viac.
<SPEAKER ID="010" NAME="José Manuel Barroso">
predseda Komisie. - Vážený pán predseda, za uplynulých niekoľko rokov sme mali mnoho príležitostí spoločne prediskutovať význam partnerstva. To, že ambície Európskej únie sú také, že musíme zapojiť Európanov na každej úrovni. To, že potrebujeme spoločnú víziu cieľa, ku ktorému smerujeme. To, že inštitúcie Európskej únie musia spolupracovať, aby splnili očakávania našich občanov.
<P>
Po jarnom zasadnutí Európskej rady jasne vidíme, aké úlohy sú pred nami na zvyšok tohto roku a ďalej. Chcel by som pogratulovať slovinskému predsedníctvu a predsedovi vlády Janšovi za veľmi kompetentný spôsob, akým predsedal Európske rade. Domnievam sa, že teraz vidíme lepšie, ako nám partnerstvo pomôže napredovať, najmä pokiaľ ide o dosahovanie konkrétnych výsledkov.
<P>
Tento rok musí byť skutočne rozhodujúci pre našu ambíciu súvisiacu s "Európou výsledkov" - konkrétnymi výsledkami pre našich občanov. Musíme dokázať, že Európa má silu a zameranie na to, aby ustála globálny tlak a čelila globálnym výzvam. A musíme tiež dokázať, že Európska únia je správny spôsob, ako zaviesť potrebné zmeny.
<P>
Jarné zasadnutie Európskej rady bolo okamihom pravdy. Obstoja ambície, najmä tie súvisiace s novou lisabonskou stratégiou pre rast a zamestnanosť, ale aj ambície súvisiace s našou politikou boja proti zmene klímy a energetickou politikou, obstoja tieto ambície, ktoré boli stanovené v priaznivejšej hospodárskej klíme aj vtedy, keď sa dostaneme do divokejších vôd? Pred zasadnutím Európskej rady mali mnohí pochybnosti, či naozaj obstoja. Ja sám som hovoril o európskej potrebe dodržať svoje záväzky, aby sme zostali dôveryhodní. Teší ma, že po zasadnutí Európskej rady môžem povedať, že na ňom prebehla veľmi dobrá, vecná diskusia, v rámci ktorej Európska rada nielen potvrdila, že je naďalej plne zaviazaná k plneniu cieľov, ktoré boli stanovené v oblasti energetiky a zmeny klímy, ale ich posilnila aj dohodou na presných termínoch. Rovnako Európska rada potvrdila aj ciele týkajúce sa obnovenej lisabonskej stratégie pre rast a zamestnanosť.
<P>
Dovoľte mi zdôrazniť niektoré zo záležitostí, o ktorých sa diskutovalo podrobnejšie, pričom sa zameriam najmä na spôsob, akým Komisia hodlá napredovať.
<P>
Ako sa už stalo tradíciou na jarnom zasadnutí, Európska rada zhodnotila hospodársku situáciu v Európe.
<P>
Obraz, ktorý z toho vyplýva je zmiešaný: zatiaľ čo hospodárske základy sú v Európe naďalej stabilné, globálny hospodársky výhľad oslabuje v dôsledku spomalenia hospodárskej aktivity v USA. Dôvera v našu schopnosť vyrovnať sa s budúcnosťou, preto musí byť prepojená s ostražitosťou. Dôvera a ostražitosť.
<P>
Platí to aj v kontexte pokračujúcich otrasov na medzinárodných finančných trhoch. Posolstvo Európskej rady je jednoznačné. Všetky orgány v Európskej únii sú pripravené prijať opatrenia na reguláciu a dohľad, ak to bude nevyhnutné. Teraz bude na Rade ECOFIN, aby rýchlo a rázne zrealizovala plán, na ktorom sa dohodlo minulú jeseň, a ktorý sa týka posilnenia transparentnosti a fungovania finančných trhov. Európska únia musí byť obozretná a musí byť zrejmé, že je obozretná, počas celého vývoja situácie.
<P>
Tiež ma teší, že Európska rada schválila dokument Komisie o štátnych investičných fondoch, v ktorom sa zaväzuje k potrebe spoločného európskeho prístupu a cieľa na dohode na medzinárodnej úrovni o dobrovoľnom kódexe správania štátnych investičných fondov a určení zásad pre príjemcovské krajiny na medzinárodnej úrovni.
<P>
Európska rada tiež potvrdila svoj záväzok k trvalému reformnému úsiliu prostredníctvom plnej realizácie obnovenej lisabonskej stratégie. Dohoda Európskej rady na tejto priorite bola skutočne pôsobivá. A lisabonskej stratégii sme poskytli nový impulz začatím tohto ambiciózneho cyklu.
<P>
Potešilo ma, že Európska rada sa pridržiavala nášho návrhu, aby osobitný dôraz venovala investíciám do ľudí, a najmä znižovaniu počtu mladých ľudí, ktorí nedokážu poriadne čítať a počtu mladých ľudí, ktorí predčasne odchádzajú zo škôl.
<P>
Kľúčom je aj flexiistota. Musíme stavať na nedávnej, veľmi pozitívnej dohode medzi sociálnymi partnermi a transformovať tieto zásady do výsledkov v členských štátoch Európskej únie.
<P>
Ďalším príkladom je cieľ tzv. piatej slobody, ktorou je sloboda pohybu vedomostí. Európska rada stanovila kľúčové opatrenia potrebné na jej realizáciu. Napríklad vysokorýchlostný internet by mal byť do roku 2010 samozrejmosťou vo všetkých školách a rovnako ambiciózne ciele budú stanovené aj v prípade pripojenia domácností.
<P>
Mali by sme teraz tlačiť na to, aby sme zabezpečili, že ovocie reforiem bude možné zbierať na každej úrovni. Ciele, akými sú investície do ľudí, odblokovanie podnikateľského potenciálu, zabezpečenie fungovania vnútorného trhu, investície do výskumu a inovácie, musia kryť zlepšenia, ktoré ľudia a podniky denne pociťujú v praxi. Toto bol bod, ktorý mnohí z vás zdôrazňovali v diskusii, ktorá sa konala v Parlamente pred zasadnutím Európskej rady. Počítam s neustálou podporou tohto Parlamentu pri zabezpečovaní skutočnosti, že činnosť vykonávaná na európskej a vnútroštátnej úrovni prinesie výsledky, ktoré sme si stanovili.
<P>
Európska rada tiež stanovila jasný plán a dodala nový elán do prebiehajúcej legislatívnej činnosti.
<P>
Osobitne by som chcel spomenúť, ako uviedol aj predseda vlády Janša, dva kľúčové termíny, ktoré Európska rada stanovila pre balíky pre vnútorný trh s energiami a zmenu klímy a obnoviteľnú energiu. Tieto termíny nie sú len procesom "upratania stola" pred inštitucionálnymi zmenami, ktoré sú plánované na budúci rok. Sú snahou o vykonanie zásadných zmien čo najrýchlejšie, aby Európska únia mohla zohrávať v tejto veľmi významnej oblasti vedúcu úlohu.
<P>
V prípade balíka pre vnútorný trh s energiami sa musíme dohodnúť, aby sme dokázali, že inštitúcie sú schopné plniť ciele v záujme občanov, spotrebiteľov a podnikov a v tomto prípade sme sa zaviazali k snahe dosiahnuť politickú dohodu do júna 2008. Komisia stále zastáva názor, že rozdelenie celkových právomocí je najlepším spôsobom, akým je možné napredovať, avšak naďalej vysvetľujeme, že sme pripravení zvážiť alternatívy, ktoré k tomuto postupu predstavujú funkčný ekvivalent. A budeme pokračovať v úzkej spolupráci s týmto Parlamentom a Radou, s cieľom prekonať zostávajúce prekážky.
<P>
V prípade balíka pre klímu a obnoviteľnú energiu bude prijatie politickej dohody do konca tohto roku najjasnejším možným signálom pre našich medzinárodných partnerov - signálom, že Európa to so svojimi záväzkami myslí vážne. Umožní to prijatie návrhov v rámci parlamentného legislatívneho obdobia začiatkom roku 2009. Toto je nevyhnutné, keďže budúci rok v Kodani vstupujeme do záverečnej fázy prijímania medzinárodnej dohody o zmene klímy.
<P>
Táto medzinárodná dohoda je našou prvoradou prioritou a je jediným najlepším spôsobom, ako znížiť globálne emisie a zároveň zabezpečiť, že naše energeticky náročné odvetvia budú mať podmienky, ktoré potrebujú.
<P>
Zatiaľ by sme mali v rámci zrevidovaného systému obchodovania s emisnými kvótami stanoviť kroky, ktoré prijmeme v prípade, že sa v istých odvetviach alebo subodvetviach, ktoré čelia riziku presunu emisií CO2, keďže nie sú schopné prejsť cez náklady, vyskytnú problémy. Komisia spolu so všetkými zainteresovanými stranami, a najmä so sociálnymi partnermi, posilní prácu na zhromaždení údajov a určí potrebné riešenie, ktoré sa bude v budúcnosti v takýchto prípadoch uplatňovať.
<P>
Viem, že Európsky parlament venuje osobitnú pozornosť týmto dvom záležitostiam. Dúfam, že budete schopní pripojiť sa k Rade pri plnení termínov, aby sme mohli preukázať dôveryhodnosť našej rokovacej pozície na svetovej úrovni.
<P>
V mnohých oblastiach Európska rada uviedla, že očakáva osobitné návrhy od Komisie, ktoré majú byť predložené v najbližších mesiacoch. Chcel by som vás v krátkosti poinformovať o troch oblastiach, na ktorých pracujeme, aby sme návrhy predložili ešte pred začiatkom leta.
<P>
Prvou oblasťou je obnova nášho sociálneho programu. Naším cieľom je vydláždiť cestu k celoeurópskej dohode na sociálnej vízii pre 21. storočie.
<P>
Sociálnej vízii, ktorá reaguje na nové výzvy, akými sú globalizácia a demografické zmeny.
<P>
Vízii, ktorá vychádza zo zásady poskytnutia "životných šancí" každému prostredníctvom príležitostí, prístupu a solidarity.
<P>
Vízii, ktorá sociálne výzvy spoločnosti vníma ako celok a zameriava sa na záležitosti, akými sú mládež, vzdelávanie, migrácia, starnutie obyvateľstva, ako aj medzikultúrny dialóg.
<P>
Vízii, v rámci ktorej sa samozrejme osobitne venuje pozornosť problémom chudoby, ktorým v našej Európe stále čelíme.
<P>
Budeme stavať na prebiehajúcich konzultáciách nasledujúcich po našom sociálnom hodnotiacom procese a predložíme konkrétne návrhy. Presne tak, ako sme to vlani v novembri urobili v prípade preskúmania vnútorného trhu. Fórum sociálneho programu, ktoré organizujeme v máji je dobrou príležitosťou na to, aby sme tento prístup otestovali.
<P>
Druhou oblasťou je návrh predpisu o malých podnikoch. Kľúčom k nášmu mysleniu je potreba zamerať sa na celý životný cyklus MSP. Nemá veľmi význam pomáhať rozbiehať MSP, ak im potom bránime v raste.
<P>
Svet podnikania dal jasne najavo, že to, čo malé podniky potrebujú, nie je ďalšie politické vyhlásenie, ale skutočná činnosť. Znamená to odstránenie prekážok rastu, zjednodušenie regulácie, podporu elektronickej vlády, pomoc v prístupe k verejnému obstarávaniu a skracovanie nepotrebných lehôt. Všeobecnejšie povedané, znižovanie byrokratickej záťaže. Teším sa na diskusiu v Parlamente o spôsobe, akým tieto myšlienky transformovať do praxe.
<P>
Treťou oblasťou, v ktorej budeme rýchlo predkladať návrhy, je Stredomorská únia. Komisia v plnej miere podporuje záväzok k poskytnutiu nového impulzu našej stredozemskej politike.
<P>
Teší ma, že bol dosiahnutý konsenzus o tom, že projekt sa posunie vpred, pričom sa do neho zapojí všetkých 27 členských štátov, čím sa barcelonský proces posunie o krok dopredu. Som veľmi hrdý na dôveru, ktorú Európska rada vyslovila Komisii tým, že nás požiadala, aby sme predložili potrebné návrhy na určenie pravidiel pre túto úniu stredozemského regiónu. Európska rada uznala, že Komisia má najlepšiu pozíciu na to, aby navrhla inštitucionálnu štruktúru, ktorá je v súlade so zmluvou a s množstvom činností a fór, ktoré už existujú. Budeme rýchlo pracovať, aby sme našli správnu inštitucionálnu štruktúru, s cieľom vytvoriť novú úroveň pre ambície, ktorá nám pomôže posunúť sa rýchlo vpred v rámci konkrétnych projektov s našimi partnermi v regióne Stredozemného mora.
<P>
Avšak nemýľme sa, samotné inštitúcie a nástroje nebudú prinášať výsledky. To, čo najviac potrebujeme na to, aby sme ambície premenili na činnosť, je politická vôľa, a to na oboch brehoch Stredozemného mora. Môžeme predložiť návrhy na nové inštitucionálne pravidlá, ale ak neexistuje politická vôľa na obidvoch stranách, nepodarí sa nám dospieť ku konkrétnym výsledkom.
<P>
Viem, že ide o obavu, ktorú chápe množstvo vážených poslancov a samozrejme vás budeme v plnej miere zapájať do ďalšej práce. A naozaj neskôr tento týždeň budem mať možnosť prehovoriť ku Európsko-stredozemskému parlamentnému zhromaždeniu, ktoré zasadne v Aténach.
<P>
Domnievam sa, že zasadnutie Európskej rady bolo skutočne významným krokom vpred. Teraz musí partnerstvo EÚ prinášať výsledky a urobiť z roka 2008 prelomový rok pre Európu.
<SPEAKER ID="011" NAME="Joseph Daul">
v mene skupiny PPE-DE. - (SK) Vážený pán predseda, pán predseda Európskej rady, pán predseda Európskej komisie, dámy a páni, nedávne zasadnutie Európskej rady bolo vo veľkej miere venované určeniu nového cyklu lisabonskej stratégie a konalo sa vo veľmi náročnej medzinárodnej hospodárskej a finančnej situácii. Ukazovatele v rámci Únie sú však v istom smere povzbudzujúce. Viac pracovných miest, miera rastu dosahujúca 2,9 % v roku 2007 a klesajúce rozpočtové deficity.
<P>
Tento pokrok je samozrejme predovšetkým ovocím úsilia reštrukturalizácie podnikov, ale tiež je výsledkom reformnej politiky a riadnej správy na strane väčšiny členských štátov. Komisia toto úsilie podporuje a blahoželám jej k jej odhodlaniu a neustálej práci v tejto oblasti. Vietor vejúci z druhej strany Atlantiku neveští nič dobré a rastové prognózy na rok 2008 sú slabšie, než v aké sme dúfali.
<P>
V takejto súvislosti je veľmi lákavé stiahnuť sa do seba, pozastaviť reformy a chrániť vlastné hranice, čakajúc na jasnejšie dni. Ide o veľké pokušenie a naši politickí oponenti mu príliš často podliehajú, pokušenie minúť peniaze, ktoré nemáme, presvedčiť Európanov o tom, že všetko môže pokračovať, akoby sa nič nestalo. Naša parlamentná skupina skutočne zastáva zodpovednú politiku, politiku pohybu, reformy a solidarity.
<P>
Chceli by sme Komisiu požiadať, aby nám predložila svoje usmernenia hospodárskej politiky a usmernenia pre zamestnanosť, aby mohli byť prijaté v čo najskoršom termíne. Vnútroštátne orgány musia svojim občanom jasnejšie vysvetliť výhody reforiem plánovaných v rámci lisabonskej stratégie. Tieto reformy sa často skresľujú, avšak nedostatočne realizujú. Ešte stále je veľmi náročné, aby bolo ich prítomnosť cítiť. Naša skupina bude v každom prípade pokračovať v ich presadzovaní a namietaní voči tým, ktorí sa, s cieľom zapáčiť sa svojim voličom, usilujú oslabiť ich, či nekonečne odkladať ich realizáciu.
<P>
Dokonca chceme zájsť ešte ďalej a poskytnúť európskej politike vedomostí potrebnú hnaciu silu. Navrhujeme presadzovanie voľného pohybu výskumníkov, študentov a vedeckých pracovníkov a prijatie jednotného systému ochrany práv duševného vlastníctva. Vyzývame na odstránenie prekážok vzájomnému uznávaniu kvalifikácií a modernizáciu európskych univerzít s finančnou podporou EÚ.
<P>
Vážené dámy a páni, druhou úlohou Európskej rady bolo objasnenie podmienok, za ktorých budú realizované ambiciózne ciele v oblasti zmeny klímy, ktoré boli prijaté v marci 2007. Tieto podrobnosti budú zásadné, s cieľom umožniť dotknutým podnikom pripraviť prípadný plán do budúcnosti. Vynakladanie významného úsilia na zníženie objemu emisií v hospodárstve nesmie ovplyvniť konkurencieschopnosť energeticky náročných odvetví.
<P>
Na záver vítam dohodu týkajúcu sa Stredomorskej únie, ktorú navrhlo Francúzsko, Rade na základe skutočnosti, že barcelonský proces neviedol k dosiahnutiu požadovaných výsledkov. Cieľom tejto iniciatívy je posilniť európsko-stredozemské vzťahy. Všetci si uvedomujeme mieru, do akej nás výzvy rozvoja, migrácie a politickej stability v týchto krajinách priamo ovplyvňujú. Preto dúfame, že tento projekt bude bodom zlomu v našich vzťahoch s krajinami Stredozemia, vzťahoch, ktoré musia byť konkrétnejšie, účinnejšie a predovšetkým politickejšie, s cieľom dosiahnuť skutočný mier na Strednom východe.
<SPEAKER ID="012" NAME="Martin Schulz">
v mene skupiny PSE. - (SK) Vážený pán predseda, dámy a páni, hospodárska situácia v Európskej únii je stabilná, avšak stále čelí hrozbe. K takémuto záveru dospela Európska rada. Rast je stále stabilný a zamestnanosť narastá, avšak napriek tomu je hospodárstvo ohrozené. Otázka je, čo je zdrojom tohto nebezpečenstva? Ohrozenie je spôsobené spomalením hospodárskej činnosti v USA, ktoré je jedným z následkov finančnej krízy veľkých korporátnych bánk, inými slovami, investičných bánk, v tejto krajine.
<P>
Pán predseda Barroso, vyhlásili ste, že v rámci jedného zo záverov Rada tvrdí, že v Európskej únii musíme byť pripravení prijať činnosť zameranú na reguláciu a dohľad, ak to bude potrebné, v reakcii na tento vývoj na medzinárodných finančných trhoch. Dovoľte mi opýtať sa, kedy, ak nie teraz, by mal byť poskytnutý podnet na začiatok tejto iniciatívy? Teraz je čas pozrieť sa zblízka na presné mechanizmy, ktorými kapitalizmus "divokého Západu" vykonávaný investormi na medzinárodných finančných trhoch ohrozuje európsky hospodársky rast. Podľa môjho názoru mala Európska rada ako jeden zo svojich záverov stanoviť oveľa podrobnejším spôsobom, ktoré nástroje by sme mali využívať, s cieľom vykonať túto kontrolu.
<P>
(potlesk)
<P>
Vážený pán predseda, uvedomili sme si skutočnosť, že táto Rada sa snaží hovoriť trochu podrobnejšie o sociálnom rozmere v Európe. Avšak namiesto ponúknutia koherentného konceptu sa tomuto rozmeru venuje útržkovito. Piata sloboda je napríklad, pán predseda vlády Janša, súčasťou sociálnej politiky. Máte pravdu, vedomosti sú silou, to je úplne správe. Vedomosti však tiež vytvárajú príležitosti na prístup k hospodárskemu rozvoju vo svete a vedomosti vytvárajú príležitosti na výhodu v neustále sa meniacom pracovnom trhu.
<P>
Vo všetkých profesijných odvetviach je najlepšie umiestneným pracovník, ktorý je vysoko kvalifikovaný, ktorý má prístup k vedomostiam a ktorý je v pozícii, že si môže neustále aktualizovať vedomosti. Z tohto dôvodu je prístup k vedomostiam tiež prístupom k sociálnej spravodlivosti. Keď hovoríme o sociálnej dimenzii Európy, znamená to pre nás, že musíme prijať celkový prístup. Neznamená to len občas utrúsiť poznámku týkajúcu sa sociálnej politiky. Preto z nášho pohľadu, z pohľadu Socialistickej skupiny, Rada opäť raz sklamala naše očakávania v súvislosti so sociálnym rozmerom Európy.
<P>
Preto sme s veľkým záujmom počúvali, keď ste povedali, že Komisia plánuje vykonať koherentné hodnotenie sociálneho rozmeru vnútorného trhu, sociálneho rozmeru Európskej únie toto leto a bude nám prezentovať výsledky tohto procesu. Využijeme to ako meradlo na zhodnotenie vašej činnosti. Vaším cieľom je dosiahnuť pokrok v tejto oblasti a my budeme sledovať, ako sa vám to darí. Avšak vašu činnosť budeme hodnotiť aj v inom zmysle. Nie je prijateľné, aby Rada, a teraz mi dovoľte obrátiť sa na vás, pán predseda vlády Janša a na vás, pán predseda Komisie, ignorovala stanoviská Európskeho parlamentu.
<P>
Mám tu zoznam oficiálnych dokumentov predložených Rade. Obsahuje osem dokumentov predložených rôznymi zloženiami Rady, stanovisko EHSV na tému pracovné príležitosti pre prioritné skupiny obyvateľstva (lisabonská stratégia) a uznesenie Výboru regiónov. Nie je medzi nimi jediný dokument Európskeho parlamentu, dokonca ani dokument, ktorý sme vypracovali k lisabonskej stratégii. Podľa názoru mojej skupiny ide o poľutovaniahodnú situáciu, pretože dokazuje, že sociálny rozmer, samotný Európsky parlament a názor tohto Parlamentu neberiete dostatočne vážne.
<P>
(potlesk)
<P>
Bolo dosiahnutých niekoľko výsledkov. To mi povedali moji kolegovia, keď sme sa ich počas diskusie našej skupiny opýtali, čo si myslia o politike zameranej na klímu. Áno, je pravdou, že zmena klímy je kľúčovou výzvou, ktorej čelíme a na tomto zasadnutí Rady bol dosiahnutý významný pokrok, pričom bola dosiahnutá rovnováha medzi požiadavkami politiky zameranej na klímu na jednej strane a požiadavkami priemyslu na strane druhej. Dosiahnutie tejto rovnováhy je úlohou pre všetky inštitúcie.
<P>
Len aby nedošlo k žiadnemu nedorozumeniu. Existujú istí priemyselní lobisti, ktorí si takéto vyhlásenia Rady vysvetlia tak, že neexistuje dostatok kontrol a dostatočný tlak na priemysel. V skutočnosti je opak pravdou. Naše ciele v oblasti klímy dosiahneme len vtedy, ak bude priemysel zohrávať svoju úlohu. Zároveň jednou ranou však dosiahneme svoje ciele len vtedy, ak umožníme priemyslu, aby zohrával svoju úlohu. Obidva aspekty sú zásadné. Ak chceme riešiť problém so zmenou klímy, musíme tak robiť v Európe, a preto medzinárodné dohody oprávnene poskytujú európskemu priemyslu šancu, aby na rovnakom základe konkuroval inému priemyslu kdekoľvek na svete. Tento záver je správny a veľmi nás teší.
<P>
Dovoľte mi na záver poznámku ku Stredomorskej únii, ktorá sa spomína na strane 19 záverov a sama osebe predstavuje ďalší signál zo strany Rady. Teší nás, že sa táto záležitosť objasnila a máte pravdu v tom, čo ste hovorili o susedskej politike v regióne Stredozemného mora. Pán predseda vlády Janša správne zdôrazňuje, že politika partnerstva tu musí so sebou priniesť politiku partnerstva na inom mieste. Môj kolega, pán Swoboda, vyjadrí o chvíľu pripomienky k východnému rozmeru, najmä v mene našej skupiny, keďže plánujeme predložiť našu vlastnú sériu návrhov v tejto oblasti.
<P>
Dovoľte mi, aby som svoj príspevok ukončil pochvalne. Toto bolo normálne zasadnutie Rady. Zlyhalo v oblasti sociálnej politiky, to sa však už stalo štandardom v Európskej únii, avšak ide o problém, ktorý je možné riešiť. Pokiaľ ide o Stredomorskú úniu, bolo to regulárne rokovanie. Boli sme svedkami využitia tzv. metódy helikoptéry, ktorá rozvíri búrku prachu, a predtým, ako sa prach usadí, opäť vzlietne. V tomto prípade potrebujeme niečo konkrétnejšie, máte celkom pravdu. Ak máme dosiahnuť tieto hmatateľné výsledky, a túto záverečnú vetu adresujem vám, pán predseda, musíme ich dosiahnuť prostredníctvom spolupráce s Európskym parlamentom. Skutočnosťou je, že čokoľvek, o čom sa rozhodne v rámci Stredomorskej únie, vyžaduje financovanie Európskeho parlamentu, preto je neskutočne dôležité, aby sa v záveroch stanovovalo, že Európsky parlament bude v plnej miere začlenený do budúcich štruktúr Stredomorskej únie.
<P>
Ďakujem veľmi pekne za vašu pozornosť. Chcel by som tiež poďakovať našim neustále veselým kolegom z CSU, ktorí dnes preukázali toľko trpezlivosti.
<P>
(potlesk)
<SPEAKER ID="013" NAME="Adina-Ioana Vălean">
v mene skupiny ALDE. - Vážený pán predseda, jedna vec je istá, bez nátlaku spoločnej činnosti a zodpovednosti bude členských štátom chýbať vôľa zasiahnuť v oblasti zmeny klímy, a teda nepríjemná pravda pre EÚ je, že závery zo samitu sú často vo väčšej miere cvičením v rétorike ako skutočným výsledkom. Už teraz môžeme pozorovať, ako sa členské štáty snažia obrúsiť hrany a náklady na vlaňajších politických záväzkoch napriek tomu, že Sternova správa z roku 2006 varuje, že náklady na činnosť budú oveľa nižšie ako neskoršie náklady za nečinnosť. Tón konečných záverov v niektorých miestach naznačuje, že naliehavosť a imperatív reakcie na zmenu klímy sa pomaly vytrácajú. Bude to znamenať katastrofu pre našu klímu, ako pre našu dôveryhodnosť.
<P>
V tejto diskusii sa istým spôsobom opomína energetická účinnosť, najjednoduchší a nákladovo najúčinnejší spôsob, akým znížiť celkový objem emisií. V skoršom návrhu záverov Rady sa členské štáty zaväzovali k 10 % zníženiu využívania energie vo vládnych budovách a vozových parkoch, avšak dnes sa v záveroch uvádza "dosiahnutie výrazného pokroku". Bolo by to malé, avšak významné gesto dokazujúce, že vlády idú ostatným príkladom. Skutočne by sa mali využiť daňové nástroje na podporu ekologickejšieho správania sa. Systém ETS sa preukázal ako dobrý a bol prijatý za svetovú normu na poskytovanie hospodárskych stimulov na zníženie objemu emisií. Ekologické dane, akou je zníženie sadzieb DPH, môže mať tiež podobný vplyv prostredníctvom dopytu po automobiloch s nízkou spotrebou a domácich spotrebičov s nízkou spotrebou.
<P>
Aby som sa venovala aj hospodárskym aspektom samitu, v záveroch sa všade uvádza, že základy hospodárstva EÚ sú pevné, avšak takto sa na tento výsledok nepozerá množstvo našich občanov, ktorí platia vyššie účty a sú čoraz viac zadlžení, čo by nás malo vystríhať pred nadmerným optimizmom.
<P>
Je vhodné pripomenúť hlavné zásady lisabonskej stratégie, ktorými sú štrukturálne reformy, daňová disciplína a zacielené investície vo výrobných oblastiach, ktoré v budúcnosti povedú k rastu. Členské štáty EÚ nedokážu, okrem jednej či dvoch cenných výnimiek, plniť svoj záväzok investície 3 % zo svojho HDP na výskum a vývoj. Dnes hovoríme o piatej slobode pre vedomosti a inováciu, ale nemali by sme zabúdať, že sa nám ešte nepodarilo ukončiť pôvodné štyri slobody, najmä v oblasti voľného pohybu pracovnej sily a služieb v rámci celej EÚ.
<P>
A na záver sa podpora pre MSP správne stanovuje za kľúč k hospodárskemu rastu a inovácii. Musíme umožniť, aby MSP využívali všetky výhody vnútorného trhu, pričom Rada by mohla dosiahnuť mnoho pre európsku konkurencieschopnosť prostredníctvom úspešného uzatvorenia nekonečnej polemiky o európskom patente a štatúte európskej súkromnej spoločnosti. V záveroch Rady sa opatrne stanovuje, že výzvou je dosiahnutie výsledkov. Parlament ich za seba určite dosiahne.
<SPEAKER ID="014" NAME="Brian Crowley">
v mene skupiny UEN. - Vážený pán predseda, chcel by som poďakovať úradujúcemu predsedovi Rady a predsedovi Komisie za ich dnešné príspevky. Je celkom zaujímavé, že keď hovoríme o ohrození rastu a hospodárstva, mnoho ľudí sa vráti k svojmu štandardnému stanovisku. Buď ste za kapitalizmus, alebo ste proti kapitalizmu. Nikdy nevidia, že existuje aj miesto v strede a oblasť, v ktorej môžete vyvíjať svoju činnosť. Medzi investormi sa dlho hovorí: "Keď na uliciach tečie krv, dajú sa zarábať peniaze."
<P>
Realitou je, že skutočným ohrozením tvorby pracovných miest a hospodárskeho rastu v rámci Európskej únie nie ani tak kríza na trhu s rizikovými hypotekárnymi úvermi v Amerike, ale naša neschopnosť alebo nechuť riskovať a byť inovatívni v hľadaní príležitostí v týchto krízových oblastiach.
<P>
Je zaujímavé, že ak sa obzriete za seba na uplynulých 100 rokov, buď USA alebo Európska únia boli v každom štádiu priemyselného rozvoja a v každom štádiu hospodárskeho rozvoja v centre vytvárania nového hospodárskeho vzostupu, pretože problém, ktorý sa objavil v niektorých oblastiach, sa v inej oblasti stal príležitosťou, ktorá bola využitá.
<P>
Jedným z úspechov zasadnutia Európskej rady je, že Rada si uvedomila, že existujú riziká a nebezpečenstvá, či už je to zmena klímy alebo skutočnosť, že požiadavky na technológie inováciu sa zvyšujú alebo že MSP sú zaťažené regulačným bremenom, avšak existujú tu aj príležitosti. Dnešným prijatím opatrení môžeme na dlhodobú perspektívu nazerať z pohľadu Konfuciovej analógie, ktorú uviedol pán predseda vlády: zasadením stromu sa dívame 10 rokov dopredu.
<P>
To je reálny spôsob, akým môžeme dosiahnuť skutočný rast a rozvoj v rámci Európskej únie v krátkodobom horizonte, ako aj spôsob vytvorenia pevných základov na dlhšie obdobie, a to napriek tomu, že niektoré z novinových titulkov, ktoré čítate, vám povedia negatívne veci. Dnešný titulok v jednom z denníkov sa týka prevzatia spoločnosti Jaguar a Land Rover indickou spoločnosťou, čím chce poukázať na príklad, akým sa hospodárska sila presúva zo Západu na Východ. Skutočnosťou je, že korporátne a štátne investičné fondy investujú do priemyslu a investujú do podnikania. Musíme nájsť spôsob, aby sme nielenže zachytili tieto investície a fondy, ale aby sme aj zabezpečili, že dividendy sa vrátia do našich hospodárstiev, čím vytvoria silnejší hospodársky rast a povedú k tvorbe väčšieho počtu pracovných miest.
<P>
Keď hovoríme o inovácii a technológii, je dôležité mať na pamäti, že 73 % pracovnej sily v Európskej únii, ktorá bude pracovať v roku 2017, už dnes pracuje. Avšak len 10 % technológie, ktorú budeme v roku 2017 používať, existuje už dnes. Preto je zásadne dôležitá požiadavka na ďalšie investície do vzdelávania našich ľudí, do zvyšovania ich kvalifikácie, do poskytovania nových školení a nových vedomostí, aby sa uplatnili v nových hospodárstvach.
<P>
Mojou poslednou poznámkou je, a pán Schulz o tejto záležitosti už rozprával významným spôsobom, že úspech Európskej únie za uplynulých 20 rokov bol predpovedaný na základe duálneho prístupu k hospodárskemu rastu a sociálnemu rozvoju a ochrane. Jedno nemôže existovať bez druhého. Musíme zabezpečiť, aby sa vo všetkých štádiách nášho hospodárskeho rozvoja nielen bohatí stávali bohatšími, k tomu bude dochádzať tak či tak, ale aby sme mali väčšiu príležitosť preukázať štedrosť a solidaritu medzi našimi národmi - nielen na trhoch s energiami, nielen na finančných trhoch, aby sme zabezpečili, že všetci môžeme využívať výhody z rastu a tvorby pracovných miest, ktoré sme dosiahli.
<SPEAKER ID="015" NAME="Rebecca Harms">
v mene skupiny Verts/ALE. - (SK) Vážený pán predseda, pán úradujúci predseda, pán predseda Komisie, z tejto diskusie začínam mať dojem, že sa rozprávame o dvoch úplne odlišných udalostiach. V mene svojej skupiny som sa na zasadnutí Rady zúčastnila ako pozorovateľka, ale z tohto podujatia som vôbec nenadobudla pocit, že jeho cieľom je vytvoriť nové, pokročilejšie spoločné iniciatívy v oblasti politiky klímy, napríklad.
<P>
Môžete si spomenúť, že krátko pre zasadnutím Rady prezentoval Javier Solana svoj scenár zmeny klímy z bezpečnostného hľadiska. Keby Zelení predložili takúto správu, v ktorej sa uvádza, ako zmena klímy podnieti konflikty všade na svete, čím sa zintenzívni tlak najmä na rozvinutý svet, každý by pravdepodobne povedal: "Zelení sa zbláznili, keď predkladajú takéto apokalyptické scenáre."
<P>
V skutočnosti je v správe Javiera Solanu množstvo pravdy a prekvapuje ma, že Rada neprevzala žiadny zo silných prvkov, ktoré v nej predstavuje. Naozaj v oblastiach, kde by mala byť konzistentnejšia s tým, čo bolo prezentované vlani, vidíme väčšie rozdiely. Konkrétne naša spolková kancelárka Angela Merkelová, na ktorú som bola vlani taká hrdá, bola osobou, ktorá sa zastávala oddialenia, spomalenia a výnimky. Nerobme si žiadne ilúzie. Ak prijmeme pravidlá s výnimkami pre európsky priemysel v obchodovaní s emisnými kvótami, na ktoré sa teraz Rada zameriava, musíme od začiatku akceptovať, že Rada zlyhala. Domnievam sa, že ide o veľmi negatívny signál, aký by sme mohli vonkajšiemu svetu poslať, ak hovoríme o výnimkách z obchodovania s emisnými kvótami na najbližšie desaťročie. Ako za takýchto podmienok chceme dosiahnuť ambiciózny cieľ, ktorým je zjednotenie sveta v tejto oblasti, v Poznani alebo v Kodani?
<P>
Podľa môjho názoru to, čo sa deje je proroctvom, ktoré plní samotný prorok. Dovoľte mi to v mene mojej skupiny povedať jasne. Chceme riadne obchodovanie s emisnými kvótami, nie výnimky. Radšej budeme na našich vonkajších hraniciach chrániť európsky priemysel, ktorý je udržateľný, akoby sme sa mali podvoliť tlaku v tomto kľúčovom okamihu v procese súvisiacom s klímou, ktorý vyvíjajú oceliarske a automobilové odvetvia a iní lobisti, ktorí ako sa dozvedáme z nedávnej správy, už dnes priamo a samozrejme vo veľkom rozsahu vplývajú na rozhodnutia prijímané v Bruseli.
<P>
Podľa môjho názoru nešlo o ambiciózny samit, išlo o zbabelé stretnutie. Nie je to len kvôli novej úlohe Angely Merkelovej, ktorá prestala plniť svoju funkciu kancelárky pre klímu. Rovnako to bolo aj kvôli skutočnosti, že tak veľa krajín v Európe koná samostatne. Niektoré krajiny rokujú samostatne o pravidlách udeľovania víz. Iné diskutujú o ich vlastnom prístupe k protiraketovej ochrane s Američanmi. V prípade otázky Kosova alebo v oblasti energetickej bezpečnosti neexistuje jednotné stanovisko. Nemci si vedú vlastné obchody s ruským Gaspromom a Taliani a Maďari podnikajú samostatne. Stredomorská únia bola len myšlienkou pána Sarkozyho, aby ochránil dovoz uránu do Francúzska, ktorého protihodnotou je vývoz zbraní a jadrovej technológie. Podľa môjho názoru celkový rámec tohto samitu bol výnimočne slabý a jeho výsledok negatívne ovplyvňujú nadmerná roztrieštenosť a príliš málo spoločného. Pre mňa je ambiciózny prístup jedna vec a zbabelosť druhá, pričom môj celkový dojem z tohto samitu je skôr zbabelosť. Určite to nie je dobré, ale čo je horšie je nedostatok úprimnosti v tomto Parlamente týkajúcej sa tohto samitu.
<SPEAKER ID="016" NAME="Dimitrios Papadimoulis" LANGUAGE="SK">
Vážený pán predseda, pán predseda Komisie, pán úradujúci predseda Rady, je pochopiteľné do určitej miery, že ste sem dnes prišli a snažili sa prikrášliť výsledky samitu. Avšak očakával som od vás viac úprimnosti a skromnosti.
<P>
Namiesto jednoduchého gratulovania si a chválenia jedného pred druhým, by som od vás očakával aj poznámky k nedostatkom vašej politiky a k vašim nedostatkom. Očakával by som, že budete hovoriť o sociálnom programe a sociálnom zlyhaní, ktoré bolo podozrivé svojou neprítomnosťou v diskusiách na samite: 70 miliónov chudobných, z ktorých 20 miliónov predstavujú deti.
<P>
Namiesto toho, aby ste hovorili "vytvorili sme pracovné miesta", by ste mali povedať, že tieto miesta sú zle platené, uplatňujú sa na ne flexibilné pracovné podmienky a že 20 miliónov pracovníkov v Európskej únii je chudobných. Tiež by ste mali hovoriť o priebežnom preskúmaní vašich vlastných lisabonských cieľov, pán Barroso. Z troch pilierov lisabonskej stratégie (konkurencieschopnosť, životné prostredie, súdržnosť) ste odstránili sociálnu, regionálnu a územnú súdržnosť a bagatelizovali ste environmentálne záležitosti.
<P>
Pokiaľ ide o tému zmeny klímy, sám úradujúci predseda priznal, že množstvo členských štátov, ktoré sa stretli na zasadnutí Rady sa od začiatku snažilo okresať váš balík návrhov, pán Barroso, v záujme konkurencieschopnosti. Namiesto toho, aby preskúmali, akým spôsobom môžu mať ambicióznejšie a záväznejšie ciele, keď pôjdu do Kodane, sa Komisia a Rada snažia udeliť výnimky veľkým priemyselným odvetviam a hospodárstvu.
<P>
Na záver by som chcel zdôrazniť, že v čase, keď aj najfanatickejší neoliberáli na svete objavujú význam verejného zásahu, v čase, keď oslabujú burzy cenných papierov a v čase úverovej krízy Rada a Komisia ani len nedovolia, aby sa dogmaticky jednostranná, nekontrolovaná Centrálna banka zaoberala niečím iným ako infláciou, aby zabudla na riziko, ktoré pre európske hospodárstvo predstavuje hospodárska kríza alebo nulový rast.
<P>
(potlesk)
<SPEAKER ID="017" NAME="Johannes Blokland">
v mene skupiny IND/DEM. - (SK) Na minuloročnom jarnom samite Európska rada vyjadrila svoje želanie ambicióznej politiky v oblasti klímy. Toto želanie sa splnilo 23. januára v podobe legislatívnych návrhov, ktoré tento Parlament s radosťou prijal. Som presvedčený, že na to, aby sme boli efektívni, musíme zabezpečiť, že bude dosiahnutá konštruktívna dohoda medzi Radou a Parlamentom ešte pred stretnutím v Postupime, a preto sa musíme vyhnúť postupom, ktoré by znemožnili prijatie dohody v prvom čítaní. Takáto dohoda si vyžaduje flexibilnosť na strane Parlamentu a určite aj na strane Rady.
<P>
Úsilie Európskej únie je hodnotné, avšak bolo by oveľa hodnotnejšie, keby sa celé medzinárodné spoločenstvo venovalo záležitostiam životného prostredia a klímy. Na konferencii v Bali bol prijatý významný krok. Teší ma, že Rada sa bude naďalej usilovať o dosiahnutie dohody so všetkými účastníkmi v Postupime.
<P>
Lisabonská stratégia sa energicky realizuje, čo je výsledkom minuloročného jarného samitu. To sú dobré správy. Vypovedajú o tom, že hlavy štátov alebo vlád chápu potrebu sociálneho rozmeru. Mohol by nám úradujúci predseda Rady, pán Janša, povedať viac k tejto otázke? Môžeme očakávať nejaké dodatočné návrhy?
<P>
A na záver by som dodal, že sloboda prejavu je dobrá vec. Vypovedá o dospelom prístupe, ktorý je veľmi rozumný. V Holandsku poslanec parlamentu nakrúca kontroverzný film o islame. Dúfam, že Európa zaujme jednotné stanovisko v prípade, že spôsobí nečakané reakcie.
<SPEAKER ID="018" NAME="Roger Helmer" AFFILIATION="NI">
Vážený pán predseda, závery predsedníctva zo zasadnutia Európskej rady obsahujú všetky zvyčajné klišé týkajúce sa sociálneho rozmeru a MSP a úplne stroskotávajú na riešení hlavných problémov európskych hospodárstiev, ktorými sú skutočnosti, že Európa je nadbytočne zdanená a nadbytočne regulovaná, a preto nie je schopná čeliť výzvam svetovej hospodárskej súťaže. Mohol by som povedať, že táto správa je tiež výnimočná kvôli tomu, čo sa v nej vynecháva. Veľa počúvame o lisabonskom procese, avšak skutočne počujeme len veľmi málo o Lisabonskej zmluve, ktorá ako všetci vieme je v skutočnosti neúspešnou ústavou.
<P>
Napriek všetkým sľubom daným európskym občanom, sme sa túto zmluvu vo väčšine členských štátov rozhodli ratifikovať bez usporiadania referenda. Toto rozhodnutie sme urobili, pretože sme si vedomí, že ľudia by nám svoj súhlas neposkytli. V regióne, z ktorého pochádzam, nedávne tajné voľby dokázali, že takmer 90 % voličov je proti ratifikácii zmluvy. Toto je neuposlúchnutie hlasu demokracie.
<P>
Dnes poobede budeme diskutovať o otázke Tibetu, avšak predtým ako začneme prísne kritizovať, by sme sa snáď mali pozrieť veľmi pozorne na vlastný profil demokratickej zodpovednosti. Zatiaľ by sme sa naozaj mali venovať otázke Tibetu a odsudzovať Čínu za jej poburujúce správanie a popieranie práv. Domnievam sa, že nadišiel čas, aby sme vážne zvážili, či sa slobodné národy môžu zúčastniť na oslavách olympijských hier, ktoré sa toto leto konajú v Pekingu.
<SPEAKER ID="019" NAME="Giles Chichester" AFFILIATION="PPE-DE">
Vážený pán predseda, v rámci uvítania záverov Rady by som svoje poznámky chcel zamerať na oddiel nazvaný "Zmena klímy a energetika". Mnohí tieto záležitosti označili za najdôležitejšie, ktorým v dnešnom svete čelíme a je dobré, že EÚ zohráva vedúcu úlohu pri boji proti zmene klímy.
<P>
Máme však istú minulosť, pokiaľ ide o prijímanie veľmi ambicióznych cieľov, ktoré ako sa ukázalo, je zložité dosiahnuť. Preto vítam náznaky obozretnosti, ktoré cítim v určitých častiach textu. Podporujem výzvy na prechod k hospodárstvu využívajúcemu nízky objem uhlíka, ktorý by sa uskutočnil spôsobom, ktorý je v súlade s trvalo udržateľným rozvojom EÚ, konkurencieschopnosťou, bezpečnosťou dodávok a riadnymi a udržateľnými verejnými financiami v EÚ najmä, keď tento spôsob bude prepojený s uvedomením si rizika súvisiaceho s presunom emisií CO2 alebo presunom európskych pracovných miest a keď sú tieto výzvy naviazané na výzvu ku flexibilite pri dosahovaní národných cieľov v oblasti obnoviteľných zdrojov. Domnievam sa, že sme príliš mnohokrát zdôrazňovali zdroje obnoviteľnej energie ako cieľ, než ako prostriedok na dosiahnutie cieľa, pretože som úplne presvedčený o tom, že obnoviteľné zdroje nie sú jediným riešením. Zdá sa mi, že by sme sa radšej mali zamyslieť nad naším reálnym cieľom, ktorý si myslím, že je minimálne zníženie objemu emisií CO2 o 60 % do roku 2050 a mali by sme preskúmať sériu možností, ktoré máme k dispozícii na jeho dosiahnutie. Prostredníctvom zásady rozdelenia záťaže sme si už uvedomili, že v rôznych členských štátoch je energetická situácia odlišná, tak prečo by sme sa nemali obmedziť na stanovenie tohto cieľa a umožniť členským štátom, aby sa sami rozhodli, akým spôsobom ho dosiahnu. V tejto súvislosti by som chcel oceniť vládu Veľkej Británie, čo nerobím často, za jej vyhlásenia o prognózach pre jadrovú energetiku.
<SPEAKER ID="020" NAME="Hannes Swoboda" AFFILIATION="PSE">
Pán predseda, existuje oveľa viac a lepších dôvodov na podporu britskej vlády, avšak dovoľte mi venovať sa môjmu príspevku.
<P>
(DE) Chcel by som upozorniť na dva body, kde sa domnievam, že výsledky samitu nedokázali splniť naše očakávania, konkrétne ide o energetickú politiku a energetickú bezpečnosť. Pán predseda Komisie, keď bola vytvorená vaša Komisia, požadovali sme, aby dvaja komisári, ktorí sú zodpovední za vonkajšie vzťahy a energetiku, zohrávali v tejto oblasti veľmi iniciatívnu úlohu.
<P>
Zo strany Rady tiež nešlo o vysoký vklad a všetko, čo tu dnes vidím sú zovšeobecnenia. Ak si správne spomínam, keď Thomas Ilves navštívil Parlament v Štrasburgu, zdôraznil, že Rusko disponuje susedskou politikou a vonkajšou energetickou politikou. Žiaľ, toto nie je náš prípad a je to nevýhoda, pokiaľ ide o našu konkurencieschopnosť. Je čas, aby sme zabudli na zovšeobecnenia a prijali praktické opatrenia. Dúfam, že do najbližšieho letného samitu, ktorý sa koná v júli, budú na stole skutočné návrhy na sústredenú činnosť.
<P>
Druhý bod, ktorý načrtol už aj Martin Schulz, sa týka záležitosti Stredomorskej únie a Čiernomorskej únie. Obávam sa, že našej spolupráci s krajinami stredozemského regiónu a regiónu Čierneho mora chýba rovnováha. Sú skutočne krajiny ako Ukrajina, Moldavská republika, Gruzínsko a iné, ako napríklad krajiny južného Kaukazu, skutočne menej významné? Majú menšie právo, sú v menšej miere než krajiny Stredozemia oprávnené na intenzívnejšiu spoluprácu? Myslím si, že nie.
<P>
Podobne ako Martin Schulz a ostatní členovia mojej skupiny som aj ja veľkým zástancom Stredomorskej únie ako "nútenej" barcelonskej únie, či barcelonského procesu. Napriek tomu by som bol radšej, keby Komisia predložila nejaké ukončené návrhy a od začiatku vyjasnila, že únia medzi Európskou úniou a krajinami regiónu Stredozemného mora musí a bude vyvíjať svoju činnosť a že srdcom tejto únie je aj zo správneho, aj z politického hľadiska Európska únia. Plánujeme niečo podobné pre krajiny regiónu Čierneho mora, pretože oblasti, akými sú energetická bezpečnosť, migrácia a životné prostredie, všetky ovplyvňujú nielen región Stredozemia, ale rovnakým spôsobom aj región Čierneho mora.
<P>
Z tohto dôvodu pán úradujúci predseda, vám naša skupina predloží návrhy a predloží návrhy aj vám, pán predseda Komisie. Dúfame, že samit, ktorý sa uskutoční v júni poskytne príležitosť na nájdenie rovnováhy, pretože pre vás ako predsedu vlády svojej krajiny a úradujúceho predsedu Rady je tiež dôležité raz a navždy vyjasniť, že obe spoločenstvá sú významné. Bol som trochu prekvapený, pán predseda Komisie, že ste hovorili len o Stredomorskej únii a vôbec ste nespomenuli región Čierneho mora. Domnievame sa, že oba tieto regióny sú dôležité. Sme za vytvorenie susedskej politiky na nových kvalitatívnych základoch. V krátkom čase teda naša skupina predloží sériu návrhov.
<SPEAKER ID="022" NAME="Lena Ek" AFFILIATION="ALDE">
Vážený pán predseda, chcela by som pogratulovať predsedníctvu k výsledku jarného samitu a skutočnosti, že podrobnosti diskusií o novej lisabonskej stratégii sa zakladajú na skutočne udržateľnom hospodárskom raste, o ktorom sa domnievam, že je úplne nevyhnutný.
<P>
Teraz musíme čeliť ťažkostiam, ktoré sa objavili na finančných trhoch. Musíme čeliť problémom súvisiacim so zmenou klímy. Tieto sa často opisujú ako "problémy európskeho priemyslu", avšak chcela by som vám pripomenúť, že moderný, energeticky účinný priemysel založený na vedomostiach je priemyslom, ktorý prežije. Preto musíme investovať viac finančných prostriedkov do inovácie a výskumu a dúfam, že to budete mať na pamäti, keď otvoríme diskusie o rozpočte a budete presadzovať stanovisko Parlamentu, ktorým je financovanie inovácie a výskumu.
<P>
Tiež by som vám chcela pripomenúť, v akej dobe sme sa ocitli. V dobe novej priemyselnej revolúcie, podobnej obdobiu, keď sme od pary prešli k elektrine. Kde by bola Európa, keby sme si povedali: "Pozrite, neurobíme nič kým nebudú elektrifikované celé Spojené štáty?"
<P>
A opäť bude priemyslom, ktorý prežije, moderný a energeticky účinný priemysel. Preto musíme byť aj v otázkach klímy neoblomní, keďže to podporuje inováciu a nielen kvalitnejšie životné prostredie. Rovnako je nesmierne účinným jednotný trh pre energetiku.
<P>
Napriek tomu existuje problém v prípade balíka pre energetiku, ako aj balíka pre klímu, ako bolo povedané, ktorý spočíva v prepojení so situáciou MSP. Pretože, ak sa pozriete, najmä na balík týkajúci sa klímy, z pohľadu MSP, zistíte, že ho musíme vyčistiť, aby bol jednoduchší, aby sme zjednodušili pravidlá a postupy, s cieľom vyhovieť klíme a tolerancii, či dokonca podpore, MSP v Európskej únii. Naozaj dúfam, že výsledky tejto práce uvidíme na najbližšom samite.
<P>
Nádej je veľmi dobrá na raňajky, avšak škodlivá v čase obeda, a preto očakávame výsledky.
<SPEAKER ID="023" NAME="Predseda">
Pani Eková, je skutočne významné počuť vaše rozsiahle myšlienky v tomto Parlamente.
<SPEAKER ID="024" NAME="Mario Borghezio" AFFILIATION="UEN">
(SK) Vážený pán predseda, dámy a páni, na zozname 500 najlepších spoločností na svete, je pre tie európske charakteristická zaostalosť v porovnaní so spoločnosťami z USA a rozvíjajúcich sa krajín. Nie je dostupná žiadna ľahko získateľná finančná podpora, najmä pre MSP a keďže MSP požičajú prostriedky len retailové banky, mali by sme ich podporovať, nie im klásť prekážky.
<P>
Okrem toho, zatiaľ čo tu v tomto Parlamente diskutujeme, hovorca tibetského exilového parlamentu oznamuje, či zdôrazňuje, masakru, ktorá sa odohráva v jeho krajine, kým my diskutujeme vo svojej mierovej Európe. V Tibete, kde sa ľudia vraždia, vaše múdre slová o účasti na olympijských hrách budú pôsobiť vážene a odvážne, pán predseda. Na druhej strane nám pán Solana hovorí, že on pôjde. Chcel by som vedieť, koho bude zastupovať. Európu bánk, Európu podnikov a obchodu, nie však Európu ľudí.
<P>
My v Padánii stojíme za tibetským národom, ktorý bojuje za svoju slobodu, za svoje právo na sebaurčenie, právo sankcionované podľa Charty OSN o ľudských právach a tiež aj EÚ.
<SPEAKER ID="025" NAME="Ilda Figueiredo" AFFILIATION="GUE/NGL">
(SK) Zatiaľ čo sa sociálna situácia v rôznych členských štátoch Európskej únie zhoršuje, Rada nástojí na rozšírení uplatňovania neoliberálnych politík lisabonskej stratégie a paktu stability a flexiistoty, keď si je vedomá, že tým len zhorší sociálne a územné nerovnosti.
<P>
Následkom tohto zisky a výnosy hospodárskych a finančných skupín budú zostávať jednoznačne stabilné na veľmi vysokých úrovniach, pričom sa bude rozširovať množstvo neistých pracovných miest a nízkych miezd. Chudoba a sociálne vylúčenie sa budú udržiavať na vysokej úrovni, ako je tomu už v súčasnosti, pričom budú ovplyvňovať najmä desiatky miliónov žien, detí a starších osôb. Avšak, ako sme mali možnosť vidieť, Rada a Komisia nie sú osobitne znepokojené touto záležitosťou. Zjavne im postačuje trochu rétoriky, proti čomu môžeme len ostro protestovať.
<P>
Čo je skutočne potrebné je prerušenie týchto politík, aby sa mohli podporiť krajiny so slabšími hospodárstvami a aby sa mohli zvýšiť verejné investície, s cieľom skvalitniť a rozšíriť tie verejné služby, ktoré sú nevyhnutné na boj proti chudobe a sociálnemu vylúčeniu. Rovnako by to pomohlo pri vytváraní pracovných miest poskytujúcich práva a rozvíjaní mikropodnikov, malých a stredných podnikov. Finančná kríza v USA a vysoké ceny fosílnych palív a určitých poľnohospodárskych tovarov budú mať osobitne závažné dôsledky, pokiaľ ide o chudobu a sociálne vylúčenie a pocítia ich krajiny so slabším hospodárstvom. Je preto absolútne nevyhnutné, aby sa tieto politiky zmenili, aby sme mohli zabrániť vplyvu ich následkov v Európskej únii, vyhnúť sa zhoršeniu sociálnej situácie a reagovať na obavy, ktoré prejavujú obyvatelia.
<P>
Potrebujeme teda prestávku od neoliberálnych politík lisabonskej stratégie, paktu stability, vysokých úrokových sadzieb Európskej centrálnej banky a podpory poľnohospodárskej výroby biopalív v čase, keď sa trápime nedostatkom potravinových výrobkov. Musíme prijať alternatívne politiky.
<SPEAKER ID="026" NAME="Jens-Peter Bonde" AFFILIATION="IND/DEM">
Vážený pán predseda, toto je jedno z mojich posledných vystúpení v Európskom parlamente. Rozhodol som sa odísť 9. mája a prenechať svoje miesto mojej nasledovníčke, ministerke Hanne Dahlovej, ktorá je zástupkyňou iného pohlavia a generácie a osvieži dánske júnové hnutie (JuniBevægelsen). Mienim ďalej pokračovať vo svojej politickej činnosti. Ako predseda nadnárodnej strany EUDemocratov, nemôžem zanechať svoje celoživotné úsilie o transparentnosť, blízkosť a demokraciu.
<P>
Dosiahli sme veľmi veľa. Vnútorný telefónny zoznam Komisie už nie je tajným dokumentom. Programy a zápisnice zo zasadaní Komisie už tiež nie sú tajomstvom, teda aspoň vo francúzštine. Dnes je ich možné nájsť na internete. Dokumenty 3 000 tajných pracovných skupín Komisie je možné stiahnuť napríklad z mojej internetovej stránky, vďaka Komisii predsedu Barrosa. Od budúceho roku bude možné nájsť na internete aj mená poradcov. Od budúceho roku budeme mať aj úplný zoznam všetkých príjemcov poľnohospodárskych dotácií. Zoznam víťazstiev v oblasti transparentnosti je dlhý.
<P>
Rada sa stále nepoučila. Osemdesiatpäť percent zo všetkých európskych právnych predpisov sa stále prijíma za zatvorenými dverami v rámci 300 tajných pracovných skupín Rady. Zvolení poslanci tohto Parlamentu a národných parlamentov nemôžu sledovať legislatívny proces v Rade. Niekoľko formálnych diskusií a hlasov verejnosti nezahŕňa verejnosť a média. Naliehavo potrebujeme preskúmať náš legislatívny proces. Bez zreteľnej väčšiny hlasov v tomto Parlamente a v Rade by nemal prejsť žiadny právny predpis EÚ. Občania by mali byť schopní vyžadovať od zákonodarcov zodpovednosť. Mali by byť schopní oceniť alebo potrestať nás najbližšie, keď pôjdu k hlasovacím urnám.
<P>
Základom demokracie je schopnosť usporiadať voľby, získať novú väčšinu a potom aj nové právo. Táto základná zásada demokracie nás všetkých zjednocuje. Prečo potom na ňu zabúdať, keď sa delíme o spoločnú zvrchovanosť? Prečo neumožniť, aby legislatívny postup prebiehal úplne transparentne? Prečo Komisia a Rada stále ukrýva podstatnú časť legislatívneho procesu, dokonca aj v rámci tzv. postupu spolurozhodovania, keď nie sme riadne informovaní o obsahu vašich diskusií a rozporoch medzi členskými štátmi? Zvonku budem pokračovať v našom spoločnom boji za transparentnosť. Drahí kolegovia, dúfam, že vy budete v tomto boji pokračovať v rámci tohto Parlamentu.
<SPEAKER ID="027" NAME="Irena Belohorská" AFFILIATION="NI">
(SK) Ďakujem, vážený pán predseda. Vážené dámy a páni, vítam závery jarného samitu Európskej rady, ktorá sa zaoberala podmienkami napredovania realizácie lisabonskej stratégie, ako aj otvorenie nového cyklu lisabonskej stratégie pre rast a zamestnanosť pre roky 2008 až 2010.
<P>
Každý z poslancov Európskeho parlamentu vie, ktorý z bodov tejto stratégie je pre jeho členský štát kľúčový, a preto aj ja si vyberám z ponúkaných záverov ten, ktorý si myslím, že je v dnešnej dobe pre Slovensko dôležitý, a tým je investícia do znalostí a inovácií.
<P>
Je smutné konštatovanie, že napriek tomu, že sme už od roku 2004 plným členom Európskej únie, v ktorej platí pravidlo voľného pohybu osôb, napriek tomu, že sme už aj členovia Schengenu a v krátkej dobe verím, že budeme aj členmi hospodárskej a menovej únie, dodnes sa občania našich štátov stretávajú s prekážkami, netransparentnosťou pri zamestnávaní, veľakrát napriek svojmu vzdelaniu zastávajú miesta, ktoré sú pod ich kvalifikačnou úrovňou, alebo pracujú za ďaleko horších finančných podmienok ako ich kolegovia.
<P>
Veľmi závažným faktom, ktorý ovplyvňuje rovnosť zamestnancov, študentov, vedcov, je aj sťažený a stále neriešený prístup k zdravotníckym službám. Práve z týchto dôvodov podporujem vytvorenie piatej slobody, ktorá sa zakladá na posilnení cezhraničnej mobility výskumných pracovníkov ako aj študentov, vedcov a univerzitných pedagógov. Verím, že to zvýši aj kvalitu a kredibilitu našich vysokých škôl, a tým aj Slovensko prispeje v rámci globalizácie k zvýšenej prestíži Európskej únie.
<P>
Práve odstránením nerovností medzi starými a novými členskými krajinami sa dosiahne to, čo mali na mysli jej zakladatelia. Majme na mysli, že silu reťaze určuje práve jej najslabší článok.
<SPEAKER ID="028" NAME="Othmar Karas" AFFILIATION="PPE-DE">
(SK) Vážený pán predseda, dámy a páni, mám pocit, akoby niektorí z nás stále očakávali nejakú senzáciu. Vzhľadom na východiskový bod a na záležitosti na programe nebol tento samit bežným. Bol oveľa lepší ako by sa mnohí obávali. Bol to dobrý samit a vítam jeho výsledky, avšak je pravdou, že občania očakávajú činnosť a rovnako je potrebné riešiť otázku dôveryhodnosti.
<P>
V deň, keď boli známe výsledky samitu sa ma jedna školáčka opýtala, prečo vôbec týmto výsledkom verím, keďže sa k nim dopracovali a prijali ich presne tí istí ľudia, ktorí nie sú schopní plniť ciele stanovené v Kjótskom protokole a v plnej miere realizovať ciele lisabonskej stratégie. Preto som sa rozhodol zdôrazniť jeden konkrétny bod. Dôveryhodnosť Európskej únie u občanov závisí od toho, či skutočne zrealizujeme to, čo dáme na papier. Teraz potrebujeme spoločnú a hmatateľnú činnosť v rámci schváleného časového rámca, a nie hádky na vnútroštátnej úrovni.
<P>
Realizácia týchto rozhodnutí bude vyžadovať veľmi veľa tvrdej práce. Ak svoju prácu odvedieme poriadne, samit posilní inováciu a konkurencieschopnosť a podporí rast a zamestnanosť, čo sú najlepšie formy sociálnej politiky. Sociálny rozmer považujeme za integrálnu súčasť našej politiky. Neposudzuje sa to len podľa počtu opakovaní slova "sociálny" v dokumente, pán Schulz, ale podľa toho, koľko zodpovednosti a sociálneho záväzku tento dokument obsahuje.
<SPEAKER ID="029" NAME="Linda McAvan" AFFILIATION="PSE">
Vážený pán predseda, chcela by som sa vyjadriť k balíku týkajúcemu sa zmeny klímy.
<P>
Skupina PSE vyjadruje svoju širokú podporu záverom týkajúcim sa zmeny klímy. Veľmi vítame skutočnosť, že sa uznalo, že práve tento rok bude rokom výsledkov. Záväzky boli prijaté minulý rok, avšak teraz celý svet sleduje, ako povedal pán predseda Komisie, či Európa dosiahne výsledky, ku ktorým sa minulý rok v marci zaviazala. Vítame to. Podobne ako vy, dúfame, že dosiahneme najväčší pokrok ešte pred koncom tohto parlamentného obdobia, ak teda samozrejme môžeme dostať správny balík. Budeme na to pozorne dohliadať.
<P>
Chcela by som sa vyjadriť k trom osobitným bodom. V prvom rade ide o zachytávanie a skladovanie uhlíka. Máte pravdu, keď zdôrazňujete túto skutočnosť ako veľmi dôležitú. Avšak nikde neuvádzate, akým spôsobom budeme financovať ukážkové projekty, ktoré Európa musí rozbehnúť v najbližších niekoľkých rokoch. Dúfam, že vy a Komisia veľmi rýchlo zameriate pozornosť na túto skutočnosť. Bez financovania túto technológiu nespustíme a bez financovania nebude ani fungovať.
<P>
Druhým bodom sú biopalivá. Domnievam sa, že je všeobecne akceptované, že musíme disponovať stratégiou pre udržateľné biopalivá, ak sa k nej nedostaneme, budeme musieť opätovne preskúmať ciele, ktoré sme si stanovili.
<P>
Tretím bodom je systém obchodovania s emisnými kvótami. Zaviazali ste sa k dvom veľmi dôležitým zásadám, ktorými sú skutočnosť, že existuje jediné európske obmedzenie a skutočnosť, že trajektória objemu emisií klesá. Bez týchto dvoch prvkov, neexistuje životaschopný systém obchodovania s emisnými kvótami. Všetky problémy prvej fázy sa vyskytli, pretože sme nedisponovali týmito prvkami, preto sú v tejto chvíli veľmi nápomocné.
<P>
Rovnako ste uznali problém s presunom emisií CO2. Uvedomujeme si, že ide o skutočné obavy pre občanov, odborové zväzy, zamestnávateľov a potrebujeme túto záležitosť preskúmať. Moja skupina pripisuje veľký význam zabezpečeniu, aby sme v Európe zachovali konkurencieschopnosť a pracovné miesta.
<P>
Rovnako v odseku 20 uvádzate flexibilitu. Spomínate ju tam trikrát. Avšak dúfam, že je nám všetkým jasné, o čom hovoríme, keď hovoríme o flexibilite, pretože si nesmieme flexibilitu zamieňať s konkrétnym vykonávaním činnosti. Tam vonku čaká armáda lobistických skupín a všetky zo svojich odvetví robia osobitné prípady. Existuje len jeden osobitný prípad, a tým je planéta. Musíme si to všetci zapamätať. Každý podnik, každá krajina a každý občan sa bude musieť snažiť. Musíme diskutovať o spôsobe, akým si toto úsilie rozdeľujeme, nie či sa snažíme alebo nie.
<SPEAKER ID="030" NAME="Diana Wallis" AFFILIATION="ALDE">
Vážený pán predseda, naši občania sú znepokojení, podráždení a neistí, pokiaľ ide o zmenu klímy a energetickú bezpečnosť - samozrejme a iní sa tomu venovali, ale trápi ich aj ich finančná bezpečnosť. A akú odpoveď im poskytujeme? Počkajme a uvidíme.
<P>
V týchto záveroch sa veľmi často nespomína právo našich občanov ako investorov, dôchodcov, ako spotrebiteľov. Dôvera spotrebiteľa a MSP môže urobiť veľa. Mohla by byť kľúčom k výraznejšiemu hospodárskemu úspechu. Hovorím "áno" novým myšlienkam, ktorých je v týchto záveroch dosť, ale kde sú nedokončené projekty, prostredníctvom ktorých je možné vytvoriť dôveru medzi našimi spotrebiteľmi a MSP? Kde je európsky patent, ktorý sa zasekol v Rade? Projekt zmluvného práva, ktorý sa zasekol v Rade? Mobilita pacientov, tiež zaseknutá v Rade ? Myšlienka štatútu európskej súkromnej spoločnosti? Bude Rada s nami spolupracovať, aby sme ho do konca tohto funkčného obdobia schválili? To by bol výsledok.
<SPEAKER ID="031" NAME="Zbigniew Krzysztof Kuźmiuk" AFFILIATION="UEN">
(SK) Vážený pán predseda, chcel by som využiť príležitosť, ktorú mi poskytuje táto diskusia, aby som upriamil pozornosť na dve záležitosti súvisiace s tzv. balíkom pre klímu.
<P>
V prvom rade záťaž boja proti zmene klímy je veľmi nespravodlivo rozdelená v rámci Európskej únie. Obmedzenia emisií CO2 sa rozdelili medzi jednotlivé členské štáty bez toho, aby sa v dostatočnej miere vzalo do úvahy, do akej miery tieto zaostávajú, pokiaľ ide o rozvoj. Na základe tohto prístupu boli krajinám ako Poľsko udelené nižšie limity. Rovnako to znamenalo, že poľské elektrárne boli nútené kupovať časť svojich limitov hneď od začiatku na aukcii, čo spôsobilo zvýšenie ceny elektriny od 10 % do 20 %. Ak sa od poľských elektrárni požaduje nákup všetkých limitov na aukciách od roku 2013, ceny elektriny stúpnu o niekoľko desiatok percentuálnych bodov a mnoho odvetví poľského hospodárstva v dôsledku prestane byť konkurencieschopnými.
<P>
Druhá záležitosť. Podľa vlastných odhadov Európskej komisie bude realizácia balíka pre klímu stáť okolo 50 miliárd EUR ročne, a to v čase, keď väčšina krajín na svete, najmä však Spojené štáty americké, nepristupuje k realizácii žiadnych opatrení na boj proti globálnemu otepľovaniu. Môže to skončiť aj tak, že európsky priemysel už nebude vôbec konkurencieschopný na svetovom trhu. Vyžaduje si to zavedenie ustanovení na ochranu európskej výroby, ktorú zaťažujú takéto vysoké dodatočné náklady.
<SPEAKER ID="032" NAME="Philip Claeys" AFFILIATION="NI">
(SK) Dovoľte mi ešte raz vyjadriť úžas nad tým, že na nedávnom európskom samite sa vôbec nediskutovalo o problémoch v Turecku. Nosenie šatiek na tureckých univerzitách vyprovokovalo veľkú ústavnú krízu a vznik tejto krízy sa dal do plnej miery predpokladať. Teraz sa ocitáme v situácii, že vládnuca islamská strana AKP je ohrozená zákazom činnosti a predseda vlády, ako aj prezident Turecka riskujú, že prídu o svoje politické práva. Nikdy sme takúto situáciu v krajine kandidujúcej na členstvo v EÚ nezažili.
<P>
Pán komisár Rehn vyhlasuje, že celá kríza nebude mať žiadny vplyv na prístupový proces, čo je, aby som to mierne vyjadril, neuvážené vyjadrenie. Ako môže takéto niečo povedať, keď ani nevie, s kým môže onedlho rokovať? Aké je stanovisko Rady k tejto otázke? Vyzerá to, akoby sa už o problémy v Turecku vôbec nikto nezaujímal. Pokiaľ sa budeme domnievať, že problémy sa sami od seba vyriešia, pokiaľ nič nepovieme, potom sa obávam, že na nás čaká množstvo nepríjemných prekvapení.
<SPEAKER ID="033" NAME="Elmar Brok" AFFILIATION="PPE-DE">
(SK) Vážený pán predseda, pán predseda Komisie, pán úradujúci predseda, niekedy sa stáva, že témy, ktoré vyzerajú tak, že spolu nesúvisia v skutočnosti spája nerozdeliteľné puto. Keď hovoríme o zmene klímy, hovoríme o migrácii a keď hovoríme o migrácii, tak zároveň hovoríme o Stredomorskej únii. Stáva sa zjavným, že záležitosti sú často silne prepojené, a teda je potrebné nájsť správne riešenia. Avšak znamená to, pani Harmsová, že sa musíme snažiť nájsť správnu rovnováhu v každej jednej oblasti, preto napríklad v prípade záležitosti súvisiacej so zmenou klímy, nesmie činnosť, ktorú prijmeme, viesť k neželaným vplyvom, ktoré môžu mať sociálne dôsledky. Preto je nevyhnutné nájsť rovnováhu aj v priemysle, aby rozvoj mohol napredovať racionálnym spôsobom.
<P>
Stredomorskú úniu vnímam ako kľúčovú záležitosť a domnievam sa, že je dôležité, aby sme vyvíjali väčší nátlak než doteraz v záujme bezpečnosti a hospodárskeho rozvoja v týchto regiónoch. Je v našom vlastnom záujme, aby sme viedli efektívnejšiu a intenzívnejšiu politiku vo vzťahu so stredozemským regiónom. Podobne by sme však mali posilniť našu susedskú politiku, ktorá je v konečnom dôsledku základom všetkých týchto politík, vo vzťahu s našimi susedmi na východe Európy. Musíme nájsť spôsoby, akými týmto krajinám v stredozemskom regióne a na východe Európy, najmä, keď ako Ukrajina majú vyhliadky na pristúpenie k Európskej únii, poskytnúť príležitosť na ukončenie domáceho rozvoja, ktorý je pre tieto krajiny významný. Dodal by som, že je tiež v záujme našej bezpečnosti, aby tieto krajiny využívali výhody lepších sociálnych podmienok, kvalitnejšej demokracie a právneho štátu.
<P>
Táto politika je však zodpovednosťou, ktorá je povinnosťou Európskej únie ako celku. Presne tak ako Nemecko musí byť zodpovedné za vzťahy s Marokom v stredozemskom regióne, musí byť Španielsko zodpovedné za vzťahy s Ukrajinou. Preto si nemôžeme dovoliť dospieť do štádia, kedy sa niektoré krajiny na tejto politike podieľajú, ako sa pôvodne plánovalo a iné nie. Toto je politika, ktorú realizuje Európska únia ako celok. Vážený pán predseda Komisie, boli ste, chvalabohu, požiadaný, aby ste sa zaoberali podrobnosťami na júnovom samite. Komisia ako taká musí prebrať v tejto záležitosti zodpovednosť. Európsky parlament musí tiež v plnej miere prebrať zodpovednosť, inak budete mať problémy s rozpočtom.
<P>
Musíme vyslať jasný signál o tom, že Európska únia vykonáva zjednotenú zahraničnú a bezpečnostnú politiku a chcel by som vás ešte raz požiadať, aby ste dohliadli na to, že predsedníctvo Rady naozaj vždy koná ako predsedníctvo Rady a nie je len oddeleným rotujúcim orgánom z jedného členského štátu. Podľa mňa ide o jednu zo slabých stránok, ktorá je neustále prítomná v tomto koncepte a domnievam sa, že by mala byť preskúmaná, s cieľom dosiahnuť koherentné riešenie.
<SPEAKER ID="034" NAME="Udo Bullmann" AFFILIATION="PSE">
(SK) Vážený pán predseda, chcel by som sa obrátiť na pána Karasa a požiadať ho, aby odovzdal pozdravy od Európskeho parlamentu školáčke, ktorú spomínal. Podľa toho, čo ste nám povedali o jej kritickom myslení, sa mi zdá, že má pred sebou dlhú kariéru v politike, keďže jej rozum ešte zjavne nie je zatienený nekonečnými sériami nemenných textov, ktoré sú nám predkladané, bez akejkoľvek následnej činnosti, pokiaľ ide o praktickú realizáciu politiky.
<P>
V súvislosti s uznesením Európskej rady o základných prvkoch lisabonskej stratégie, o hospodárskej a sociálnej politike, som sa sám seba opýtal, akým spôsobom nás tento text môže posunúť vpred, akým spôsobom to, čo sa v ňom uvádza zmení svet zajtrajška v porovnaní s predchádzajúcimi rokmi a či primerane reaguje na hospodársku situáciu, ktorú sme vymedzili. Odpoveď znie: žiadnym spôsobom! Ak sa na situáciu pozrieme z priameho hospodárskeho pohľadu, skonštatujeme, že v USA dochádza k recesii alebo aspoň ku stagnácii. Sme svedkami oslabujúceho rastu v Ázii a neexistuje žiadny identifikovateľný subjekt, ktorý by prebral úlohu hnacieho motora. V Európskej únii môžeme očakávať ťažké údery. Rast už nebude 3 %, ako sme si stanovili za cieľ, dokonca ani 2,9 %, ale 1,3 % alebo 1,6 %, možno 1,8 %, ak všetko pôjde dobre. To znamená, že s trendmi v produktivite, ktoré sú pravdepodobné, opäť stúpne nezamestnanosť vo väčšine krajín.
<P>
Ak sa pozriem na tento text, ktorý pripravili útvary Komisie, pán Barroso, takým spôsobom, že uznesenie Rady neprináša nič nové, chcel by som vedieť, aká je alternatívna možnosť. Kde je motor pre naše hospodárstvo? Môžeme toto urobiť v Európe? Môžeme si ponúknuť nejakú perspektívu? Odpoveď je kladná, áno, môžeme, pretože pracovníci v Európe to dokážu, pretože MSP čakajú na istý štartovací impulz od politikov. Avšak neexistuje žiadne politické vedenie, ktoré by to zabezpečilo. Neexistujú žiadne mechanizmy na prispôsobenie. Poriadne auto má motor, ktorý ho poháňa, avšak to, čo nám ponúkate je prázdny priestor, kde by mal byť motor, avšak nie je tam nič len prázdny priestor. Nemáte žiadny kontakt s verejnými investíciami a zvyšovaním úrovne súkromných investícií a zdá sa, že vôbec neberiete ohľad na pracovníkov a ich požiadavky, pracovníkov, ktorí aspoň vo väčšine európskych krajín, základných krajín, ktoré sú chrbticou hospodárskeho rastu, trpia nedostatkom priestoru na rozdelenie. Nie je tam ani slovo o minimálnej mzde a ani slovo o sociálnych právach, ktoré sú neoddeliteľnou súčasťou trhu s akoukoľvek hospodárskou aktivitou, aby sme mohli pokročiť smerom ku prosperite pre každého. Domnievam sa, že ide o nevyužitú príležitosť v lisabonskej stratégii a dúfam, že spoločne dokážeme túto situáciu napraviť. Nie je určite náhodou, ako zdôraznil už aj pán Schulz, že Európskej rade nebol predložený ani jeden z dokumentov Parlamentu.
<SPEAKER ID="035" NAME="Mojca Drčar Murko" AFFILIATION="ALDE">
(SK) Súhlasím so záverom Európskej rady týkajúcim sa skutočnosti, že výsledok boja proti nebezpečnej realite zmeny klímy závisí od znižovania objemu emisií skleníkových plynov. Preto je najdôležitejšie, aby sme využili každú možnosť na ušetrenie prírodných zdrojov a na obmedzenie emisií plynov v súlade s Kjótskym protokolom.
<P>
Znižovanie objemu emisií plynov z odpadu z domácností je jednou z nevyužitých možností. V roku 2005 predstavovali tieto emisie 2 % z celkového objemu emisií. Jeden z nich, metán, sa tvorí najmä na skládkach odpadu, ktoré predstavujú najhorší možný spôsob hospodárenia s odpadom. Európska agentúra pre životné prostredie nedávno zverejnila výsledky výpočtu, ktoré potvrdzujú, že by bolo možné výrazne znížiť objem emisií, keby bolo odpadové hospodárstvo užšie prepojené s politikami zameranými na zmierňovanie vplyvov zmeny klímy.
<P>
Dnes nám bola ponúknutá šanca dokázať to, pretože v súčasnosti pracujeme na aktualizácii 20 rokov starej smernice o odpade. Táto možnosť by mala byť využitá na zvýšenie miery recyklácie a spaľovania zvyšku, s cieľom produkovať elektrinu a teplo. Obe tieto činnosti by mali spĺňať najprísnejšie environmentálne normy.
<SPEAKER ID="036" NAME="Lambert van Nistelrooij" AFFILIATION="PPE-DE">
(SK) Dospeli ste k významným výsledkom, určite pokiaľ ide o veľké balíky právnych predpisov týkajúcich sa energetiky a klímy. Všetko toto podporujem. Teší ma tento zjavný pokrok, a preto vás ako člen holandskej delegácie podporím, keď príde na delenie, oddelenie politiky a vykonávania medzi energetickými sieťami a výrobcami.
<P>
Ako regionálneho koordinátora politiky ma teší, že v znení lisabonského programu sa teraz stanovuje pozícia regiónov a miest veľmi jasným spôsobom. Práve tam, v blízkosti občanov, vzniká inovácia a práve tam idú naše prostriedky, štrukturálne a kohézny fond, ale aj prostriedky na výskum sa využívajú práve tu. Tieto priority, ktoré tento Parlament stanovil vo svojom uznesení a ku ktorému sa vyjadril aj Výbor regiónov, sú teraz správne naformulované.
<P>
Mám len jednu poznámku. Tento krát bola do Lisabonskej zmluvy zahrnutá územná spolupráca. Jedna vec, ktorá chýbala, odkazuje sa na ňu len na jednom mieste, bola vízia Rady a Komisie v tejto oblasti. Pôvodne sa predpokladalo, že Rada tiež pokročí týmto smerom. Teraz čaká na bielu knihu, ktorá jej má byť predložená v septembri.
<P>
Ešte by som k tomuto niečo poznamenal. Súdržnosť, najmä ako reakcia na globalizáciu, znamená, že na jednej strane súhlasíte s koncentráciou výskumu a vývoja a dôležitých činností na určitých miestach na našom území, napríklad v prípade leteckého priemyslu alebo nanotechnológií, avšak na druhej strane musíte mať víziu budúcnosti pre zvyšok tohto územia. Všetko toto sa stáva čoraz významnejším, keď globalizácia pokračuje, tak ako očakávame. Preto dúfam, že pred najbližším zasadnutím Rady bude stanovená vízia a že rozhodnutia, ktoré budú na jej základe prijaté, vrátane rozhodnutí Komisie, budú pozitívne.
<SPEAKER ID="037" NAME="Genowefa Grabowska" AFFILIATION="PSE">
(SK) Vo všeobecnosti slovinské predsedníctvo dokázalo, že je schopné zamerať sa na záležitosti, ktoré sú dôležité pre krajiny a ich občanov. Chcela by som mu k tomu pogratulovať. Posledné zasadnutie Rady, na ktorom sa diskutovalo o takých dôležitých otázkach, akými sú lisabonská stratégia, hospodársky rast, zamestnanosť, stav verejných financií a boj proti zmene klímy, poskytlo dôkaz o tejto schopnosti predsedníctva.
<P>
Chcela by som však teraz otázku, čo Rada v skutočnosti dosiahla pre priemerného občana Európskej únie. Boli v diskusiách o dôležitých záležitostiach, ktoré som práve vymenovala, zohľadnené neskutočné sociálne a hospodárske rozdiely v Európe? Bola zohľadnená neustála diskriminácia spolu so skutočnosťou, že v čase, keď vstupujeme do 21. storočia je veľmi veľká časť Európy stále nesmierne chudobná? Žiaľ, Rada na tieto otázky nedokázala poskytnúť odpovede. V záveroch predsedníctva sa sociálna politika spomína len okrajovo. V skutočnosti sa uvádza pri najlepšom ako vedľajší produkt tejto hlavnej diskusie.
<P>
Bojím sa, že európskych občanov takýto prístup nepoteší, pretože to znamená, že im rok pred voľbami do Európskeho parlamentu môžeme ponúknuť len tri body z týchto záverov. Týmito bodmi sú: bod č. 14, v ktorom Európska rada oznamuje, že sa teší na obnovený sociálny program, bod č. 15, v ktorom nalieha na členské štáty, aby prijali konkrétne opatrenia a bod č. 16, ktorý je príliš zdĺhavý a v ktorom sa navrhujú isté riešenia a presadzujú sa staré a dobre známe mechanizmy. Tieto návrhy sú pre občanov Európskej únie nezrozumiteľné. Ich jazyk sa musí zmeniť. Návrhy samotné nepostačujú, je potrebná činnosť a s vykonávaním tejto činnosti by sa malo začať hneď.
<SPEAKER ID="038" NAME="Anneli Jäätteenmäki" AFFILIATION="ALDE">
(SK) Vážený pán predseda, ľudia sú znepokojení zmenou klímy a jej účinkami. Boj proti zmene klímy však bude oveľa menej finančne náročný než sa predpokladalo.
<P>
Štúdie dokazujú, že znižovanie emisií skleníkových plynov o toľko, koľko je potrebné na zabránenie najhorším scenárom spomalia celosvetový hospodársky rast o približne 1 %. Ak nebude prijaté žiadne opatrenie, strata hospodárskeho rastu by mohla byť približne desaťkrát väčšia.
<P>
Boj proti zmene klímy vytvorí veľký trh pre ekologickú environmentálnu technológiu a využitie tejto technológie v jej rôznych podobách. To, čo v súčasnosti v Európskej únii naliehavo potrebujeme je dodatočná investícia do vývoja výrobkov a ich marketingu, aby európske spoločnosti mohli zaujať jasnú vedúcu pozíciu na svetovom trhu s environmentálnou technológiou. Nepomôže nám teraz, ak spomalíme a jednoducho investujeme úbohé objemy finančných prostriedkov do rozvoja výrobkov, pretože technologický rozvoj neustále napreduje veľmi vysokou rýchlosťou a bude prípadom iných krajín, ak EÚ nezačne konať.
<SPEAKER ID="039" NAME="Avril Doyle" AFFILIATION="PPE-DE">
Vážený pán predseda, tak ako ostatní, aj ja vítam možnosť podporiť závery zo samitu, najmä balík návrhov pre zmenu klímy. Konštatujem, že časový plán je ambiciózny a ubezpečujem vás, že tu, v Parlamente, urobíme všetko, čo bude v našich silách, aby sme tento časový plán dodržali, pretože si veľmi dobre uvedomujeme potrebu, ktorá je nám diktovaná zvonku, avšak napriek tomu je veľmi vítaná, potrebu veľmi jednoznačného stanoviska EÚ k systému obchodovania s emisnými kvótami, ako ho teraz nazývame, ešte pred zasadnutím v Poznani, a najmä pred stretnutím v Kodani. Mojou zodpovednosťou je úloha spravodajkyne Európskeho parlamentu pre túto najdôležitejšiu súčasť balíka. Teším sa na túto zodpovednosť a som pripravená prijať akúkoľvek kritiku. Dúfam, že naplním očakávania, ktoré sú do mňa vkladané a teším sa na spoluprácu so spravodajcami zo všetkých politických skupín, ktorej cieľom bude dohodnúť sa v dohľadnej dobe na spoločnom stanovisku.
<P>
Dnes by som chcela hovoriť len o dvoch otázkach. Predovšetkým ide o nedostatok uznania sekvestrácie uhlíka, konkrétne v prípade zalesňovania (na rozdiel od odlesňovania, ktorému sa snažíme vyhnúť), lesného hospodárstva a uhlíkových kreditov (carbon credits), ide o chýbajúcu akreditáciu v tejto oblasti. Ide o veľký nedostatok. Chcela by som sa dozvedieť prostredníctvom predsedajúceho od predsedu Komisie, či sa v tejto oblasti nedá konať ako bolo prisľúbené. Som si vedomá, že v Komisii niekde prebiehajú nejaké diskusie, avšak zisťovať, kto tam čo robí je ako hľadať ihlu v kope sena. Keď človek začne rozprávať o sekvestrácii uhlíka, a najmä o zalesňovaní a odlesňovaní, ktorému sa snažíme vyhnúť, snažia sa striasť sa tejto témy. Ja viem, že je to zložité, ale nemôžeme ju vynechávať.
<P>
Druhý bod, o ktorom by som chcela hovoriť je skutočnosť, že Komisia, ktorá vyhlasuje, že sa rozhodne o tom, ktoré energeticky náročné odvetvia dostanú výnimky, aspoň na začiatku a za neexistencie medzinárodnej dohody a že do polovice 10. rokov tohto storočia Komisia rozhodne, ktoré odvetvia budú spĺňať podmienky a potom jej potrvá ďalší rok, kým zareaguje na problém s presunom emisií CO2, spôsobila veľké dožadovanie sa zo strany možných energeticky náročných odvetví o viac právnej istoty a jej skoršie zavedenie. Nechceme žiadne odďaľovanie tohto rozhodnutia, pretože jeho výsledkom bude nedostatok investícií do týchto oblastí alebo pozastavenie investícií, v prípade ktorých je pravdepodobné, že budú presunuté do iných regiónov. Prosím vás o skoré politické smerovanie, stanovené hneď, ak je to možné, v tejto veľmi zložitej oblasti.
<SPEAKER ID="040" NAME="Péter Olajos" AFFILIATION="PPE-DE">
(SK) Ďakujem veľmi pekne, vážený pán predseda. Chcel by som hovoriť o dvoch témach. O zmene klímy a výskume a vývoji. Pán Barroso začal svoj príspevok vyhlásením, že jarné zasadnutie Rady bolo okamihom pravdy. Navrhujem, aby sme na tejto ceste zotrvali.
<P>
Ciele, časové plány a rôzne série politík, ktoré boli v tejto súvislosti prijaté inštitúciami Európskej únie sú, ako sa domnievam, dobré a primerané a ciele sú presne také ambiciózne, ako musia byť. Problém, ktorý tu vidím, súvisí skôr s ich realizáciou. Vôľa realizovať tieto ciele na strane členských štátov sa rôzni a v mnohých prípadoch, bohužiaľ, existuje len málo vôle realizovať ich.
<P>
Chcel by som vás upozorniť na nedávnu správu Európskej agentúry pre životné prostredie, v ktorej sa uvádza, že objem emisií oxidu uhličitého v Európe sa od roku 2000 neznížil, ale naopak zvýšil. Navrhujem, aby sme v tejto otázke boli úprimní. Žiaľ postoj a správanie členských štátov nie sú vôbec zjednotené a už vonkoncom nie žiaduce.
<P>
Z praktického hľadiska východná polovica Európy nič nerobí. Funguje na základe, že jej priemysel po roku 1990 skolaboval, a teda disponuje stále významnými rezervami. Západná polovica Európy namiesto znižovania objemu emisií tento objem zvyšuje, a to napriek záväzkom prijatým v Kjóte. Len niekoľko krajín ako Nemecko, Spojené kráľovstvo a Švédsko splnili svoje záväzky z Kjóta, pokiaľ ide o znižovanie objemu emisií oxidu uhličitého. Musíme si uvedomiť, že flexibilnosť nie je synonymom ničnerobenia.
<P>
Podobne správa Európskej agentúry pre životné prostredie dokazuje, že členské štáty Európskej únie budú musieť zaplatiť 2,9 miliardy EUR za využívanie mechanizmu čistého rozvoja, nástroja Kjótskeho protokolu, počínajúc týmto rokom.
<P>
Európa stále viac a viac zaostáva aj v oblasti výskumu a vývoja. Cieľ vyčleňovania 3 % podielu z HDP na výskum a vývoj je už dávno len zbožným želaním. Spojené štáty a Japonsko napredujú, zatiaľ čo členské štáty vrátane mojej vlastnej krajiny s ťažkosťami zvládajú vyčleňovať na výskum a vývoj 1 % z HDP. Zobuďme sa! Ambiciózne plány sú stanovené, teraz potrebujeme ich ambicióznu realizáciu.
<SPEAKER ID="041" NAME="Jerzy Buzek" AFFILIATION="PPE-DE">
Vážený pán predseda, druhá téma samitu, teda balík pre klímu a energetiku stále istým spôsobom protirečí prvej, ktorou je lisabonská stratégia či konkurencieschopnosť EÚ. Obmedzenia objemu emisií pre menej rozvinuté krajiny EÚ sú neskutočne nízke a nezohľadňuje sa v nich budúca miera rastu HDP v týchto krajinách.
<P>
Napriek tomu veľmi zreteľne tento balík podporujem. Podporujem ho, aj keď viem, že je vážnym krokom pre naše hospodárstvo a bude predstavovať 60 miliárd EUR výdavkov ročne. Ako potom môžeme pomôcť nášmu hospodárstvu? Vidím len jeden spôsob, možno ten najjednoduchší, ktorým sú lacné, účinné, nové nízkouhlíkové technológie. Nemôžeme to dosiahnuť v krátkodobom horizonte bez finančnej podpory na úrovni EÚ. Spoločné európske fondy pre nové technológie v prvom rade znamenajú partnerstvo. Hovorili ste o tom vo svojom príspevku, pán predseda. Potom ste tiež rozprávali o piatej slobode a pohybe vedomostí. Po tretie európska pridaná hodnota v oblasti inovácie znamená inovatívnejšiu Európu. Po štvrté k európskemu priemyslu vyšlime jasný politický signál, prostredníctvom spolufinancovania týchto technológií a prebratí zodpovednosti za ne. Tieto nové technológie potrebujeme na účely energetickej účinnosti, obnoviteľných zdrojov, nulových emisií, využívania uhlia a jadrovej energie. Potrebujeme prinajmenšom 2 miliardy EUR ročne. To znamená 10 miliárd EUR od dnes do roku 2013, v skutočnosti vopred. Týmto spôsobom môžeme znížiť náklady balíka pre klímu a energetiku, ktoré predstavujú pre naše hospodárstvo. Okrem toho môžeme v budúcnosti tiež ponúknuť naše technológie tretím krajinám, s cieľom napomôcť rozvoju v rozvíjajúcich sa hospodárstvach, a naozaj a nielen teoreticky zachrániť našu planétu.
<P>
Na záver by som chcel dodať, že verím našim prioritám, ktorými sú energetika, boj proti zmene klímy a lisabonská stratégia, avšak na naše priority potrebujeme aj isté prostriedky z EÚ.
<SPEAKER ID="042" NAME="Zita Pleštinská" AFFILIATION="PPE-DE">
(SK) Ďakujem pán predseda, že ste mi umožnili vystúpiť v tejto diskusii. Na pracovnej návšteve Výboru pre vnútorný trh a ochranu spotrebiteľa v dňoch 16. až 21. marca v Číne som sa utvrdila vo vedomí, že je najvyšší čas, aby Európa naštartovala svoje znalostné hospodárstvo, povzbudzovala kreativitu a inovatívnu schopnosť malých a stredných podnikov v budúcom rozvoji európskeho hospodárstva.
<P>
Na vlastné oči som videla ako sa proexportnej čínskej ekonomike dnes darí, pretože investuje do výskumu, inovácií a vzdelania, do zlepšenia základnej technologickej schopnosti pracovnej sily a dopravnej infraštruktúry. Čínska vláda intenzívne podporuje svoje čínske podniky.
<P>
Z tohto dôvodu vítam snahu tohoročného jarného samitu EÚ zaviesť piatu slobodu o voľnom pohybe vedomostí s nutnosťou sústrediť sa na ich dostupnosť, uznávanie kvalifikácií a diplomov. Iba toto je cesta k zvyšovaniu kvality života našich ľudí a šanca ako sa stať konkurencieschopným znalostným hospodárstvom. Ďakujem.
<SPEAKER ID="043" NAME="Evelyne Gebhardt" AFFILIATION="PSE">
(SK) Vážený pán úradujúci predseda, pán predseda Komisie, pán predseda Parlamentu, súhlasím s pánom Karasom v jednom bode, konkrétne nejde o množstvo opakovaní slova "sociálny", ale o duch samotného textu. Napriek tomu s ním musím nesúhlasiť. Ide presne o tohto ducha, ktorý textu chýba, napriek tomu, že sa v ňom slovo "sociálny" z času na čas vyskytne. Ako Socialistická skupina v Európskom parlamente chceme, aby bol sociálny rozmer zakotvený nielen v texte, ale aj v politikách, ktoré sa snažíme formulovať. Nemôžeme si dovoliť, aby sme sa ocitli v situácii, kde je sociálny rozmer piatym kolesom na voze, ako aj bol a ako sa javí v texte Rady. Sociálna únia musí byť hnacím motorom európskych politík. Len tak budeme schopní presvedčiť našich občanov, že pre nich robíme niečo užitočné. Toto je posolstvo, ktoré chceme sprostredkovať.
<SPEAKER ID="044" NAME="Csaba Sándor Tabajdi" AFFILIATION="PSE">
(SK) Vážený pán predseda, skutočnosť, že sme sa vyhli prijatiu slabého kompromisu v oblasti zmeny klímy je veľmi dôležitá. Chcel by som pozornosť pána Barrosa upriamiť na skutočnosť, že smernica, na ktorej sa v súčasnosti pracuje a ktorá sa týka obnoviteľných zdrojov energie, ktorá by mala byť hotová na jeseň roku 2008, dosiahne svoje ciele len, ak sa v nej primeraným spôsobom zohľadní potreba Európy konať spoločne, s cieľom rozvinúť metódy a technológie, keďže obnoviteľná energia je v súčasnosti ešte stále veľmi finančne náročná, inak bude cieľ 20 % len ilúziou.
<P>
Ďalšia záležitosť súvisí s interoperabilitou a flexibilitou. Prosím vezmite do úvahy, že nové členské štáty svoj priemysel od roku 1990 dodnes prebudúvajú a chceli by sme, aby sa obmedzenie emisií na obdobie rokov 1990 -2020 zahrnulo, keďže je to spravodlivé. Nechceme znižovať objem našich emisií o menšie množstvo než staré členské štáty. Chceme ich znížiť o rovnaké množstvo, avšak osobitná situácia bola v našom prípade iná. Ďakujem za vašu pozornosť.
<SPEAKER ID="045" NAME="Marie Anne Isler Béguin" AFFILIATION="Verts/ALE">
(SK) Vážený pán predseda Rady, pán predseda Komisie, pán predseda Parlamentu, ľadovce sa topia a dnes ráno nám pán Pachauri, predseda Medzinárodného panela pre zmenu klímy a nositeľ Nobelovej ceny, objasnil svoje obavy. Rozprával o možnom náhlom zvýšení hladiny morí a všetci si uvedomujeme, aké následky by tento jav mal. Samozrejme, že musíme konať rýchlo a efektívne a cieľ 10 % pre biopalivá bude mať negatívne následky, keď si želáme len tie najlepšie. Dámy a páni, tomuto slabému rozhodnutiu musíme zabrániť a namiesto neho musíme prijať pozitívny prístup, aj bez 10 % cieľa.
<P>
A na záver by som vám, pán Barroso, chcela položiť jednu otázku. Chcela by som vedieť, prečo ste pánovi Sarkozymu nepovedali, že Európska únia už disponuje európskou susedskou politikou a že je úplne zbytočné zavádzať novú štruktúru. Štruktúru, ktorá bude v konečnom dôsledku úradom s 20 zamestnancami, ktorých úlohou bude riešiť problémy stredozemského regiónu bez akejkoľvek konzultácie. Osobne sa domnievam, že v skutočnosti ide o urážku našich partnerov zo stredozemského regiónu, keďže sa s nimi nekonzultovalo o vytvorení tohto projektu Stredomorskej únie, ktorý je symbolickým termínom pre tých z nás, ktorí sme členmi Európskej únie.
<SPEAKER ID="046" NAME="Ewa Tomaszewska" AFFILIATION="UEN">
(SK) Vážený pán predseda, teší ma, že jedným z osobitných opatrení na rozvoj vedomostí, ktoré uviedol pán Barroso bolo poskytnutie pripojenia na internet pre každú školu. Ide o veľmi dôležitú záležitosť, keďže zabezpečuje rovnosť príležitostí pre všetky deti a mladých ľudí. Otázkou však je, akým spôsobom sa tejto výzve postavia chudobnejšie členské štáty a akú pomoc poskytne Únia. Ďalšou záležitosťou, na ktorú by som chcela poukázať je zriadenie Európskeho inovačného a technologického inštitútu. Domnievam sa, že by bolo vhodné prijať návrh na Wrocław. Wrocław by bola skutočne vhodným mestom, v ktorom by mohlo byť sídlo tohto inštitútu.
<SPEAKER ID="047" NAME="Janez Janša">
úradujúci predseda. - (SK) Chcel by som sa poďakovať všetkým poslancom Parlamentu, ktorí poskytli svoje pripomienky ku záverom z posledného rokovania Európskej rady. Musím priznať, že niektoré z nich boli veľmi podstatné. Osobitne som vďačný pánovi Daulovi a iným, ktorí podporili pokračovanie v realizácii lisabonských reforiem. Domnievam sa, že by nebolo správne reagovať na súčasné výzvy, ktoré predstavujú finančné trhy a svetové hospodárstvo vo všeobecnosti, tvrdením, že by sme mali prestať realizovať reformy alebo ich vykonávanie pozastaviť. Veľmi ma táto podpora pre druhý cyklus lisabonskej stratégie teší.
<P>
Pokiaľ ide o sociálnu politiku v záveroch zo zasadania Európskej rady, chcel by som povedať, že som sa osobne zapájal do práce Európskej rady počas štyroch rokov a nikdy predtým sme v takej miere o sociálnom rozmere lisabonskej politiky nediskutovali. Platí to pre všetky body záverov a nielen pre bod č. 14. Sociálna politika bola začlenená do všetkých bodov, v prípade ktorých to bolo nutné.
<P>
Napriek tomu je stále skutočnosťou, že na účely prosperity v Európe potrebujeme skutočný hospodársky rast. Vhodná sociálna politika môže vytvoriť len základ skutočného hospodárskeho rastu, ktorý dosiahneme prostredníctvom lisabonských reforiem. Všetky záväzky k sociálnemu štátu sú márne, ak neexistuje rast a ak nie sú k dispozícii zdroje pre sociálnu politiku, a domnievam sa teda, že v tomto prípade sú usporiadané v správnom poradí.
<P>
Chcel by som tiež dodať, že sociálna politika je súčasťou množstva iných projektov. Počas slovinského predsedníctva sme sa dostali veľmi blízko k riešeniu niektorých otázok. Napríklad dúfam, že sme už len na krok od dokončenia smernice o presune práv na doplnkové dôchodkové poistenie. Dohoda na tejto záležitosti je na dosah ruky. Dúfam, že tento projekt bude v dohľadnej dobe uzavretý.
<P>
Spoločne s Európskym parlamentom pracujeme na vyhlásení roku 2010 za rok boja proti chudobe a sociálnemu vylúčeniu. Dodalo by to väčší význam niektorým zo záverov týkajúcim sa sociálnej politiky, ktoré sme na tomto zasadnutí Európskej rady dosiahli.
<P>
Pokiaľ ide o zmenu klímy a niektoré zo skeptických poznámok vyslovených na margo záverov, ktoré sa jej týkajú, musím povedať, že na tomto rokovaní Európskej rady sa nezmenilo nič na záväzkoch, ktoré boli prijaté vlani, a teda nemožno vyhlasovať, že bolo menej ambiciózne. Posunuli sme sa o krok bližšie, keď sme sa dohodli na časovom pláne prijatia tohto environmentálneho a energetického balíka, samozrejme, tým, že sme sa dohodli na kľúčových zásadách. Bez tejto dohody neexistujú konkrétne kroky vpred.
<P>
Chcel by som vašu pozornosť upriamiť na skutočnosť, že jedinou formou úspešného boja proti zmene klímy, je svetový boj. Všetko vysvetľujú čísla. Spojené štáty americké vypúšťajú do atmosféry 5,817 miliárd ton CO2, Európska únia 5,177 miliardy ton, Čína 5,059 miliardy ton, Ruská federácia 1,543 miliardy ton a India 1,147 miliardy ton. Aj, keby Európska únia úplne zastavila vypúšťanie všetkým emisií skleníkových plynov, svet by naďalej čelil nebezpečenstvám, ktoré so sebou prináša zmena klímy. Tieto podiely sú preto jednoznačné a kľúčovým cieľom nie je len obmedzenie objemu emisií v Európskej únii, ale dosiahnutie dohody na svetovej úrovni, bez nej nič nedosiahneme.
<P>
Keď sa pozrieme na objem emisií CO2 per capita, vidíme, že Spojené štáty americké vypúšťajú 20 miliónov ton na hlavu podľa počtu obyvateľov, Európska únia 10 miliónov ton, Ruská federácia 10 miliónov ton, Čína 3,2 milióna ton a India 1,2 milióna ton. Tieto údaje nám hovoria, že tí, ktorí vypúšťajú väčší objem emisií CO2 na hlavu na počet obyvateľov počas výrazne dlhšieho časového obdobia musia pristúpiť k väčším zmenám. Európska únia sa minulý rok zaviazala k týmto rozsiahlejším zmenám a tento rok sme naplánovali spôsob, akým ich dosiahnuť.
<P>
Domnievam sa, že obavy z toho, že sme urobili krok späť, keď sme vyjadrili obavu o energeticky náročné odvetvia sťahujúce sa z Európy do prostredí s nižšími štandardami, sú neoprávnené. Presunutie energeticky náročných odvetví do oblastí, kde sa uplatňujú menej prísne ekologické normy znamená nielen stratu pracovných miest v Európe. Rovnako to znamená, že by sme ničím neprispeli k znižovaniu objemu emisií, pretože tieto odvetvia budú vypúšťať svoje skleníkové plyny niekde inde.
<P>
A preto nech sa na to pozrieme z ktoréhokoľvek hľadiska, uvedomíme si, že úspešní môžeme byť len vtedy, ak dosiahneme úspech na celej planéte. V tejto oblasti urobila Európska únia veľký krok vpred so záväzkami, ktoré prijala minulý rok v čase, keď vo svete dochádzalo ku veľkým zmenám. Austrália sa napríklad pripojila ku stranám Kjótskemu protokolu. Rovnako môžeme pozorovať pozitívne kroky zo strany Spojených štátov. Čína, ktorá onedlho predbehne Európu v objeme emisií skleníkových plynov, nedávno tiež vyslala isté pozitívne signály. A to všetko najmä preto, že Európa urobila prvý krok a Európska únia musí naďalej zohrávať vedúcu úlohu.
<P>
Pokiaľ ide o rozhodnutia a závery Európskej rady a ich účinok na európskych občanov, domnievam sa, že sa medzi nimi nachádza niekoľko záverov, ktoré budú mať takýto značný a dlhotrvajúci účinok na jednotlivca. Ak chceme byť úspešní, musíme zmeniť svoje návyky a prispôsobiť náš spôsob života. Ide o veľmi náročnú úlohu, avšak okolnosti si to vyžadujú. Preto budú mať tieto závery dlhotrvajúci účinok na každého jednotlivca. Na základe diskusií, ktoré sa viedli počas uplynulých niekoľko rokov o význame boja proti zmene klímy, sa domnievam, že nálady v Európskej únii naznačujú, že sa môžeme vybrať touto cestou.
<P>
A na záver by som sa chcel vyjadriť k poznámkam vysloveným na margo Stredomorskej únie. Ide o vyhlásenie, ktoré prijala Európska rada, a nie záver. Chcel by som pripomenúť tým, ktorí počúvali vyhlásenie o prioritách slovinského predsedníctva v januári, že vyhlásenie, na ktorom sa Rada zhodla obsahovalo všetko, čo sme považovali za kritériá kvalitného projektu.
<P>
Zahrnuté sú všetky členské štáty Európskej únie, nejde o zdvojenie existujúcich inštitúcií. Preto už nejde o Európsku úniu, ale o barcelonský proces, teda Stredomorskú úniu. Ide o budovanie na starých základoch, čo znamená, že nebudeme musieť zdvojovať administratívu a nebude si to vyžadovať dodatočné náklady. Po tretie, Európska komisia je zapojená do ďalších príprav, čo samozrejme zabezpečuje praktické a funkčné zapojenie celej Európskej únie. To, čo niektorí z vás zdôraznili ako problém sa rovnako zdôrazňovalo aj na zasadnutí Európskej rady.
<P>
Primeraná pozornosť bola tiež venovaná východnému rozmeru, teda čiernomorskému rozmeru, európskej susedskej politiky. Naši poľskí kolegovia sa venovali tomuto projektu, či presnejšie, tejto časti a prišli s návrhmi a my sme ich poverili úlohou vypracovania konkrétnejšieho návrhu. Na základe príprav, ktoré je nutné medzičasom vykonať, bude Európska únia diskutovať o tejto téme v júni. Domnievam sa, že Európska rada venovala plnú pozornosť záujmom a stanoviskám vyjadreným Európskym parlamentom na margo Stredomorskej únie.
<SPEAKER ID="048" NAME="José Manuel Barroso">
predseda Komisie. - Vážený pán predseda, domnievam sa, že táto diskusia vo všeobecnosti dokázala podporu záverom zo zasadnutia Európskej rady. Zároveň sa v nej však objavil zjavný názorový nesúlad, pokiaľ ide o stanovisko k úrovni ambícií. Dovoľte mi veľmi úprimne povedať, že sa domnievam, že by sme nemali podceňovať ambíciu, ktorá bola práve opätovne potvrdená, týkajúcu sa zmeny klímy a obnoviteľných zdrojov a všeobecne našej energetickej politiky. Nezabúdajme, že hovoríme o spoločnej politike 27 rôznych členských štátov s rôznymi energetickými mixami, rôznymi prioritami, niekedy rôznymi záujmami v oblasti bezpečnosti dodávok a tiež, dovoľte mi byť ešte úprimnejším v tejto oblasti, veľmi často s rôznou úrovňou povedomia o problémoch, ktoré prináša zmena klímy a environmentálnom záväzku.
<P>
Preto ide o neľahkú úlohu pri dosahovaní spoločného prístupu pre spoločnú energetickú politiku a ambiciózne ciele v oblasti zmeny klímy pre Európu. Tým, že podceňujeme to, čo sme dosiahli vlani počas nemeckého predsedníctva Európskej rady a to, čo bolo dnes potvrdené spolu so stanovením presnejších cieľov v Európskej rade slovinského predsedníctva, si robíme medvediu službu.
<P>
Rozumiem aj obavám, v skutočnosti som ich sám pred Európskou radou vyslovil, týkajúcim sa realizácie. Budeme alebo nebudeme realizovať tieto záväzky? Naozaj ide o vážny problém. Avšak chcel by som váženým pánom poslancom tohto Parlamentu poradiť, aby neboli pesimistickí, pretože mnohé bude závisieť od vás. Mnohé bude závisieť od úlohy Európskeho parlamentu, pretože teraz, keď sú preložené návrhy a vy ste spolu s Európskou radou zákonodarcami. A teda namiesto skepsy súvisiacej s tým, ako ďaleko zájdeme, dodržiavajme svoje záväzky a dovoľme, aby sa naše ambície prejavili v konkrétnej legislatívnej práci. Vítam poznámky, ktoré vyslovili všetci, ktorí uvádzali záväzok a vôľu pracovať na plnení tohto cieľa v blízkom čase, ako napríklad pani Doylová a iní.
<P>
Aby som odpovedal na niektoré z konkrétnych otázok, začnem otázkou pani Doylovej týkajúcej sa energeticky náročných odvetví. Buďme jednoznační v oblasti predmetu tohto cieľa, ktorým je a zostáva medzinárodná dohoda, a to z dôvodov známych každému. Nejde len o európske otepľovanie, ide o globálne otepľovanie. Na to, aby sme čelili globálnej výzve, potrebujeme dohodu na globálnej úrovni. Zároveň ako sa snažíme o priatie svetovej dohody, by sa v smernici mali jasne určiť mechanizmy zamerané na energeticky náročné odvetvia, ktoré bude možné naplno alebo čiastočne spustiť, ak medzinárodné rokovania nesplnia naše očakávania. To, čo sa presne spustí a v prípade koho bude závisieť od výsledkov medzinárodných rokovaní. Z tohto dôvodu nemôžeme teraz, dnes, presne a podrobne stanoviť konkrétne mechanizmy pre dané osobitné odvetvia nášho priemyslu.
<P>
Avšak, čo hodláme vykonať, a čo už teraz vykonáme, je poskytnutie právnej istoty. Chápem to. Môžeme a už aj poskytujeme právnu istotu tým, ktorých sa to týka. Z tohto dôvodu by smernica, ktorú navrhneme, mala poskytnúť plnú právnu bezpečnosť energeticky náročným odvetviam, pretože tieto už budú vedieť, že sa na nich bude vzťahovať buď smernica, alebo rovnocenná medzinárodná dohoda. Toto bolo vždy zámerom Komisie.
<P>
Osobne spolu s kolegami z Komisie konzultujem s niektorými s vedúcich predstaviteľov európskeho priemyslu a vo všeobecnosti akceptujú takýto systém. Ide im o to, aby si boli istí, že v prípade, že dohoda nebude dosiahnutá, budú zabezpečené mechanizmy na zachovanie ich konkurenčného postavenia. Domnievam sa, že je to spravodlivá podmienka, a to nielen v podnikateľskej komunite, o ktorej som hovoril, ale aj pre sociálnych partnerov. Existuje Európska konfederácia odborových zväzov, o ktorej sme tiež hovorili.
<P>
Na tejto záležitosti nám veľmi záleží a domnievame sa, že je to uskutočniteľné, avšak nie znižovaním úrovne ambície v tejto chvíli. Ak znížime úroveň ambícií teraz, nebudeme dôveryhodní v rámci diskusií s našimi vonkajšími partnermi, s našimi americkými partnermi, či s Číňanmi, Indmi a inými. Sú veľmi zaviazaní a mimochodom je na ich strane možné pozorovať pokrok, nie dostatočný, ale aspoň nejaký.
<P>
Konkrétna otázka týkajúca sa zalesňovania je veľmi dôležitá. Ako iste viete, na konferencii na Bali sme vyhlásili záväzok k podpore zalesňovania. V prípade otázky kreditov za zalesňovanie, proti týmto kreditom nenamietame. Práve naopak v zásade sa s nimi stotožňujeme. Neboli zahrnuté do týchto záverov, pretože sa vyskytli isté metodologické ťažkosti. A teda na tomto bode pracujeme a samozrejme sme pripravení o vašom príspevku diskutovať. Príspevky od iných tiež uvítame. V súčasnosti sme v procese konzultácií s našimi zainteresovanými stranami.
<P>
Ďalším bodom, ktorý niektorí z vás zdôraznili, konkrétne pán Buzek a iní, je potreba väčších investícií do technológie a inovácie. Toto je pravda. Z tohto dôvodu sme napríklad navrhli, aby prvé zasadnutie Znalostného a inovačného spoločenstva nového Európskeho technologického inštitútu bolo venované zmene klímy, energetike a ekologickým priemyselným odvetviam, pretože ide o hlavný problém a v súčasnosti potrebujeme zosúladiť niektoré z našich programov v Európskej únii v rámci nášho rozpočtu a so zdrojmi, ktoré máme k dispozícii, s cieľom pripísať tejto oblasti vyššiu prioritu a klásť na ňu väčší dôraz.
<P>
V každom prípade si to bude vyžadovať veľké úsilie. Nikdy sme nepovedali, že to bude ľahká úloha. Bude to veľmi náročná úloha. Máme pred sebou veľmi náročnú a ťažkú úlohu, avšak verím, že so skutočným odhodlaním, odhodlaním, ktorá tento Parlament v minulosti preukázal, môžeme v tejto oblasti dosiahnuť výsledky, s inováciou, s väčšími investíciami do technológie a samozrejme v spolupráci s našimi hlavnými partnermi.
<P>
Pokiaľ ide o ďalší bod týkajúci sa lisabonskej stratégie, ako už vyhlásil pán predseda vlády Janša, domnievam sa, že v súčasnosti je v nej oveľa viac priestoru venovaného sociálnemu rozmeru. Poznamenal som si tiež, čo pán Schultz povedal dnes a čo skutočne vyhlásil už aj v minulosti. Z tohto dôvodu pripravujeme veľmi dôležitý balík, pokiaľ ide o prístup, príležitosti a solidaritu, ktorý bude hotový ešte pred začiatkom leta. Na tejto záležitosti by sme chceli s vami spolupracovať, so všetkými politickými silami v tomto Parlamente.
<P>
Chcel by som vás však upozorniť. Prosím nežiadajte od Európskych inštitúcií výsledky, ktoré nemôžu dosiahnuť. Máme svoje oblasti právomocí, za ktoré by sme mali byť zodpovední, avšak potom sú aj iné, ktoré sú hlavnou zodpovednosťou členských štátov. Nikto nežiada, aby právomoci týkajúce sa sociálneho zabezpečenia, zamestnanosti a vnútroštátnych služieb zdravotnej starostlivosti prislúchali európskej úrovni. My môžeme zlepšovať a naozaj investovať viac do niektorých európskych nástrojov, s cieľom podporovať plnenie sociálnych cieľov a tiež, ako sa snažíme prostredníctvom lisabonskej stratégie, podporovať tvorbu pracovných miest. Keď hovoríme o hospodárskom raste v Európe, samozrejme máme na mysli trvalo udržateľný rast. Ide o rast, ktorý je trvalo udržateľný zo sociálneho a environmentálneho hľadiska. Domnievam sa, že je to celkom zrejmé.
<P>
Musíme si uvedomiť, že nástroje, ktoré sú dostupné na európskej úrovni sú obmedzené. Určite si spomeniete, že keď táto Komisia predložila návrh tzv. fondu na prispôsobenie sa globalizácii, nového nástroja, vyskytli sa argumenty proti prijatiu tohto nástroja súvisiace so subsidiaritou a otázky, prečo niečo čo sa malo vykonať sa vykonávalo len na úrovni Európskej únie. Na konci sme sa dohodli, a som šťastný, že tento nástroj, hoci je skromný, existuje a je konkrétnym prejavom nášho záväzku starať sa o tých, ktorí z globalizácie nevychádzajú víťazne.
<P>
Medzi tými, ktorí sú skutočne proeurópski a podporujú európsky projekt, sa domnievam, že by sme mali byť opatrní, aby sme Európsku úniu nepostavili do pozície, kde nedokáže splniť isté záväzky, ktoré Európska únia ako taká plniť nedokáže, ak nemá podporu členských štátov a našich vlád. Mnohé sa musí vykonať na vnútroštátnej úrovni. Z tohto dôvodu, zatiaľ čo môžeme túto otázku zdôrazňovať a vy určite môžete predkladať návrhy a návrhy právnych predpisov pre náš májový balík, je dôležité, aby sme tak konali s vedomím toho, čo je zodpovednosťou inštitúcií Európskej únie a čo je zodpovednosťou našich vnútroštátnych vlád.
<P>
A na záver, pokiaľ ide o Stredomorskú úniu, domnievam sa, že by sme mohli tento projekt realizovať ako dobrý projekt pre Európu, do ktorého sa pretavuje obnovený záväzok k stredozemskému regiónu. Je pravdou, že by sme mali vykonať viac, a zároveň v nádeji, že udržíme Európsku úniu pohromade a nerozdelíme ju. Samozrejme, keď hovorím o Európskej únii, nehovorím len o členských štátoch, ale a o európskych inštitúciách. Určite očakávame, že Európsky parlament si zachová veľmi dôležitú úlohu v rámci tejto Stredomorskej únie. Takto budú barcelonský proces a naša susedská politika ambicióznejšími.
<P>
(potlesk)
<SPEAKER ID="049" NAME="Predseda">
Rozprava je ukončená.
<P>
Písomné vyhlásenia (článok 142)
<SPEAKER ID="050" NAME="Jean-Pierre Audy  " AFFILIATION="PPE-DE">
písomne. - (SK) V prvom rade by som chcel poďakovať pánovi úradujúcemu predsedovi Európskej únie, vynikajúcemu slovinskému predsedovi vlády Janezovi Janšovi, jeho vláde a jeho administratíve za veľmi obdivuhodnú a náročnú prácu, ktorú vykonali. Pokiaľ ide o výsledky zasadnutia Európskej rady z 13. a 14. marca 2008, vítam politickú dohodu na záležitostiach súvisiacich s európsko-stredomorským partnerstvom. Rovnako ma teší krok smerom k zavedeniu vedomosti ako piatej slobody Spoločenstva. Vzhľadom na súčasné otrasy na finančných trhoch je mi ľúto, že Európska rada, politický orgán na vysokej úrovni v Únii, nemala silu, múdrosť či jasnosť myslenia, aby navrhla politiku, ktorá by mohla pomôcť regulovať finančné trhy, prinajmenšom v rámci Európy, ktorá by mohla mať podobu zriadenia európskych regulačných orgánov v kľúčových odvetviach vnútorného trhu (energetika, poštové služby, telekomunikácie, audit, bankovníctvo, poistenie atď.). A na záver vzhľadom na súčasný chaos na menových trhoch, nechápem, prečo sa tieto problémy vôbec neriešili, prípadne riešili len v zanedbateľnej miere. Je naliehavé pochopiť, čo sa myslí pod pojmom cenová stabilita stanovenom v mandáte Európskej centrálnej banky zakotvenom v článku 105 zmluvy a vyzvať Medzinárodný menový fond (MMF), aby sa zapojil do globálneho menového dialógu.
<SPEAKER ID="051" NAME="Titus Corlăţean  " AFFILIATION="PSE">
písomne. - (SK) V záveroch Európskej rady z 13. a 14. marca 2008 a diskusiách v Európskom parlamente z 26. marca 2008 sa zdôrazňuje význam susedskej politiky EÚ a schvaľuje zásada Stredomorskej únie, konkrétnejší mechanizmus spolupráce medzi členskými štátmi EÚ a nečlenskými štátmi susediacimi s Úniou na juhu.
<P>
Domnievam sa, že priority EÚ by sa tiež mali zamerať na východné záležitosti susedskej politiky. S týmto cieľom zdôrazňujem potrebu užšej spolupráce s Moldavskou republikou. A teda podporujem závery týkajúce sa novej dohody o spolupráci medzi EÚ a Moldavskou republikou s jednoznačnými a prísnymi odkazmi na veľmi požadovaný pokrok v Kišiňove v oblasti demokracie, federácie a presadzovania ľudských práv.
<P>
Očakávania EÚ by sa tiež mali zacieliť na zabezpečenie skutočnej slobody tlače v Kišiňove. Nedávno boli zaznamenané očividné prípady porušovania slobody tlače, akým je prípad novinárov rozhlasovej stanice Hlas Besarábie, alebo v niektorých televíznych staniciach alebo redakciách novín vydávaných v rumunčine, ktoré fungujú alebo sú vydávané v Kišiňove. Takéto správy by nemali byť nechané bez povšimnutia Európskej rady a Komisie.
<P>
Skutočne dúfam, že konzistentnejšia politika EÚ určená pre východných susedov sa stane prioritou politickej činnosti Európskej rady a Komisie.
<SPEAKER ID="052" NAME="Bairbre de Brún  " AFFILIATION="GUE/NGL">
písomne. - Je potrebná koordinovaná dlhodobá politika, ktorá bude viesť náš spôsob riešenia problémov súvisiacich so zmenou klímy v jednotlivých odvetviach. Balík, ktorý predložil pán predseda Barroso Parlamentu je krokom vpred a je povzbudzujúce, že Rada uznáva, že EÚ sa musí dohodnúť na sérii politík pred koncom roku 2008.
<P>
Vítam cieľ, ktorým je zvýšenie miery používania obnoviteľnej, trvalo udržateľnej energie o 20 % a mal by sa stanoviť aj cieľ na zvýšenie energetickej účinnosti.
<P>
V balíku by mal byť zahrnutý cieľ zníženia objemu emisií oxidu uhličitého o 30 % do roku 2020 a rovnako sú potrebné ciele na zníženie objemu emisií oxidu uhličitého na každý rok na úrovni členských štátov. Tieto ciele sa musia stanovovať v právnych predpisoch. Vyzerá to tak, že takéto právne predpisy sú jediným spôsobom, ako zaručiť, že problém emisií oxidu uhličitého budeme riešiť seriózne v každom aspekte tvorby politiky a politickom prijímaní rozhodnutí.
<P>
Musíme byť opatrní, aby cieľ pre motorové palivá, ktoré čiastočne tvoria biopalivá, nespôsobil škody.
<P>
Pokiaľ sa zmena klímy nebude riešiť na celom svete, budú sa naďalej vyskytovať katastrofy. Zmena klímy poškodí naše okolie, naše hospodárstva a našu spoločnosť.
<SPEAKER ID="053" NAME="Pedro Guerreiro  " AFFILIATION="GUE/NGL">
písomne. - (SK) Vzhľadom na rozhodnutia Európskej rady by som chcel vysloviť len jednu malú pripomienku k usmerneniam pre politiky zamestnanosti v rôznych členských štátoch.
<P>
Európska rada potvrdzuje (čo nie je prekvapujúce) súčasné usmernenia EÚ, s cieľom ukončiť ďalšiu fázu liberalizácie trhov práce a intenzifikácie využívania pracovníkov, s cieľom zvýšiť kapitálové zisky.
<P>
Toto je spôsob, akým je potrebné interpretovať tieto usmernenia, ktoré pod klamlivou zásterkou flexiistoty majú za cieľ zvýšiť flexibilitu pracovných trhov, organizácie práce a pracovnoprávnych vzťahov vrátane toho, čo presadzujú v rámci zmeny a doplnenia pracovného práva prostredníctvom preskúmania tam, kde je to potrebné, rôznych zmluvných podmienok a ustanovení týkajúcich sa pracovného času. Výsledkom bude viac pracovného času, rýchlejšie pracovné tempo, straty na mzdách, menej práv a menej pracovnej istoty pre pracovníkov čisto v záujme zamestnávateľov.
<P>
Využívaním tohto trójskeho koňa údajnej modernizácie pracovných trhov, mechanizmov na ochranu pracovných miest, verejnej správy a systémov sociálneho zabezpečenia, EÚ potvrdzuje svoje ciele znehodnotenia a zničenia hospodárskych a sociálnych víťazstiev pracovníkov.
<P>
Vzhľadom na povahu týchto cieľov, akým spôsobom sa dá vyhnúť vnútroštátnym referendám o navrhovanej zmluve?
<SPEAKER ID="054" NAME="Monica Maria Iacob-Ridzi  " AFFILIATION="PPE-DE">
písomne. - (SK) Začiatok nového trojročného cyklu lisabonskej stratégie bol ústrednou časťou európskeho samitu. Medzi návrhmi Rady by som chcela zdôrazniť význam zásady voľného pohybu vedomostí v rámci Európskej únie.
<P>
Zavedenie tejto slobody by mali dopĺňať návrhy právnych predpisov Komisie, ktoré by mala predložiť počas tohto roku. Pripomínam, že spolu s lisabonskou stratégiou by mal byť čo najskôr realizovaný bolonský proces o vytvorení spoločného priestoru vzdelávania do roku 2010. A teda vzájomného uznávania univerzitných diplomov a iných formálnych a neformálnych kvalifikácií, rozšírenie a primerané financovanie európskych programov mobility, akými sú Erasmus, Comenius alebo Leonardo, ako aj spustenie novej generácie vzdelávacieho kurikula a inštitúcií, ktoré spoločne navrhli členské štáty by mohlo prispieť k realizácii voľného pohybu vedomostí.
<P>
S cieľom posilniť konzistentnosť tejto novej zásady práva Spoločenstva, musíme vypracovať program s riadne stanovenými termínmi, aby sme odstránili všetky existujúce prekážky voľného pohybu vedomostí. Verím, že záväzok prijať Chartu práv duševného vlastníctva do konca roku 2008 je správnym krokom v tomto smere.
<SPEAKER ID="055" NAME="Magda Kósáné Kovács  " AFFILIATION="PSE">
písomne. - (SK) Ponaučenie, ktoré je nutné si zobrať z marcového samitu je skutočnosť, že svetové finančné trhy a svetový tok tovaru a kapitálu sa nachádzajú medzi Scyllou a Charybdisom a jedine zodpovedné strategické myslenie vychádzajúce z politiky Spoločenstva môže pomôcť odvrátiť zvyšujúcu sa neistotu a šok pre hospodárstva Európskej únie.
<P>
Tieto zlomové línie, ako vieme, nelámu len svetové hospodárstvo. V záveroch predsedníctva zo zasadnutia Rady sa výrazný dôraz kladie na mnohostrannú interpretáciu súdržnosti, ktorá sa bude schopná do istej miery oprieť o zdroje Spoločenstva, avšak uvádza sa tu aj varovanie vlastné výzvam určeným vnútroštátnym politikám na urýchlenie zníženia ich deficitov a dlhu a na vynaloženie akéhokoľvek nečakaného dodatočného príjmu na tieto účely. Inými slovami, diera v rozpočte nie je len záležitosťou členských štátov, rovnako je aj prekážkou v realizácii politiky súdržnosti Európskej únie.
<P>
Po všetkých pekných vyhláseniach, nastal čas na rozhodnutia a záväzné nariadenia, aj napriek tomu, že tieto niekedy predznamenávajú bolestivé následky. Pokiaľ ide o mňa, je nepochybne prvou prioritou zvyšovanie vedomostného kapitálu mladých ľudí. Zvyšovanie vzdelanosti, ktorá sa dostáva aj k chudobným ľuďom, Rómom a prisťahovalcom. Zvyšovanie takej vzdelanosti, ktorá je európska a všeobecná, takej politiky súdržnosti, ktorá nevykráda intelektuálny kapitál chudobnejším krajinám prostredníctvom tzv. odlivu mozgov, ale ktorá tiež nájde spôsob, ktorý je solidárny, na reprodukciu čoraz viac svetového a nepretržitého toku vedomostného kapitálu. Týmto spôsobom bude investovanie do ľudí predstavovať osobitnú komparatívnu výhodu na svetovom trhu a pohyb vedomostného kapitálu nebude predstavovať hrozbu akéhosi nového typu delokalizácie, skôr zdroj bohatstva na európskej úrovni.
<SPEAKER ID="056" NAME="Rareş-Lucian Niculescu  " AFFILIATION="PPE-DE">
písomne. - (SK) Chcel by som zdôrazniť päť tém zo záverov zo zasadnutia Rady, o ktorých rozmýšľali tisícky Rumunov a možno aj mnohých iných Európanov, dnes ráno predtým ako odišli do práce.
<P>
1. Zníženie administratívnej záťaže právnych predpisov EÚ. Všetky členské štáty by si mali vziať ponaučenie, konkrétne aj Rumunsko, kde by zníženie byrokratických nákladov o 1 % viedlo k ušetreniu jednej miliardy EUR.
<P>
2. Prijatie Predpisu o malých podnikoch, iniciatívy týkajúcej sa MSP, a zásady schvaľovania právnych predpisov zohľadňujúc malé podniky. Toto je veľmi dobrá myšlienka pre Rumunsko, kde MSP predstavujú 70 % z HDP a poskytujú zamestnanie pre 60 % zamestnaných obyvateľov.
<P>
3. Miera nezamestnanosti medzi mladými ľuďmi. Rumunsko je medzi krajinami Únie na druhom mieste s mierou nezamestnanosti 21 % u mladých ľudí.
<P>
4. Poskytovanie kvalitných, cenovo dostupných štruktúr starostlivosti o deti. Vo veľkých rumunských mestách materské školy pokrývajú menej než 70 % dopytu rodičov po týchto službách.
<P>
5. Skvalitnenie energetickej účinnosti. Jednoduchý spôsob, akým je možné tento cieľ dosiahnuť je tepelná renovácia budov. V Rumunsku existuje viac než 80 000 bytových domov, ktoré sú nepriateľom energetiky a nákladovej úspornosti. Počas uplynulých šiestich rokov sa začali práce na izolácii dvoch takýchto bytových domov v hlavnom meste Rumunska.
<SPEAKER ID="057" NAME="Daciana Octavia Sârbu  " AFFILIATION="PES">
písomne. - (SK) Rada vyjadrila svoj zámer uzavrieť balík pre zmenu klímy a energetiku do konca funkčného obdobia v roku 2009 a z tohto dôvodu sa Európska únia musí snažiť dodržať tento záväzok a musí aj naďalej zohrávať vedúcu úlohu v boji proti globálnemu otepľovaniu. Cieľom je v Kodani v roku 2009 uzatvoriť ambicióznu dohodu o zmene klímy na obdobie po roku 2012, aby si EÚ zachovala dôveryhodnosť na medzinárodnej úrovni.
<P>
Ďalším dôležitým prvkom, o ktorom sa diskutovalo na zasadnutí Rady bolo riziko presunu emisií CO2, ktoré vypúšťajú energeticky náročné odvetvia vystavené medzinárodnej konkurencii a ich odchod na menej regulované trhy s lacnejšou pracovnou silou. Európska únia je zaviazaná k ochrane konkurencieschopnosti európskeho priemyslu, a tým aj pracovných miest, ktoré poskytuje a táto záležitosť bude súčasťou medzinárodnej dohody o riešení tohto problému.
<P>
Ambiciózny balík, ktorý navrhla a predložila Komisia, predstavuje skutočnú výzvu pre Európsku úniu a my, Európsky parlament, sa budeme usilovať, aby sme zabezpečili, že v roku 2009 bude tento balík finalizovaný.
<SPEAKER ID="058" NAME="Richard Seeber  " AFFILIATION="PPE-DE">
písomne. - (SK) Minulý rok sme sa zaviazali k náročným a ambicióznym environmentálnym cieľom a teraz nadišiel čas, aby sme čelili výzve ich dosiahnutia. Nevyhnutným pre EÚ je však dosiahnutie jej environmentálnych cieľov bez toho, aby spáchala hospodársku samovraždu. Nemôžeme ekológiou vyradiť ekonómiu. Preto vítam kompromis, ktorý bol určený na nedávnom samite.
<P>
Boj proti zmene klímy je samozrejme nákladný. Avšak náklady za nečinnosť budú vo veľkej miere presahovať náklady na požadované opatrenia určené na vyrovnanie sa s následkami zmeny klímy. Predsa len je však dôležité zabezpečiť, že zaťaženie, ktoré predstavuje znižovanie objemu emisií CO2 bude rovnomerne rozdelené medzi členské štáty a priemyselné odvetvia a rovnako podľa môjho názoru je dôležité zabezpečiť, aby tie členské štáty, ktoré už urobili viac než iné v oblasti boja proti zmene klímy, neboli znevýhodnené.
<P>
Energeticky náročné odvetvia musia tiež prispieť k znižovaniu objemu emisií CO2. Musíme požadovať, aby tiež prispôsobili svoje výrobné postupy najnovším ekologickým technológiám. V záujme konkurencieschopnosti v rámci európskeho hospodárstva však musíme urobiť, čo je v našich silách, aby sme predišli akémukoľvek premiestneniu odvetví náročných na produkciu CO2 do krajín mimo EÚ. Ak by hnutie za klímu v Európe mohlo motivovať rozvíjajúce sa hospodárstva, akými sú napríklad Čína a India, k tomu, aby zohrávali svoju úlohu, išlo by o veľmi vítaný krok.
<SPEAKER ID="059" NAME="Esko Seppänen  " AFFILIATION="GUE/NGL">
písomne. - (SK) Tvrdenie zástupcu krajiny predsedajúcej EÚ, že medzi priaznivým hospodárskym rastom v EÚ a lisabonskou stratégiou existuje prepojenie nie je presvedčivé. Lisabonská stratégia nedisponuje ani jedným z konkrétnych kritérií, ktoré by vysvetlili zníženie rozpočtových deficitov a verejnej zadlženosti alebo vytvorenie 6,5 milióna nových pracovných miest. Zásluha za tento pokrok patrí členským štátom. Absencia akéhokoľvek sociálneho rozmeru v lisabonskej stratégii sa prejavuje v ich hospodárstvach.
<P>
Moderným slovom súčasnosti je flexiistota. Znamená to, že zabezpečenie flexibilnejších pracovných podmienok by malo byť odmenené istotou pracovného miesta. Lepším opisom ducha dnešnej doby by však bol výraz flexiistote. Obyvateľom EÚ hrozí výpoveď, ak nebudú súhlasiť s vynútenou flexibilitou.
<SPEAKER ID="060" NAME="Silvia-Adriana Ţicău  " AFFILIATION="PSE">
písomne. - (SK) Európska únia musí v boji proti zmene klímy zohrávať vedúcu úlohu. Prijatie politiky na obmedzenie znečistenia by zlepšilo kvalitu života 490 miliónov európskych občanov.
<P>
Členské štáty by mali vyvinúť politiky a opatrenia určené na energetickú bezpečnosť a boj proti zmene klímy, ktoré povedú k trvalo udržateľnému hospodárskemu rozvoju a tvorbe pracovných miest.
<P>
Európska rada vypracovala niekoľko usmernení. Investície do výskumu a vývoja, podpora ekologickej dopravy, preskúmanie smernice o zdaňovaní energetiky, zvýšenie energetickej účinnosti a predovšetkým poskytovanie informácií a zapojenie európskych občanov do boja proti zmene klímy.
<P>
Na zasadnutí Európskej rady v marci 2008 sa zdôraznil význam posilnenia energetickej bezpečnosti v EÚ. Na zasadnutí Európskej rady, ktoré sa konalo v roku 2007 bolo vyhlásené, že projekt ropovodu Nabucco je projektom európskeho záujmu na diverzifikáciu zdrojov energie a energetickej bezpečnosti v rámci Únie. Tešíme sa na revidovanú strategickú energetickú politiku, ktorá má byť predložená v novembri 2008 a ktorá sa bude zameriavať na bezpečnosť dodávok energie, prepojenie vonkajšej politiky Únie v oblasti energetiky.
<P>
Gratulujem Európskej rade k zavedeniu piatej slobody, ktorou je voľný pohyb vedomostí. Ide o veľkú výzvu, na ktorú musí Únia reagovať prostredníctvom investovania do ľudských zdrojov, MSP a sociálnej Európy.
