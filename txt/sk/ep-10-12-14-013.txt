<CHAPTER ID="013">
Hodina otázok pre predsedu Komisie
<SPEAKER ID="404" NAME="Predseda">
Ďalším bodom programu je hodina otázok pre predsedu Komisie. Rád by som privítal pána predsedu Barrosa na našej mesačnej hodine otázok. Sme pripravení začať s otázkami. Pravidlá sú rovnaké ako vždy: jedna minúta na otázku, jedna minúta na odpoveď a v prípade, že predsedovia politických skupín chcú položiť ďalšiu otázku, majú na to 30 sekúnd a toľko isto času je aj na jej zodpovedanie.
<SPEAKER ID="405" NAME="Ioannis Kasoulides">
v mene poslaneckého klubu PPE. - V mene pána Daula, predsedu nášho poslaneckého klubu, by som chcel položiť takúto otázku. Poslanecký klub PPE by chcel poznať váš názor na súčasné úsilie o obnovenie priamych rokovaní zameraných na vyriešenie palestínskej otázky. Spojené štáty sa už viac nepokúšajú presvedčiť Izrael, aby predĺžil moratórium na osídľovanie východného Jeruzalema a Predjordánska, pravdepodobne preto, že toto úsilie nikam neviedlo.
<P>
Aké úsilie by mala vyvinúť EÚ samostatne alebo v spojení s Kvartetom, aby začali prebiehať rokovania? Ako by sa mal vzhľadom na súčasný vývoj udalostí interpretovať fakt, že EÚ je v prípade potreby znovu pripravená uznať nezávislosť palestínskeho štátu?
<P>
Aké je hodnotenie humanitárnej situácie v pásme Gazy po tom, čo sa Izrael v júni 2010 rozhodol uvoľniť uzavreté hraničné priechody, a pokiaľ ide o snahy prepustiť Gilada Šalita na slobodu?
<SPEAKER ID="406" NAME="José Manuel Barroso">
predseda Komisie. - Ako viete, Európska únia dôrazne podporuje obnovenie priamych rozhovorov. Rada pre zahraničné veci včera vyjadrila európsku pozíciu s poľutovaním nad tým, že Izrael nebol schopný prijať nové zastavenie osídľovania, ktoré požadovali Európska únia, Spojené štáty a Kvarteto.
<P>
Chcel by som dodať, že táto situácia je sklamaním najmä z toho dôvodu, že vytvorenie nevyhnutných podmienok pre existenciu dvoch štátov nie je len v záujme Palestíny, daného regiónu a širšieho medzinárodného spoločenstva, ale podľa môjho názoru aj v záujme samotného Izraela.
<P>
Pokiaľ ide o rokovania, Rada pre zahraničné veci sa včera dohodla aj na zintenzívnení koordinácie s Kvartetom a Spojenými štátmi. Osobitný vyslanec senátor Mitchell sa čoskoro stretne s Catherine Ashtonovou, aby ju informoval o súčasnej situácii. Európska únia plne podporí mierový proces a svoje pôsobenie v tejto oblasti. Domnievam sa, že by sa Kvarteto mohlo oživiť tým, že Európska únia bude úzko spolupracovať s USA.
<P>
Vysoká predstaviteľka pani Ashtonová je v kontakte s hlavnými aktérmi v regióne a zároveň tento týždeň očakávame stretnutie Ligy arabských štátov. Musíme dať šancu novým rokovaniam, novému impulzu, pretože patová situácia nie je alternatívou. Som presvedčený, že so Spojeným štátmi nájdeme cestu vpred.
<SPEAKER ID="407" NAME="Ioannis Kasoulides">
v mene poslaneckého klubu PPE. - Chcel by som sa znovu opýtať na humanitárnu situáciu v pásme Gazy po otvorení hraničných priechodov a na to, čo sa deje s desiatnikom Giladom Šalitom.
<SPEAKER ID="408" NAME="José Manuel Barroso">
predseda Komisie. - Situácia v Gaze je neudržateľná. Oživenie hospodárstva je rozhodne nevyhnutné, no nepostrehli sme, žiaľ, zásadnú zmenu politiky v Gaze, o ktorú Európska únia žiadala v priebehu posledných mesiacov.
<P>
Z tohto dôvodu sa minulý pondelok Európska únia na základe žiadosti premiéra Fajjáda dohodla na trojstupňovom prístupe zameranom na podporu vývozu z Gazy. Nedávno som prijal ministra Fajjáda a hovorili sme o tejto téme. Gazu by sme mali vnímať ako veľmi dôležitú súčasť budovania palestínskeho štátu.
<SPEAKER ID="409" NAME="Martin Schulz" LANGUAGE="DE">
Vážený pán predseda, pán Barroso, zasadnutie Európskej rady bude vo štvrtok a v piatok. Chcel by som vám položiť tieto otázky:
<P>
Po prvé, myslíte si, že zavedenie eurodlhopisov môže pomôcť stabilizovať euro?
<P>
Po druhé, súhlasíte s názorom kancelárky Merkelovej, že eurodlhopisy nie sú potrebné?
<P>
Po tretie, v prípade, že sa vaše stanovisko líši od názoru pani Merkelovej a ste za eurodlhopisy, čo plánujete urobiť na zasadnutí Rady tento štvrtok?
<P>
Po štvrté, ste v kontakte s predsedom Euroskupiny, premiérom a ministrom financií pánom Junckerom a podporíte ho ako predseda Komisie?
<P>
Po piate, v prípade, že eurodlhopisy neprejdú, budete ihneď potom informovať Parlament o spôsobe, ktorým vy ako Komisia plánujete reagovať na možné záporné rozhodnutie?
<SPEAKER ID="410" NAME="José Manuel Barroso">
predseda Komisie. - Eurodlhopisy sú zaujímavou myšlienkou. V skutočnosti o nich Komisia uvažovala už v roku 2008 vo svojom dokumente EMU@10 - 10. výročie HMÚ. So zreteľom na riešenie tejto krízy sme však medzičasom vytvorili európsky nástroj finančnej stability (EFSF) a európsky systém finančného dohľadu (ESFS). Tieto nástroje nie sú ani zďaleka kompletné. V prípade potreby sa môžu vylepšiť a prispôsobiť oveľa rýchlejšie než iné, aj keď možno zaujímavé alternatívy. Myslím si, že v súčasnosti si musíme položiť jednoduchú otázku: dá sa táto kríza najlepšie riešiť pomocou nástrojov, ktoré sú konsenzuálne, alebo otváraním ďalšej diskusie, o ktorej neexistuje konsenzus? Ako naznačuje vaša otázka, v súvislosti s nedávnymi návrhmi pána premiéra Junckera naozaj neexistuje konsenzus.
<P>
Myslím si, že odpoveď je dnes zrejmá. Mali by sme sa sústrediť na to, čo v rámci eurozóny dokáže budovať konsenzus, pretože ak sa nedohodneme, uškodí to obrazu eurozóny na trhoch. Nechajme si tento veľmi zaujímavý nápad o eurodlhopisoch pre budúcnosť, ale v tomto štádiu sa sústreďujme na to, čo dokážeme urobiť rýchlo a rozhodne.
<SPEAKER ID="411" NAME="Martin Schulz" LANGUAGE="DE">
Vážený pán predseda, pán Barroso, odpovedali ste na moje otázky so svojou nenapodobiteľnou diplomaciou, ale mňa sa ešte nezbavíte. Chcel by som sa vás teda opýtať veľmi konkrétne: z pozície predsedu Euroskupiny pán premiér Juncker oznámil, že zamýšľa prevziať iniciatívu v Európskej rade v súvislosti so zavedením eurodlhopisov. Podporíte ho v tom? Chceli by ste okrem toho presvedčiť pani Merkelovú a pána Sarkozyho, aby sa pridali k väčšine štátov eurozóny, a pokiaľ pani Merkelová a pán Sarkozy povedia "my to nechceme", poviete "dobre, keďže dve strany hovoria nie, vzdáme sa tejto myšlienky"?
<SPEAKER ID="412" NAME="José Manuel Barroso">
predseda Komisie. - Odpoviem vám na to veľmi otvorene. Nemyslím si, že v tejto fáze existuje najmenšia možnosť dohodnúť sa na eurodlhopisoch.
<P>
V súvislosti s daným návrhom existuje neochota na strane niekoľkých členských štátov. Preto si myslím, že by sme mali pomocou súčasných nástrojov pracovať na dosiahnutí najväčšieho možného konsenzu. Povedal som vám veľmi úprimne, a najmä Martinovi Schulzovi, že túto myšlienku považujem za zaujímavú a atraktívnu. V skutočnosti Komisia predložila viacero návrhov už skôr, za čias mojich vynikajúcich predchodcov, v tomto štádiu však nie sú vhodné podmienky na dosiahnutie dohody.
<SPEAKER ID="413" NAME="Guy Verhofstadt">
v mene skupiny ALDE. - Mám konkrétnu otázku, ale chcem povedať, pán Barroso, že v rámci Komisie máte právo iniciatívy. Môžete prísť s návrhom o eurodlhopisoch, a práve na to sa pýtal pán Schulz. Dobre, vy toto právo nevyužijete a to je v súčasnosti problém.
<P>
Mám konkrétnu otázku o absolutóriu za rok 2009. Existuje vyhlásenie o vierohodnosti, ktoré urobil generálny riaditeľ pre regionálnu politiku, pričom hovorí, citujem, že v 38 zo 79 programov nemá generálne riaditeľstvo primeranú istotu o zákonnosti a správnosti príslušných transakcií vo vzťahu k úhrade nákladov deklarovaných v roku 2009. To nabáda k otázke, kto by mal túto primeranú istotu poskytnúť. Vo vyhlásení sa ďalej hovorí, že v 41 zostávajúcich programoch sa v počiatočnom štádiu zistili závažné nedostatky existujúce ešte pred úhradou nákladov v roku 2009.
<P>
Takže moja otázka pre vás znie, aké kroky podniknete vo vzťahu k členským štátom za predpokladu, že prevezmete politickú zodpovednosť za toto vyhlásenie so všetkými jeho dôsledkami.
<SPEAKER ID="414" NAME="José Manuel Barroso">
predseda Komisie. - Dovoľte mi, aby som reagoval na vašu poznámku, pán Verhofstadt, a najskôr vám povedal, že Komisia už využila svoje právo na iniciatívu. Spomeňte si na to, že keď sme uviedli do činnosti tento mechanizmus, Olli Rehn a ja sme predstavili možnosť kolektívnych záruk, ktorá viac-menej išla v ústrety eurodlhopisom. Členské štáty to kategoricky zamietli.
<P>
Mohli by sme teraz predložiť nové návrhy, no v súčasnej citlivej situácii nepovažujem za zodpovedné znovu presadzovať formálne návrhy. Iba by to rozdelilo eurozónu a Európsku úniu. Komisia už však predložila návrhy. Boli na stole a zamietli sa. Taká je skutočnosť.
<P>
Pokiaľ ide o finančné výhľady, už som prijal záväzok k predloženiu návrhu o špecifickom druhu eurodlhopisov - ide o európske projektové dlhopisy, a aj keď som už počul určité negatívne pripomienky z niektorých hlavných miest, stále dúfam, že sa uvedený záväzok splní.
<P>
Čo sa týka vašej otázky, myslím si, že by sme sa mali od členských štátov žiadať viac. Ako viete, členské štáty s výnimkou štyroch alebo piatich nie sú pripravené poskytnúť vyhlásenie o vierohodnosti. Ako ste spomenuli, je pravda, čo povedal náš generálny riaditeľ, že niekedy Komisia nemá všetky potrebné nástroje, aby sa okamžite angažovala v členských štátoch so zreteľom na spôsob, akým sa na vnútroštátnej úrovni používajú finančné prostriedky z Európskej únie.
<SPEAKER ID="415" NAME="José Bové" LANGUAGE="FR">
Vážený pán predseda, pán Barroso, pred rokom ste mi povedali, že GMO pošpinili vaše prvé funkčné obdobie a že túto problematiku chcete predložiť späť členským štátom.
<P>
Pred pár dňami sa od európskych občanov vyzbieralo 1 200 000 podpisov požadujúcich nezávislú odbornú správu o GMO. Pred niekoľkými dňami Rada pre životné prostredie veľkou väčšinou opäť zamietla návrh komisára Dalliho. Stanoviská právnych poradcov Rady i Parlamentu boli záporné. Napokon ste boli v Európskom úrade pre bezpečnosť potravín (EFSA) svedkom škandálu v súvislosti s prípadom Bánátiovej a čelili ste otázkam od pracovnej skupiny. Navyše sa samotný úrad EFSA rozhodol vydať nové usmernenia pre hodnotenie.
<P>
Chcel by som preto vedieť, či chcete zachovať všetky nové povolenia a všetky obnovy povolení, ako napríklad MON810, kým nenadobudnú účinnosť nové pravidlá úradu EFSA. Nové hodnotenia a obnovenia povolení by sa mali spracovať podľa nových pravidiel.
<P>
A napokon, ste ochotný znovu otvoriť rozpravu, aby sme mohli získať nezávislé hodnotenie?
<SPEAKER ID="416" NAME="José Manuel Barroso" LANGUAGE="FR">
Vážený pán predseda, pokiaľ ide o iniciatívu viete, že tento nový systém ešte nenadobudol účinnosť. Prirodzene však s veľkým záujmom sledujeme iniciatívy občanov v tejto oblasti. Príslušný komisár sa stretol so podporovateľmi tejto iniciatívy, aj keď to ešte nebolo oficiálne schválené.
<P>
V súvislosti s aktuálnou otázkou budeme pokračovať v uplatňovaní právnych predpisov v ich súčasnej podobe. Nemáme lepšiu alternatívu ako úrad EFSA. Je to nezávislá agentúra, ktorá sa zriadila na to, aby poskytovala stanoviská. Táto agentúra zhromažďuje odborné informácie o tejto téme a my, pochopiteľne, musíme dodržiavať stanoviská, ktoré vydáva. Budeme teda v tejto veci naďalej dodržiavať právo Spoločenstva. Komisia nemôže rozhodnúť o pozastavení uplatňovania práva Spoločenstva.
<P>
Už som vám povedal celkom otvorene, že nie som spokojný so systémom riadenia GMO v Európe. Nie som s ním spokojný, pretože si myslím, že nie je dostatočne zrozumiteľný. Je to však systém, ktorý som povinný dodržiavať.
<SPEAKER ID="417" NAME="José Bové" LANGUAGE="FR">
Ďakujem za vašu odpoveď. Úrad EFSA už zaviedol nové usmernenia, ktoré sú oveľa prísnejšie. Ste ochotný súhlasiť s tým, že všetky nové povolenia, ktoré sa udelili počas ostatného obdobia, a vydanie MON810 by sa mali zrevidovať na základe týchto nových usmernení?
<P>
V súčasnosti nemôžeme prijať hodnotenia, ktoré sa vykonali na základe starých pravidiel. Z tohto dôvodu sa vás pýtam veľmi konkrétne a chcel by som, aby ste namiesto vyčkávania do roku 2012 začali celú túto rozpravu znovu od nuly. Smernica 2001/18/ES by sa mala aktualizovať v roku 2012. Tento proces sa musí urýchliť.
<SPEAKER ID="418" NAME="José Manuel Barroso" LANGUAGE="FR">
Ako vždy berieme do úvahy návrhy a podnety nezávislého orgánu, Európskeho úradu pre bezpečnosť potravín založeného v Parme. Ak teda tento orgán predloží nové usmernenie, preskúmame ho veľmi pozorne.To je všetko, čo vám k tomu môžem v tejto fáze povedať. Právny rámec pre schválenie GMO sa však doposiaľ nezmenil. Musím sa preto pridŕžať súčasného systému, pokým sa nezmení, no budeme pripravení posúdiť všetky nové usmernenia a skúmať ich mimoriadne dôkladne.
<SPEAKER ID="419" NAME="Michał Tomasz Kamiński" LANGUAGE="PL">
Vážený pán predseda, Gazprom a konzorcium Nord Stream začali 9. apríla výstavbu takzvaného severného plynovodu. Nechcem sa zameriavať na environmentálne aspekty tohto projektu, pretože tento Parlament už o nich viedol rozpravu. Rád by som len upozornil na jeden problém: vybudovaný plynovod výrazne sťažuje veľkým lodiam prístup do prístavu Świnoujście. Tento prístav je hlavným zdrojom pracovných príležitostí pre Poliakov žijúcich v západnom Poľsku, v regióne, ktorý trpí pomerne vysokou mierou nezamestnanosti. Poľsko upozornilo na túto otázku v bilaterálnych rozhovoroch, ale mne sa zdá, že tu máme do činenia s problémami, ktoré súvisia s konkurencieschopnosťou. Prístav v Rostocku je hneď u susedov, za hranicou v Nemecku. Dúfam, že sa bude tešiť rýchlemu rastu, ale bol by som rád, keby sa so všetkými prístavmi v Európe zaobchádzalo rovnako, aby si naozaj mohli konkurovať a aby technické riešenia prijaté jedným členským štátom nekládli prekážky prístavu v inom členskom štáte.
<SPEAKER ID="420" NAME="José Manuel Barroso">
predseda Komisie. - Viem o tom, že existujú určité obavy, že by sa mohol obmedziť prístup k dotknutým poľským prístavom. Podľa informácií, ktoré má Komisia k dispozícii, však banský úrad v nemeckom meste Stralsund vo svojom povolení adresoval požiadavku spoločnosti Nord Stream na prípravu revidovanej analýzy rizík pre nemecký úsek plynovodu, zatiaľ čo poľská strana v tomto štádiu predložila plány na prispôsobenie obidvoch prístavov lodiam, ktoré na svoju plavbu potrebujú väčšiu hĺbku vody. V dôsledku tejto analýzy sa plynovod položí na morské dno a pokryje sa do výšky pol metra na vzdialenosť približne 20 km.
<P>
Navyše analýza plánovanej trasy v nemeckej výhradnej hospodárskej zóne VHZ viedla k rozhodnutiu vybrať na vzdialenosť 12 km alternatívnu trasu. Konečné povolenie udelil federálny úrad pre námornú dopravu a vodstvo vo februári tohto roku.
<P>
Podľa informácií dostupných od nemeckých úradov a investora sa obe opatrenia prijali s cieľom zaistiť po dobudovaní plynovodu neobmedzený prístup k poľským prístavom. Prepáčte, že je to veľmi technické, ale je to najlepšia informácia, ktorú máme.
<SPEAKER ID="421" NAME="Michał Tomasz Kamiński" LANGUAGE="PL">
Vážený pán Barroso, už mnohokrát ste dokázali, že s členskými štátmi zaobchádzate spravodlivo. Verím, že v tejto záležitosti bude Európska komisia zaobchádzať s mojou krajinou podobným spravodlivým spôsobom. Chcel by som len upozorniť na to, že vy sám ste pripustili, že sa spoliehate najmä na údaje predložené nemeckou stranou. Chcel by som vyzvať Európsku komisiu, aby sa o tejto problematike poradila aj s nezávislými odborníkmi, i keď chcem znovu zdôrazniť, že mám veľkú dôveru voči vášmu spravodlivému prístupu k členským štátom Európskej únie.
<SPEAKER ID="422" NAME="José Manuel Barroso">
predseda Komisie. - Ďakujem za vaše poznámky, pán Kamiński. Komisia naozaj veľmi pozorne sleduje projekt plynovodu Nord Stream. Sme si vedomí citlivosti tohto projektu, pokiaľ ide o životné prostredie a ďalšie aspekty, takže ho budeme sledovať veľmi starostlivo.
<SPEAKER ID="423" NAME="Lothar Bisky" LANGUAGE="DE">
Vážený pán predseda, pán Barroso, v odpovedi na otázky pána Schulza ste povedali, že návrh o eurodlhopisoch pravdepodobne neuspeje. V minulosti nám bolo povedané, že z dane z finančných transakcií nebude nič a ďalšie návrhy tiež vyšli nazmar. Prežívame tretí rok od začiatku finančnej krízy a ja sa dnes pýtam sám seba, či budete súhlasiť s posilnením balíka na záchranu eura, čo by, samozrejme, predstavovalo dodatočné opatrenie, alebo či máme očakávať, že do konca tohto týždňa vy alebo niekto iný zamietnete ďalší súbor návrhov. Moja otázka znie: aké drahé sú tieto prieťahy, keď je jasné, že to stojí veľa peňazí?
<SPEAKER ID="424" NAME="José Manuel Barroso">
predseda Komisie. - Hlavám štátov a predsedom vlád musíme povedať túto jednu vec: keď sa tento týždeň stretneme - pretože predseda Komisie je takisto prítomný ako člen Európskej rady - nebudeme sa venovať iba jeden druhému alebo politike a hospodárstvu, budeme sa venovať trhom.
<P>
Toto sú veľmi citlivé témy, pri ktorých by sme podľa môjho názoru mali preukázať určitú mieru zdržanlivosti vo svojich pripomienkach.
<P>
Keďže je mojou povinnosťou byť voči vám všetkým transparentný, veľmi poctivo som odpovedal na otázku pána Schulza. Videli sme už určité zaujímavé návrhy eurodlhopisov. Myslím si, že by sme nemali tento návrh zavrhnúť, ale je zrejmé, že v tomto štádiu neexistuje konsenzus. Nebudem trvať na tom, čo je v tejto fáze pre mňa evidentne sporná otázka. V súčasnosti máme nástroje, ktoré boli predmetom konsenzu, a my na nich môžeme pracovať, aby sme sa pokúsili nájsť ucelené a pevné opatrenia na ochranu eurozóny a Európskej únie.
<SPEAKER ID="425" NAME="Lothar Bisky" LANGUAGE="DE">
Vážený pán predseda, pán Barroso, mám iba krátku doplňujúcu otázku: sú ešte aj nejaké iné nástroje, ktoré sú stále predmetom diskusie? V tejto súvislosti mám len málo informácií. Je potrebné niečo urobiť a pravdepodobne sa zhodneme na tom, že nástroje, ktoré máme k dispozícii, by sa mali použiť.
<SPEAKER ID="426" NAME="José Manuel Barroso">
predseda Komisie. - Diskutujeme o mnohých problémoch a o mnohých možných alternatívach nástrojov. Posledná Euroskupina posudzovala rôzne možnosti a nápady a Komisia je v kontakte so všetkými zainteresovanými stranami.
<P>
Ja a Olli Rehn sme hovorili nielen s členskými štátmi, ale aj s prezidentom Európskej centrálnej banky, výkonným riaditeľom MMF a ďalšími významnými aktérmi v tejto oblasti. Nemyslím si však, že je rozumné, ako sa niekedy stávalo v minulosti, aby sa robili veľmi dôležité vyhlásenia, za ktorými nenasledujú konkrétne výsledky.
<P>
Nabudúce musíme urobiť presný opak a prísť s reálnymi závermi, až keď na to budeme pripravení. Z tohto dôvodu Komisia spolupracuje veľmi aktívne s členskými štátmi a s ostatnými inštitúciami, aby čo najskôr poskytla komplexnú odpoveď.
<SPEAKER ID="427" NAME="Nigel Farage">
v mene skupiny EFD. - Pán Barroso, nedávny rozruch týkajúci sa WikiLeaks vyvolal zmiešané pocity, pričom niektorí ľudia hovoria, že transparentnosť je dobrá, a iní vravia, že takéto úniky informácií zničia medzinárodnú diplomaciu. Vo WikiLeaks ma však pobavil najmä odkaz týkajúci sa vás. Spomína sa v ňom váš výlet do Ruska a to, že vás tam ignorovali, nevenovali sa vám a hľadelo sa na vás zvysoka, ako by ste neboli nič viac len oslavovaný medzinárodný úradník.
<P>
Pán Barroso, spomeňte si, už sme tu o tom diskutovali. Opakovane som v súvislosti s vami zdôrazňoval, že ste neboli priamo zvolený občanmi, a preto nemáte skutočnú legitímnosť. Je fakt, že nie ste zvolený, dôvodom, prečo nevzbudzujete väčší rešpekt na medzinárodnej scéne a prečo vami a celou Komisiou pohŕda stále viac občanov Európy?
<SPEAKER ID="428" NAME="José Manuel Barroso">
predseda Komisie. - Nečakal by som, pán Farage, že sa spojíte s Rusmi - pretože práve to naznačujete, že s nimi súhlasíte! Pravdupovediac, tento Parlament ma zvolil v tajnom hlasovaní, takže si myslím, že mi patrí jeho rešpekt, rešpekt od všetkých poslancov tohto Parlamentu.
<P>
(Potlesk)
<P>
Európska únia 27 demokratických štátov má originálny spôsob voľby predsedu svojej Komisie práve preto, že nie sme štátom. Som si istý, že by ste neboli za jednotný európsky štát. Keďže nie sme jednotný štát, nemáme priamu voľbu predsedu Európskej únie. Nemáme ju, máme však predsedu Komisie. Či sa vám to pozdáva, alebo nie - mne sa to páči viac než vám! - Je pravda, že ma zvolil Parlament a je tu predseda Európskej rady, ktorého určili hlavy štátov a predsedovia vlád.
<P>
Takto to u nás funguje a podľa môjho názoru je to demokratický spôsob zaobchádzania s rozmanitosťou Európskej únie. Dúfam, že aspoň poslanci Európskeho parlamentu rešpektujú inštitúcie, ktoré máme v Európskej únii, aj keď iní tak nerobia.
<SPEAKER ID="429" NAME="Nigel Farage">
v mene skupiny EFD. - Pán Barroso, ohromne som sa na tom pobavil! To, že sa dokážete postaviť a pochváliť sa tým, že vás zvolili v tajných voľbách, čo vám istým spôsobom dáva demokratickú legitímnosť, je asi najbizarnejšia vec, s akou som sa vo svojom živote stretol.
<P>
Pravda je taká, že Komisia má výlučné právo navrhovať právne predpisy, ktoré svojou existenciou pôsobia zničujúco na európske hospodárstva. Existujú nejaké okolnosti, za ktorých by ste uvažovali o tom, že by národy Európy mali mať referendum, aby mohli o týchto veciach rozhodovať?
<P>
(Nesúhlasné poznámky rôznych poslancov zo zadných lavíc)
<SPEAKER ID="430" NAME="Predseda">
Prepáčte kolegovia, neberieme pripomienky zo zadných lavíc. Chceli by sme pokračovať v rokovaní.
<SPEAKER ID="431" NAME="José Manuel Barroso">
predseda Komisie. - Voľba v Parlamente bola otvorenou voľbou. Mnohí ľudia považujú za najslobodnejšie voľby tie, v ktorých sa môže každý človek alebo každý poslanec Parlamentu rozhodnúť tajne. V totalitných systémoch tajné hlasovania väčšinou nie sú povolené práve kvôli tlaku na osobné slobody. To je moja prvá poznámka.
<P>
Po druhé, pokiaľ ide o referendá, ústavná a demokratická teória umožňuje referendá, ako aj zastupiteľskú demokraciu. Mimochodom, Veľká Británia je pravdepodobne krajinou, ktorá urobila pre zastupiteľskú demokraciu najviac. Úplne legitímny spôsob rozhodovania v rámci demokracie je práve prostredníctvom zastupiteľskej demokracie. Úloha parlamentov, či už národných parlamentov, alebo Európskeho parlamentu, je v demokracii nesmierne dôležitá. Osobne si myslím, že niektoré poznámky namierené proti zastupiteľskej demokracii neodrážajú pravdivý demokratický názor, keď sú také negatívne.
<SPEAKER ID="432" NAME="Andrew Henry William Brons" AFFILIATION="NI">
Čína sa teší veľkému prebytku obchodnej bilancie s EÚ. Európsky prebytok v službách je príliš malý na to, aby to vykompenzoval. Čína dosahuje obchodný prebytok prostredníctvom umelo nízkej hodnoty svojej meny a nízkych miezd, čiže dovoz do Číny si nikto nemôže dovoliť a vývozné ceny sú značne nižšie než európske ceny, a ďalej ignorovaním medzinárodných patentových práv, čo znamená, že čínske spoločnosti môžu využívať výhody výskumu a vývoja, ktoré samy nerealizovali.
<P>
Čína rapídne hromadí cudzie menové rezervy a preberá kontrolu nad vzácnymi svetovými zdrojmi. Európske krajiny sa ochotne stávajú obeťami neoblomného svetového konkurenta, ktorý má nástroj na zničenie našich zdrojov obživy. Európske krajiny musia individuálne - to uprednostňujem - alebo kolektívne chrániť naše priemyselné odvetvia.
<P>
Prečo Komisia dovolí, aby podniky a pracovníci EÚ znášali nespravodlivú hospodársku súťaž zo strany Číny?
<SPEAKER ID="433" NAME="José Manuel Barroso">
predseda Komisie. - Dovoľte, aby som vám povedal, že budeme oveľa úspešnejší, keď to budeme robiť spoločne a nie oddelene.
<P>
Pravdupovediac, nezdá sa mi, že jednotlivé členské štáty majú dostatočný vplyv na to, aby voči Číne podnikli určité opatrenia. Európska únia sa môže spoločne angažovať vo vzťahu k Číne a práve to aj robíme. Ako viete, sme za voľný obchod, ale rovnako sme aj zástancami spravodlivého obchodu. Keď sme mali napríklad dôkaz o dampingu, začali sme voči Číne podnikať antidampingové opatrenia. Nebolo to jednoduché, pretože niektoré členské štáty boli proti týmto opatreniam, no prijali sme ich. Pri každom stretnutí s vedúcimi predstaviteľmi Číny hovoríme o právach duševného vlastníctva a o tom, že je potrebné, aby rešpektovali určité základné zásady, aby sme s nimi mohli naďalej voľne obchodovať. A presne to je náš program: mať kladný vzťah s Číňanmi a zároveň byť neústupní, pokiaľ ide o obchodné záujmy.
<P>
Mimochodom, toto sa celkom jasne vyjadrilo na ostatnom samite.
<SPEAKER ID="434" NAME="Andrew Henry William Brons" AFFILIATION="NI">
Povedali ste, že veríte v spravodlivý obchod, ale spravodlivý obchod sa nám neponúka. Ponúka sa nám nespravodlivý obchod, ktorý je v prospech Číny.
<P>
Dokáže Komisia prinútiť Čínu, aby zrušila dotácie, umožnila zhodnotenie svojej meny a aby okrem toho rešpektovala medzinárodné vlastnícke práva, ktoré zjavne tvoria okolo 5 % čínskeho HDP? Nebude nakoniec nevyhnutné celkovo zablokovať dovoz čínskeho tovaru?
<SPEAKER ID="435" NAME="José Manuel Barroso">
predseda Komisie. - Je jasné, že Komisia dosiahne úspech, pokiaľ bude mať plnú podporu členských štátov. Robíme to a zasadzujeme sa hlavne za reciprocitu. Pojem reciprocity znamená, že chceme zachovať otvorenosť trhov. Sme presvedčení, že je to v našom záujme. Európska únia je zďaleka najväčším vývozcom na svete, väčším než Čína, a tak je dôležité, aby trhy zostali otvorené. Myslíme si však, že naši partneri musia rešpektovať určité základné pravidlá.
<P>
Pokiaľ ide o výmenné kurzy, Európska únia bola, ako viete, v prvej línii na ostatnom samite G20 v snahe zaistiť konštruktívne a spoločné riešenie tohto problému. Sme totiž presvedčení, že o tejto veci by sa malo diskutovať, pretože ide o riešenie problémov veľkej nerovnováhy v rámci svetového hospodárstva.
<SPEAKER ID="436" NAME="Predseda">
Teraz sa dostávame k druhej časti hodiny otázok s postupom "catch-the-eye". Témou je WikiLeaks a počítačová bezpečnosť.
<SPEAKER ID="437" NAME="Carlos Coelho" AFFILIATION="PPE">
(PT) Vážený pán predseda, pán Barroso, nejdem vás požiadať o to, aby ste riešili problémy diplomacie Spojených štátov, a ani o to, aby ste komentovali klady a zápory počítačových sietí, slobodu informácií alebo hanebné žiadosti o smrť Juliana Assangea. Chcel by som povedať to, že nemáme právo ignorovať žiadnu informáciu, ktorá sa dostane na verejnosť.
<P>
Požiadal som predsedu Výboru pre občianske slobody, spravodlivosť a vnútorné veci a predsedu Podvýboru pre ľudské práva, či by sme sa mohli vrátiť k Parlamentnému vyšetrovaniu činnosti ústrednej spravodajskej služby Spojených štátov (CIA) v Európe z roku 2007, ktorému som mal česť predsedať. Vtedy som vás pochválil: Komisia pod vedením pána Barrosa spolupracovala, pomáhala a konala veľmi transparentne na rozdiel od Rady, ktorá klamala a zanedbávala rokovania s Parlamentom. Otázka, ktorú vám chcem položiť, je veľmi jednoduchá: je Komisia pod vedením pána Barrosa pripravená znovu spolupracovať s Parlamentom úplne transparentne?
<SPEAKER ID="438" NAME="José Manuel Barroso" LANGUAGE="PT">
Európska Komisia, ktorej mám česť predsedať, vždy spolupracuje s Európskym parlamentom úplne transparentne a zostane to tak aj v budúcnosti. Nemám o tom ani najmenšiu pochybnosť a ďakujem vám za slová o Komisii, ktorej predsedám. Verím, že je pre nás dôležité vo všetkých vzťahoch medzi Komisiou a Parlamentom dodržiavať najprísnejšie normy a zásady transparentnosti a spravodlivej inštitucionálnej spolupráce.
<SPEAKER ID="439" NAME="Edit Herczog" AFFILIATION="S&amp;D">
Chcela by som položiť rovnakú otázku. Európania sú v súčasnosti digitálne závislí, a aj chceme zostať digitálne závislí, ale za predpokladu, že sa na internete budeme cítiť isto a bezpečne. Pre Komisiu musí byť prioritou predkladať návrhy týkajúce sa bezpečnosti 500 miliónov európskych občanov. Aké sú jej ciele vo vzťahu k zachovaniu bezpečnosti a zároveň aj súkromia, aby sa nestratilo jedno ani druhé?
<SPEAKER ID="440" NAME="José Manuel Barroso">
predseda Komisie. - Niektoré z týchto záležitostí patria do pôsobnosti členských štátov, ale v oblastiach, ktoré sú v našej pôsobnosti, sme už navrhli určité zlepšenia. Pokiaľ ide o právne predpisy týkajúce sa prístupu k dokumentom, predložili sme niekoľko návrhov pani komisárky Malmströmovej a v súčasnosti ich posudzujete. Rovnako sme vypracovali aj návrhy týkajúce sa počítačovej bezpečnosti, pretože, ako ste už správne poznamenali, stávame sa stále viac a viac digitálne závislí.
<P>
Je veľmi dôležité, aby sme v digitálnom prostredí mali slobodu, ale musí to byť, samozrejme, zodpovedná sloboda s dôležitými právami, akým je právo na ochranu súkromia. Ochrana údajov je teda otázkou základných práv a my veríme, že Komisia predložila rozumné návrhy, ktoré nachádzajú správnu rovnováhu medzi slobodou, ktorá je nespochybniteľná, a používaním internetu zodpovedným spôsobom.
<SPEAKER ID="441" NAME="Graham Watson" AFFILIATION="ALDE">
Predseda Komisie dal úlisnú odpoveď na otázku o stránke WikiLeaks. Môžem sa ho opýtať na niečo, o čom jeho názory ešte neunikli cez WikiLeaks?
<P>
Pán predseda, odpovedali ste na otázky týkajúce sa vydania eurodlhopisov, aby ste pokryli vládam ich súčasné výdavky. Stotožňujem sa s niektorými obavami, ktoré existujú v súvislosti s týmito krokmi, a rozumiem im. Neuvedomujete si však úverové možnosti, ktoré sú výsledkom správneho riadenia eura?
<P>
Keďže nám pán Oettinger hovorí, že počas nasledujúcich desiatich rokov potrebuje investovať 1 000 miliárd EUR do energetickej infraštruktúry - to je okolo 100 miliárd EUR ročne na boj proti dvojitému problému zmeny klímy a energetickej bezpečnosti a keďže by pre Európsku investičnú banku bolo nesmierne ambiciózne prijať túto výzvu, nemohli by ste predložiť návrhy na vydanie eurodlhopisov radšej na financovanie investícií do infraštruktúry než na financovanie súčasných výdavkov vlády?
<SPEAKER ID="442" NAME="José Manuel Barroso">
predseda Komisie. - Pán Watson, neprišiel som sem, aby som sa s vami "WikiLeaksoval". Moje stanovisko k tejto téme už poznáte. Vo svojom prejave o stave Únie som spomenul, že predložím návrhy na eurodlhopisy, ktoré budú mať podobu projektových dlhopisov konkrétne pre infraštruktúru. Tieto dlhopisy nebudú na to, aby sa členské štáty ešte viac zadlžovali alebo aby pokryli nadmerné dlhy - pretože v Európe máme problém s nadmerným zadlžovaním -, ale budú konkrétne určené na financovanie významných projektov v oblasti infraštruktúry, predovšetkým s podporou Európskej investičnej banky, ako ste správne povedali.
<P>
Toto je aktuálne na programe a v našich finančných výhľadoch. V júni predložíme niekoľko konkrétnych návrhov týkajúcich sa tejto otázky. Pokúsme sa dosiahnuť potrebný konsenzus, pretože som presvedčený, že je to jeden zo spôsobov riešenia nášho súčasného problému. Existujú veľmi dôležité rozpočtové obmedzenia členských štátov, ale zároveň potrebujeme financovať určité skutočne európske projekty.
<SPEAKER ID="443" NAME="Raül Romeva i Rueda" AFFILIATION="Verts/ALE">
(ES) Pán Barroso, znepokojuje ma obsah. Zdá sa mi, že strieľame na posla namiesto toho, aby sme sa snažili dostať k podstate problému. Hlavný problém, ktorý sa skrýva za stránkou WikiLeaks, je jej pravdivý obsah, ktorý sa prezentuje.
<P>
Dlhé roky ste vy a vaši kolegovia, napríklad pán Miguel Moratinos, popierali väčšinu jej obsahu. Popierali ste, že existovala tajná európska dohoda o istých nezákonných praktikách Spojených štátov.
<P>
Teraz vieme, že je pravda, že sa to naozaj stalo, a čakáme na odpoveď od viacerých ministerstiev zahraničných vecí a hlavne od vás. Podľa môjho názoru je nevyhnutné, aby ste poskytli vysvetlenie v súvislosti s týmto obsahom.
<P>
Mám preto ešte jednu otázku týkajúcu sa kampane proti Julianovi Assangeovi. Myslím si, že je skutočne dôležité, aby sme zohľadnili riziká, ktorým táto osoba v súčasnosti čelí. Nesmieme zabudnúť na to, že urobil niečo, čo bolo potrebné a čím verejnosti odhalil pravdu.
<P>
Ide tu o to, čomu aj vy, dúfam, rozumiete a v čo dúfame my všetci v Parlamente: že nám poskytnete vysvetlenia, buď tu, alebo vo výbore, ktorý by sme mali znovu aktivovať, aby sa zistila skutočná pravda.
<SPEAKER ID="444" NAME="José Manuel Barroso" LANGUAGE="PT">
Pokiaľ ide o obsah, všetky informácie, ktoré vyšli na povrch, sa týkajú činnosti členských štátov a nie Európskej komisie. Vysvetlenia musia poskytnúť členské štáty a ja som presvedčený, že to urobia, keďže sú to demokratické štáty. Viem o tom, že niektoré členské štáty prišli s iniciatívami zameranými na informovanie verejnosti o konkrétnych operáciách, z ktorých sú obvinené.
<P>
Čo sa týka práce Komisie, ako nám pred chvíľou pripomenul pán poslanec Coelho, Komisia urobila všetko, čo bolo v jej silách, aby poskytla maximum možných informácií Parlamentu a európskej verejnosti. Prípad Juliana Assangea nebudem komentovať. Obvinenia trestného charakteru podal voči nemu jeden členský štát, Švédsko, ktoré je demokraciou, a v súčasnosti má na neho vydaný európsky zatykač, ktorý posudzujú britské súdne orgány. Komisia zjavne nemá k tomu čo povedať, okrem evidentnej pravdy: každý obžalovaný je nevinný, kým sa mu nedokáže vina.
<SPEAKER ID="445" NAME="Georgios Papanikolaou" AFFILIATION="PPE">
(EL) Vážený pán predseda, v súčasnosti sa vo virtuálnom priestore vedie ozajstná vojna. Podľa informácií z tlače začali tisíce hakerov počas niekoľkých ostatných dní robiť počítačové útoky na spoločnosti, ktoré sa pokúšajú z internetu odstrániť stránku WikiLeaks alebo ju podkopať finančne a odrezať ju od dotácií.
<P>
Spoločnosti, akými sú MasterCard, Visa a PayPal, zasiahli počítačové DDoS útoky, kedy sa tisíce počítačov pokúšali pripojiť v rovnakom čase na rovnakú stránku, čo spôsobilo jej preťaženie a následný pád systému.
<P>
Všetci si uvedomujeme, že to vo všeobecnosti spôsobuje problémy v transakciách verejnosti. Otázka znie jednoznačne: domnievame sa, že na európskej úrovni máme spoľahlivú bezpečnostnú sieť, ktorá ochráni on-line transakcie verejnosti, ak sa toto stane?
<SPEAKER ID="446" NAME="José Manuel Barroso">
predseda Komisie. - Myslím si, že na to nie sme úplne pripravení, a preto Komisia nedávno predložila návrhy týkajúce sa boja proti tomuto druhu počítačových útokov.
<P>
Išlo o iniciatívu pani komisárky Malmströmovej a v súčasnosti sa tieto návrhy rozširujú na všetky druhy počítačových útokov. Dovoľte mi, aby som vám v súvislosti s počítačovými útokmi, ktoré ste spomenuli, povedal, že Ministerstvo zahraničných vecí USA popiera vydanie akýchkoľvek priamych pokynov spoločnostiam PayPal, Visa alebo MasterCard, takže nemám žiadny komentár vo vzťahu k rozhodnutiam spoločností o tom, či budú alebo nebudú poskytovať služby stránke WikiLeaks. Komisia je proti každému počítačovému útoku, ktorý podnikne jedna alebo druhá strana tohto kontroverzného prípadu.
<SPEAKER ID="447" NAME="Ana Gomes" AFFILIATION="S&amp;D">
(PT) Vážený pán predseda, k zverejneniu utajovanej diplomatickej korešpondencie USA prostredníctvom WikiLeaks a uznávaných medzinárodných médií mohlo dôjsť iba v dôsledku kolosálnej chyby v bezpečnostnom systéme USA, z dôvodu neprimeraného rozšírenia distribučných kruhov ministerstiev zahraničných vecí a obrany.
<P>
Aké následky by toto zlyhanie podľa vášho názoru mohlo mať na transatlantický vzťah, konkrétne na úroveň zdieľania diplomatických a spravodajských informácií? A zároveň, aké ponaučenie z toho plynie z hľadiska posilnenia bezpečnosti vnútroeurópskych komunikačných sietí a fungovania Európskej služby pre vonkajšiu činnosť vrátane siete Correspondence Européenne a z hľadiska zabezpečenia proti počítačovým útokom?
<SPEAKER ID="448" NAME="José Manuel Barroso" LANGUAGE="PT">
Po prvé, myslíme si, že to, čo sa stalo v Spojených štátoch, sa mohlo udiať prakticky v rámci ktoréhokoľvek bezpečnostného systému. Žiadny bezpečnostný systém nie je úplne imúnny voči možnosti, že niekto poruší zákon.
<P>
Podľa získaných informácií je zjavne pravda, že v americkom systéme majú prístup k mimoriadne dôverným informáciám státisíce jednotlivcov, no je pravda, že v rámci systémov, ktoré si ctia slobodu, čo je aj prípad európskych systémov, je 100 % bezpečnosť nemožná. Z tohto dôvodu sme rozhodnutí spolupracovať s našimi partnermi a priateľmi v Spojených štátoch na posilnení bezpečnosti, vždy však s úctou voči základným slobodám, a sme tiež presvedčení, že je dôležité nájsť správnu rovnováhu medzi týmito dvomi podmienkami, ako som už povedal pred malou chvíľou.
<P>
Je pravda, že predovšetkým z dôvodu teroristickej činnosti je potrebné vymieňať si určité mimoriadne citlivé informácie. Zároveň by sme to mali robiť v súlade s normami opatrnosti a vo všeobecnosti pri tom dodržiavať zásadu spravodlivej rovnováhy.
<SPEAKER ID="449" NAME="Sonia Alfano" AFFILIATION="ALDE">
(IT) Ako naznačujú vyjadrenia predstaviteľov vlád mnohých štátov, mimoriadna snaha, s ktorou sa vyšetruje prípad Juliana Assangea, je jasne zameraná na potrestanie jeho osoby a stránky WikiLeaks za verejné odhalenie určitých prísne tajných záležitostí, akou je napríklad záujem ministerky zahraničných vecí USA, Hillary Clintonovej, ktorá požiadala americké veľvyslanectvá v Ríme a v Moskve o informácie o akýchkoľvek osobných investíciách pána Berlusconiho a pána Putina, ktoré by mohli ovplyvniť zahraničné alebo hospodárske politiky ich krajín. Pán Berlusconi je charakterizovaný ako Putinov hovorca v Európe.
<P>
Je jasné, že tu ide o bezprecedentné potrestanie a prenasledovanie človeka a organizácie, ktorých jediným zločinom je to, že svet oboznámili s určitými šedými oblasťami, čo vlády dostalo do nepríjemnej situácie. Je teda našou povinnosťou chrániť slobodu stránky WikiLeaks a zaručiť spravodlivé zaobchádzanie s osobou Juliana Assangea, ktorý by mal pykať za svoje zločiny, ak sa dokážu, v spravodlivom súdnom procese.
<P>
Z tohto dôvodu vyzývam Komisiu, aby vyjadrila svoje stanovisko týkajúce sa kauzy WikiLeaks a vysvetlila spôsob, akým chce monitorovať situáciu, aby táto kauza nebola využitá na pošliapanie slobody informácií a na zavedenie obmedzení internetu, ktorý sa opäť ukázal ako výnimočne silný demokratický nástroj, ktorý sa preto musí chrániť.
<SPEAKER ID="450" NAME="José Manuel Barroso">
predseda Komisie. - Ako som už skôr povedal, nemôžem sa vyjadriť ku konkrétnym prípadom alebo trestným obvineniam.
<P>
Pokiaľ ide o pána Assangea, obvinenie vzniesol švédsky súdny systém a v súčasnosti ho posudzuje britský súdny systém. Švédsko a aj Spojené kráľovstvo rešpektujú zásady právneho štátu. Musíme dovoliť, aby sa vykonal riadny súdny proces. Nemôžem a nemal by som to komentovať práve preto, že veľmi rešpektujem prezumpciu neviny a práva každého jednotlivca. Z tohto dôvodu sa k tomu nemôžem vyjadriť.
<P>
Pokiaľ ide o ďalšie pripomienky, ktoré ste mali v súvislosti s niektorými záležitosťami vo WikiLeaks, nemyslím si, že mám právo na ne reagovať. Vyjadrenia prislúchajú diplomatom Spojených štátov, a preto sú za ne zodpovední. Nemôžem sa k nim vyjadriť. Môžem vám iba povedať naše stanovisko, ktoré nie je rovnaké ako stanovisko Spojených štátov. Naše stanovisko - európske stanovisko - v súvislosti s otázkou, na ktorú ste sa pýtali, je jasné. Nemusíme komentovať konkrétne uniknuté informácie, či už pochádzajú zo stránky WikiLeaks, alebo z iného zdroja.
<SPEAKER ID="451" NAME="Takis Hatzigeorgiou" AFFILIATION="GUE/NGL">
(EL) Vážený pán predseda, myslím si, že nám stále uniká podstata. Prinajmenšom z vašich odpovedí usudzujem, že vám uniká podstata. V prvom rade, som načisto ohromený - a rád by som vedel, či ste rovnako ohromený aj vy - neuveriteľným tichom zo strany európskych orgánov v súvislosti s týmto potláčaním slobody prejavu. Bohužiaľ, obhajcovia slobody prejavu nie sú v Parlamente prítomní. Zmizli.
<P>
Moja otázka znie: myslíte si, že sa to využíva na potlačenie možnosti prenosu údajov? Všetci vykrikujeme o právach Číňanov a Kubáncov na prístup k internetu a je to správne; čo by sme však mohli a mali robiť teraz, keď sa toto právo skutočne obmedzuje? Čo by Komisia mohla a mala robiť?
<P>
Moja otázka je veľmi konkrétna: čo urobíte pre to, aby európska verejnosť mohla mať prístup k stránke WikiLeaks?
<SPEAKER ID="452" NAME="José Manuel Barroso">
predseda Komisie. - V prvom rade, podstatná otázka, ktorú sme riešili, je tá, že sloboda prejavu vo všetkých jej podobách nie je iba základným ľudským právom, ale aj základným kameňom všetkých demokratických spoločností. O tom nemožno diskutovať.
<P>
Zároveň je jasné, že existujú informácie, či už súkromné, obchodné, alebo právne, ktoré sú samy osebe citlivé a nemôžu byť prístupné širšej verejnosti. Aj ochrana údajov je zakotvená v základných právach. Všetky členské štáty majú predpisy, ktoré v záujme verejnosti chránia údaje a určité druhy citlivých informácií, a toto je naše stanovisko vo vzťahu k slobode prejavu a ochrane údajov.
<P>
Čo sa týka obvinení voči konkrétnej osobe, ja nie som tribunál. Ani Komisia by sa nemala vyjadrovať ku konkrétnym obvineniam voči konkrétnym jednotlivcom, pretože Komisia nie je tribunál, a ani by ním nemala byť, a nevyjadruje domnienky o vine konkrétneho jednotlivca.
<SPEAKER ID="453" NAME="Tunne Kelam" AFFILIATION="PPE">
Nový koncept NATO vyzýva na koordináciu vnútroštátnych kapacít počítačovej obrany s cieľom zastrešiť všetky orgány NATO centrálnou počítačovou ochranou. Ako vnímate úlohu Európskej komisie v rámci lepšej koordinácie našich vnútroštátnych počítačových systémov obrany, ktoré sú na rôznych úrovniach, a v rámci zlepšovania koordinácie NATO? Bude pani barónka Ashtonová zaoberať určitými otázkami počítačovej bezpečnosti, ktoré pokrýva obranná politika? Potrebujete viac spoločného európskeho výskumu, aby ste mohli stanoviť komplexnú odpoveď v súvislosti s počítačovými problémami na európskej úrovni?
<SPEAKER ID="454" NAME="José Manuel Barroso">
predseda Komisie. - Toto v podstate nie je v kompetencii Komisie, ale v kompetencii pani barónky Ashtonovej ako vysokej predstaviteľky. Ona rozvíja tento druh činnosti s našimi hlavnými partnermi. Na ostatnom samite s pánom prezidentom Obamom sme do programu zaradili spoluprácu v oblasti počítačovej bezpečnosti.
<P>
Toto je dôležitá otázka nielen pre NATO, ale aj pre naše bilaterálne vzťahy so Spojenými štátmi. Pracujeme na tom. Sme presvedčení, že existujú vážne hrozby týkajúce sa počítačovej bezpečnosti. Niektoré členské štáty - domnievam sa, že aj váš - už boli vystavené počítačovým útokom. Myslíme si, že je to závažný problém. Musíme ho riešiť aj na európskej úrovni, ale toto je záležitosť, v ktorej majú určitú zodpovednosť aj členské štáty. Vysoká predstaviteľka sa usiluje o zavedenie jednotného prístupu k problémom počítačovej bezpečnosti. Ja toto úsilie plne podporujem.
<SPEAKER ID="455" NAME="Derek Vaughan" AFFILIATION="S&amp;D">
Po celej Európe sa tomuto konkrétnemu problému venovala veľká publicita. Jedna z vecí, ktorá trápi občanov, je, čo to bude znamenať pre budúcnosť počítačovej bezpečnosti v rámci Európy. Nemyslím si, že sa mnohí ľudia príliš zaujímajú o jednotlivca, ktorý je do toho zainteresovaný. Zaujímajú sa o to, ako sa to prejaví v celej Európe. Podľa môjho názoru je dôležité to, že by EÚ mala mať v tejto oblasti svoju politiku.
<P>
Chcel by som vyzvať Komisiu, aby do týchto diskusií zainteresovala čo najviac partnerov nielen na úrovni členských štátov, ale aj na ostatných úrovniach samosprávy v celej EÚ, pretože napríklad počítačová bezpečnosť je dôležitou otázkou pre regionálnu a aj pre miestnu samosprávu.
<SPEAKER ID="456" NAME="José Manuel Barroso">
predseda Komisie. - Plne súhlasím s tým, čo ste povedali. Týmto smerom sa skutočne uberáme.
<P>
Nie je to tak dávno, čo bola Európska únia svedkom počítačových útokov proti verejným a súkromným organizáciám v Estónsku a v Litve v rokoch 2007 a 2008. Tisíce počítačových útokov sa denne odohráva proti inštitúciám Európskej únie a ďalším verejným orgánom.
<P>
Komisia nedávno reagovala na túto naliehavú situáciu predložením návrhu smernice o útokoch na informačné systémy, konkrétne to bolo 30. septembra, pričom zrušila príslušné rámcové rozhodnutie z roku 2005. Všeobecným cieľom tejto smernice je boj proti rozsiahlym útokom pochádzajúcich z Európskej únie alebo zameraných na ňu.
<P>
Venujeme veľkú pozornosť týmto veciam a veríme, že tento návrh smernice je dobrý. Trestá používateľov nástrojov, akými sú tzv. botnety, za protiprávne činy a zavádza vyššie sankcie za ich spáchanie. Zavádza povinnosť členských štátov reagovať na naliehavú požiadavku verejného i súkromného sektora prostredníctvom nonstop siete kontaktných miest do ôsmich hodín od prijatia požiadavky a ďalej zavádza monitorovaciu povinnosť členských štátov s cieľom uľahčiť zhromažďovanie a poskytovanie údajov o počítačových útokoch vrátane počtu trestných stíhaní a trestných oznámení.
<SPEAKER ID="457" NAME="Mario Borghezio" AFFILIATION="EFD">
(IT) Vážený pán predseda, dámy a páni, reakcie týkajúce sa prípadu pána Assangea a jeho uväznenia za myšlienky slobody pripomínajú reakcie Piláta.
<P>
Chcel by som, aby sme sa venovali trom bodom:
<P>
1. ide o prípad fumus persecutionis, pretože obvinenia sú veľmi slabé; 2. Spojené štáty vyvíjajú tlak na európsku krajinu, aby ho vydala, aj keď ešte nekonkretizovali právne dôvody tejto žiadosti; 3. uzavreli sa európske bankové účty tohto občana, čo znamená, že v Európe nemôže prijímať žiadnu finančnú pomoc od svojich podporovateľov.
<P>
Všetky štatistiky navyše potvrdzujú, že európska verejnosť podporuje tieto zásady slobody, že chce slobodu internetu, že zastáva slobodu aj napriek pochybnostiam a problémom, ktoré sa objavili v nadväznosti na túto iniciatívu, ktorú ja osobne celkom neschvaľujem.
<P>
Chceli by sme však, aby pán predseda Barroso uviedol, aké sú obmedzenia a na čom je ochrana ľudských práv a slobody prejavu skutočne založená. Pozeráme sa tu na virtuálne Guantánamo? Čelíme hrozbe orwellovskej totálnej cenzúry internetu? Toto nám hrozí a my potrebujeme odpovede na túto otázku.
<P>
Zároveň je dôležité stále kontrolovať väzenské podmienky pána Assangea, pretože v Taliansku sa ani členovia mafie nedržia v úplnej izolácii.
<SPEAKER ID="458" NAME="José Manuel Barroso">
predseda Komisie. - Môžem vám dať určité informácie o právnych aspektoch tohto prípadu, samozrejme, bez unáhleného záveru, pretože ja nie som tribunál a nemôžem o tom rozhodovať.
<P>
V prvom rade, pána Assangea vzali do väzby britské orgány na základe európskeho zatykača. Švédska prokuratúra zaradila pána Assangea na zoznam hľadaných osôb vo švédskom systéme, v Schengenskom informačnom systéme a prostredníctvom Interpolu a na základe tohto bol vydaný európsky zatykač.
<P>
Podľa článku 28 rámcového rozhodnutia o európskom zatykači sa osoba, ktorá bola odovzdaná v súlade s európskym zatykačom, nesmie vydať do tretieho štátu bez súhlasu príslušného orgánu členského štátu, ktorý odovzdal túto osobu. To znamená, že keď bol pán Assange vzatý do väzby v Spojenom kráľovstve, britské orgány, ktoré majú právomoc rozhodnúť, či ho vydajú alebo nevydajú do Švédska, by tiež museli dať vopred súhlas na jeho vydanie tretej krajine.
<P>
Toto je najlepšie vysvetlenie, aké môžem poskytnúť, pokiaľ ide o právne aspekty, nemôžem však robiť žiadne závery o vine alebo nevine daného jednotlivca.
<SPEAKER ID="459" NAME="Sarah Ludford" AFFILIATION="ALDE">
Pán predseda Barroso, urobili ste rôzne vyhlásenia vrátane dnešného popoludňajšieho o tom, ako EÚ a jej členské štáty rešpektujú základné práva a princípy právneho štátu, ale vyšetrovanie týkajúce sa mimoriadneho vydávania osôb, ktorému predsedal pán Coelho a ja som bola podpredsedníčkou, prinieslo priame dôkazy o tom, že viacero európskych krajín sa podieľalo na zneužívaní vojny proti terorizmu, išlo napríklad o prípady zmiznutia a mučenia. Skutočne sa obávam, že ste pánovi Coelhovi poskytli len neurčitú odpoveď.
<P>
Myslíme si, že Komisia a Rada nerešpektovali článok 6 zmluvy a nabádali sme ich, aby sa snažili zistiť pravdu o tom, čo sa stalo, ako aj k tomu, aby v prípade potreby podnikli kroky podľa článku 7, čo znamená sankcie za porušovanie ľudských práv. V skutočnosti to bolo bezvýsledné. Preto možno EÚ obviniť z pokrytectva. Čo sa teraz chystáte urobiť, aby ste niesli plnú politickú a právnu zodpovednosť za tajnú európsku dohodu týkajúcu sa porušovania ľudských práv v mene takzvanej vojny proti terorizmu?
<SPEAKER ID="460" NAME="José Manuel Barroso">
predseda Komisie. V prvom rade, Komisia vždy rešpektovala základné práva a ja dôrazne odmietam kritiku, že Komisia sa podieľala na akomkoľvek porušovaní základných práv. To nie je pravda. Pokiaľ ide o túto vec, Komisia má úplne čistý záznam a sme pripravení transparentne spolupracovať s Parlamentom na všetkých týchto problémoch.
<P>
Sú tu isté záležitosti, ktoré sú zodpovednosťou členských štátov, a ony si ju musia plniť. Komisia nemôže nahradiť členské štáty. Máme zmluvu, máme zodpovednosť, máme povinnosti a máme práva. Komisia poskytla tomuto Parlamentu spoluprácu, ktorú požadoval - a to úplne transparentne - v súvislosti s otázkami, ktoré ste práve spomenuli.
<SPEAKER ID="461" NAME="Franz Obermayr" AFFILIATION="NI">
(DE) Vážený pán predseda, internetová platforma WikiLeaks zverejňuje, jednoducho povedané, dôverné informácie a to je pre zainteresované strany, samozrejme, veľmi nepríjemné. Malo by sa spomenúť aj to, že proti WikiLeaks sa doposiaľ nezačalo žiadne súdne konanie. Medzitým zúri ozajstná počítačová vojna. Na jednej strane sa útočí na servery WikiLeaks a na druhej strane zástancovia WikiLeaks bombardujú internetové servery spoločností Visa a MasterCard s cieľom vyradiť ich z prevádzky.
<P>
Moja otázka, pán predseda, znie: prijme Komisia opatrenia proti tomuto druhu serverových vojen? Už ste spomenuli činnosť pani komisárky Malmströmovej. Existuje už na to nejaký harmonogram a máme už nejaké návrhy, čo budeme robiť? Plánuje Komisia - a v tejto súvislosti by som vás chcel poprosiť o jasnú odpoveď, nie výhovorky s podrobnosťami a právnymi argumentmi - podniknúť konkrétne kroky proti WikiLeaks, aby opäť konala ako ochotný agent Spojených štátov v súvislosti s touto citlivou témou prenosu údajov a aby sa tak správala?
<SPEAKER ID="462" NAME="José Manuel Barroso">
predseda Komisie. - V prvom rade, neplánujeme žiadne opatrenia voči WikiLeaks.
<P>
Po druhé, pokiaľ ide o smernice, ktoré sme predložili, o tých teraz budeme rokovať s Parlamentom. Predložili sme návrhy na posilnenie počítačovej bezpečnosti.
<P>
Pokiaľ ide o niektoré problémy, ktoré chcete, aby som podrobne rozoberal, myslím si, že by bolo lepšie informovať vás na úrovni expertov. Je mi ľúto, za jednu minútu vám nemôžem dať konkrétne odpovede, ale moje oddelenia sú vám plne k dispozícii, ak si želáte, aby sme vám poskytli podrobnosti o tom, ako vidíme túto dôležitú otázku. V podstate to však nie je vecou Komisie. Ide o niečo, čo sa stalo v Spojených štátoch a malo dosah na svetové spoločenstvo používajúce internet, čiže je to veľmi vážny a významný problém. Nepodceňujem jeho dôležitosť, ale musí nám byť jasné, aké sú naše oblasti zodpovednosti.
<P>
Poslancom Parlamentu, ktorí sa o to zaujímajú, ponúkam možnosť, že by sme organizovaným spôsobom poskytli kompletné informácie o technických opatreniach, ktoré môžeme prijať na európskej úrovni.
<SPEAKER ID="463" NAME="Petru Constantin Luhan" AFFILIATION="PPE">
(RO) Vážený pán predseda, chcel by som vám položiť otázku týkajúcu sa nedávnych udalostí vrátane útokov hakerov na spoločnosti Visa, MasterCard a PayPal, ktorých cieľom bolo sabotovať ich finančné operácie a spôsobiť finančné straty.
<P>
Keď prebiehali tieto počítačové útoky, ktoré spôsobili pomerne vážne technické problémy, boli dôverné údaje zákazníkov bezpečné alebo zraniteľné? To je moja prvá otázka. Zatiaľ čo sa dejú tieto počítačové útoky z ideologických dôvodov alebo pre zábavu z neoprávneného vstupovania do systémov, je tu možnosť, že do daných systémov sa dostanú aj hakeri, ktorým ide iba o finančný zisk. Chcel by som vedieť, či to postihlo tieto finančné a osobné údaje a aké metódy a páchatelia sú v tom zainteresovaní a či máte túto situáciu v súčasnosti pod kontrolou. Rovnako by ma zaujímalo, či sa týmto problémom zaoberajú aj USA a medzinárodné orgány.
<SPEAKER ID="464" NAME="José Manuel Barroso">
predseda Komisie. - Nemám žiadne priame informácie o únikoch údajov a o tom, v akej miere unikli dôverné informácie alebo osobné údaje. Je mi ľúto, ale sám tieto informácie nemám - s prípadom nemám nič spoločné.
<P>
Je pravda, že tento problém upozornil na veľmi dôležité otázky týkajúce sa bezpečnosti. My sme pracovali na niektorých z týchto problémov už pred prípadom WikiLeaks a ja som vám povedal o určitých iniciatívach Komisie. Som presvedčený, že tí na druhej strane Atlantiku majú rovnaké obavy, a preto si myslím, že by sme mali spoločne pracovať na zvyšovaní počítačovej bezpečnosti a zároveň zachovávať základné slobody - veď sloboda prejavu je pre nás v Európskej únii posvätným právom -, pričom je jasné, že aj ochrana údajov a súkromia patria medzi základné práva.
<P>
Musíme nájsť správnu rovnováhu, a tak je potrebné, aby sme vo všetkých našich iniciatívach zohľadňovali tieto dve zásady, ktoré je síce niekedy ťažké zosúladiť, no napriek tomu sú veľmi dôležité.
<SPEAKER ID="465" NAME="Predseda">
Kolegovia, na zozname máme 21 mien, ale iba 14 z vás mohlo dostať slovo. Je mi to veľmi ľúto, no išli sme podľa poradia mien na zozname.
<P>
Týmto končím hodinu otázok.
