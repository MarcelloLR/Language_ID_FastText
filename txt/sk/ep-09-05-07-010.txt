<CHAPTER ID="010">
Vysvetlenia hlasovania
<P>
Ústne vysvetlenia hlasovania
<SPEAKER ID="147" NAME="Michl Ebner" AFFILIATION="PPE-DE">
(DE) Vážený pán predsedajúci, nová úloha Parlamentu po Lisabonskej zmluve bude veľmi dôležitá a dúfam, že Parlament podľa svojich najlepších schopností využije poskytnuté príležitosti. Ako člena etnickej menšiny tradične prítomnej v Európskej únii ma obzvlášť teší, že v článku 2 sa prvýkrát spomínajú práva etnických menšín ako práva jednotlivcov. Dúfam, že práva skupín budú čo najskôr nasledovať.
<P>
Po piatich rokoch, čo som bol poslancom Európskeho parlamentu, a pätnástich rokoch, čo som bol poslancom parlamentu v Ríme, odchádzam dobrovoľne, z vlastnej vôle, nie však bez pocitu nostalgie. Ako talianskeho štátneho príslušníka s nemčinou ako materinským jazykom, rakúsko-slovinského pôvodu, s tirolskou povahou - pravého Európana - ma tešilo hlavne to, že sme v tomto Parlamente všetci spojení ako menšiny a že menšiny dostali príležitosti. Mnohí ešte naozaj nepocítili, že patria k menšine, ale dúfam, že to budú cítiť stále viac, a to platí aj o štátoch. Som tomuto Parlamentu vďačný za pochopenie pre menšiny, ktoré sa tu objavilo.
<SPEAKER ID="148" NAME="Laima Liucija Andrikien" AFFILIATION="PPE-DE">
(LT) Hlasovala som za správu a uznesenie pána Leinena z nasledujúcich dôvodov. Zvykneme opakovať, že Európsky parlament je jediná inštitúcia Európskej únie, ktorú volia priamo ľudia. Z tohto hľadiska však boli podľa môjho názoru právomoci Európskeho parlamentu nedostatočné.
<P>
Preto si myslím, že to, čo sme dnes prijali, teda nové právomoci Parlamentu pri uplatňovaní spolurozhodovacieho procesu, nové právomoci rozpočtového hospodárenia, nový schvaľovací postup a nové dozorné právomoci, je veľmi dôležité. Takisto sa domnievam, že Lisabonská zmluva posilní demokratickú legitimitu Európskej únie, najmä keď zvýši právomoci Parlamentu pri uplatňovaní spolurozhodovacieho procesu.
<SPEAKER ID="149" NAME="Daniel Hannan" AFFILIATION="NI">
Vážený pán predsedajúci, teraz už chápem, aká je taktika - jednoducho ignorovať hlasovanie a uplatňovať Lisabonskú zmluvu, akoby voliči Francúzska, Holandska a Írska v skutočnosti hlasovali za.
<P>
Postupne sa zavádzajú jej najspornejšie články a ustanovenia: minister zahraničných vecí a zahraničná politika, Charta základných práv a harmonizácia spravodlivosti a vnútorných vecí. Potom sa kolegovia otočia k írskym voličom a povedia, že teraz je už príliš neskoro na to, aby hlasovali proti, pretože sa celá vec už vykonala, takže by iba každého otravovali a izolovali by sa, keď je už v skutočnosti Lisabonská zmluva v platnosti de facto, ak nie de jure.
<P>
Neviem, či toto bude fungovať. Bude to záležať na írskych voličoch a bol by som dosť sklamaný, keby tlaku ustúpili. Samozrejme, oni sa musia rozhodnúť, ale sú to koniec koncov ľudia, ktorých otcovia sa vymanili spod nadvlády britského impéria. Keby teraz ustúpili Európskemu parlamentu, myslím, že by ich to ponížilo ako národ.
<SPEAKER ID="150" NAME="Syed Kamall" AFFILIATION="PPE-DE">
Vážený pán predsedajúci, rád by som sa pridal k všetkým tým, čo vám už vzdali svoj hold. Veľmi pekne vám ďakujem za vaše predsedníctvo a za vašu trpezlivosť pri všetkých našich vystúpeniach.
<P>
Myslím si, že je veľmi dôležité, aby sme si uvedomili, pokiaľ ide o Lisabonskú zmluvu, že ešte nebola ratifikovaná. Nemali by sme sa správať, ako keby ratifikovaná bola. Nemali by sme ignorovať vôľu tých voličov, ktorí ju ešte neratifikovali, a tých krajín, ktoré ju ešte neratifikovali.
<P>
Spomeňme si na počiatočné pravidlá a nepokúšajme sa ich meniť v polovici cesty. Na začiatku ústavného procesu platilo pravidlo, že ústavu musí ratifikovať každá krajina, inak prepadne. Vo Francúzsku a Holandsku sa ju ratifikovať nepodarilo, preto prepadla. Takisto u Lisabonskej zmluvy na začiatku platilo pravidlo, že ak ju nebude ratifikovať každá krajina, prepadne. Napriek tomu, že írski občania hlasovali proti, rozhodli sme sa pokračovať a nútiť ich hlasovať ešte raz.
<P>
Ak naozaj chcete, aby ľudia boli ochotní to urobiť, odporúčam britskej vláde, aby splnila záväzok zo svojho vyhlásenia a usporiadala referendum o Lisabonskej zmluve.
<SPEAKER ID="151" NAME="Gay Mitchell" AFFILIATION="PPE-DE">
Vážený pán predsedajúci, írski občania by boli nepochybne veľmi nerozumní, keby poslúchli skeptické krídlo britskej Konzervatívnej strany. Môžem pána Hannana ubezpečiť, že Íri neposlúchnu - a ani nikdy neposlúchali - skeptické krídlo britskej Konzervatívnej strany.
<P>
Jej program nie je ani v najlepšom záujme Británie - je len v najlepšom záujme Konzervatívnej strany. Je to hanba, že krajina, ktorá nám dala Winstona Churchilla, poslala do Parlamentu týchto ľudí, ktorí svoje vlastné úzke záujmy kladú pred záujmy britských občanov a pred záujmy Európy.
<P>
Je zvláštne vidieť týchto britských konzervatívnych druhov abstentistickej strany Sinn Féin, z ktorých nikto v tomto Parlamente nebol dnes ani včera. Ani sa tu neukážu. Nezúčastňujú sa na výboroch Parlamentu. Neviem, akým spôsobom si vyzdvihujú svoju výplatu a výdavky, ale tomuto Parlamentu povedali, že schválenie tejto a iných správ bola tá najhoršia vec, aká sa mohla stať v tomto volebnom období, a potom ani neprídu hlasovať. Je to úplná hanba.
<SPEAKER ID="153" NAME="Robert Evans" AFFILIATION="PSE">
Vážený pán predsedajúci, po 15 rokoch bude toto môj posledný prejav v Európskom parlamente. Myslím, že je len málo dôležitejších otázok ako celá problematika azylu a spôsobu, ako európske štáty tomuto problému čelia.
<P>
Na túto otázku ani neexistuje jednoduchá odpoveď. Keby existovala, niektorá krajina by ju už bola našla. Podľa môjho názoru v skutočnosti jediný spôsob, ako znížiť počet zúfalých ľudí, ktorí hľadajú útočisko alebo azyl v krajine inej, ako je ich vlastná, je určiť hlavné príčiny, ktoré ich nútia opúšťať svoje domovy a krajiny, z ktorých pochádzajú. Z tohto dôvodu je veľmi dôležité, aby sme my v EÚ a vo všetkých rozvinutých demokratických krajinách poskytli pomoc, usmernenie a podporu - vrátane finančnej podpory - tým krajinám, ktoré sú postihnuté vojnou, vnútorným násilím, nedostatočným dodržiavaním ľudských práv alebo diskrimináciou.
<P>
Rovnako sa musíme zaoberať chudobou na celom svete, ktorá prispieva k migračným tlakom. Nikdy by sme nemali odsudzovať ľudí, ktorí sú nútení hľadať azyl alebo štatút utečenca. Namiesto toho by sme mali prejaviť pochopenie a poskytnúť podporu. To je dnes naša úloha.
<SPEAKER ID="155" NAME="Daniel Hannan" AFFILIATION="NI">
Vážený pán predsedajúci, právo kontrolovať svoje hranice je charakteristickým znakom štátnosti a udeľovanie práv na pobyt a občianstvo je znakom štátnej príslušnosti. Keď to prenesieme z národnej úrovne na európsku, považujeme EÚ za jednotnú jurisdikciu s vlastnými vonkajšími hranicami a vonkajšími znakmi štátnosti. Toto nemá mandát - nikto nehlasoval za vytvorenie Európskeho podporného úradu pre azyl. Čo však samozrejme robíme je to, že vytvárame novú byrokraciu, ktorá teraz bude mať vlastný záujem na neustálej harmonizácii politiky na európskej úrovni v priebehu rokov, s verejnou podporou alebo bez nej.
<P>
Teraz odbočím, lebo musím zareagovať na slová mierené na mňa, ktoré pred chvíľkou povedal Gay Mitchell, poslanec Európskeho parlamentu za Dublin. Vyhodil mi na oči Winstona Churchilla a povedal, že je hanba pre Churchillovu stranu posielať do Štrasburgu ľudí ako ja.
<P>
Dovoľte mi ukončiť svoj prejav slovami samotného Churchilla k tejto téme. Povedal, že máme svoj vlastný sen a vlastnú úlohu, že sme s Európou, ale nie z nej, sme prepojení, ale nie zlúčení. Sme zainteresovaní a spojení, ale nie pohltení. A keby sa európsky štátnik na nás obrátil s pradávnymi slovami, či sa má za nás prihovoriť u kráľa alebo kapitána vojska, mali by sme ako sunamitská žena ponuku odmietnuť s tým, že chceme žiť medzi svojím vlastným ľudom.
<SPEAKER ID="157" NAME="Hannu Takkula" AFFILIATION="ALDE">
(FI) Vážený pán predsedajúci, chcel by som len v krátkosti povedať, že som hlasoval za správu pani Hieronymiovej. Tiež by som pani Hieronymiovej rád poďakoval za vykonanie vynikajúcej práce vo Výbore pre kultúru a vzdelávanie v oblasti audiovizuálnych otázok. Viem, že má odísť z Parlamentu a toto bola zatiaľ jej posledná správa pre nás v Európskom parlamente.
<P>
Je veľmi dôležité, aby sa rozšírila audiovizuálna zložka programu MEDIA Mundus a sprístupnila sa tak aj pre tretie krajiny vrátane afrických štátov. Je to cesta k rozšíreniu spolupráce. Je to tiež vynikajúca forma rozvojovej spolupráce a spôsob, ako tieto krajiny povzbudiť na ceste k lepšiemu životu a lepšiemu rozvoju. Je to aj prostriedok, pomocou ktorého môžeme prevziať etickú zodpovednosť za africké národy, čo je úplne správne. Tento môj prejav je však predovšetkým poďakovaním pani Hieronymiovej za jej obdivuhodnú prácu.
<SPEAKER ID="159" NAME="Neena Gill" AFFILIATION="PSE">
Vážený pán predsedajúci, podporujem správu pána Costu. Som však znepokojená a chcela som upozorniť tento Parlament na to, ako sa takéto ustanovenia používajú skôr na potláčanie hospodárskej súťaže než na ochranu leteckých spoločností, čo má byť účelom týchto právnych predpisov.
<P>
Pre letecké spoločnosti nie je neobvyklé, že si ponechávajú letiskové prevádzkové intervaly, aj keď ich nevyužívajú. Dovoľte mi uviesť ako príklad birminghamské letisko v mojom volebnom obvode. Boli sme svedkami pozastavenia priamych letov do Amritsaru spoločnosťou Air India. Táto veľmi populárna a zisková služba bola zrušená v októbri minulého roka, čo zákazníkov donútilo k zbytočnému cestovaniu a komplikáciám, aby sa dostali na iné letiská. Dôvodom bolo, že spoločnosť Air India nechcela stratiť svoje veľmi cenné prevádzkové intervaly na letisku Heathrow. Naozaj vám vyráža dych, keď si predstavíte, že je množstvo iných leteckých spoločností, ktoré by prevádzkové intervaly obsadili, ale nemôžu, lebo si ich drží spoločnosť Air India.
<P>
Dúfam, že týmto dosiahneme, aby sa zabezpečilo, že letecké spoločnosti si nebudú zbytočne držať prevádzkové intervaly. Komisia musí byť veľmi ostražitá, aby sa tieto právne predpisy nezneužívali. Nie je to iba preto, že som nedôverčivá, ale existuje riziko, že spotrebiteľom ostane veľmi málo možností výberu.
<SPEAKER ID="161" NAME="Daniel Petru Funeriu" AFFILIATION="PPE-DE">
(RO) Situácia v Moldavskej republike je dnes jasná. Máme komunistickú stranu, ktorá sa správa presne rovnako ako komunistické strany sovietskeho štýlu, ktoré zotročovali polovicu Európy v 20. storočí. Máme opozíciu inšpirovanú demokraciou, ktorá bojuje za Moldavskú republiku pripútanú k európskym hodnotám.
<P>
Uznesenie, o ktorom sme dnes hlasovali, vysiela silný politický signál do Kišiňova, ale tento signál musí byť jednoznačne podporený konkrétnymi krokmi Komisie a Rady. Preto Európsku komisiu žiadam, aby aktívne spolupracovala s demokratickou opozíciou v Kišiňove s cieľom nájsť účinné spôsoby posilnenia demokratického povedomia v Moldavskej republike. Podľa môjho názoru je najúčinnejším spôsobom zrušenie vízovej povinnosti pre občanov z Moldavskej republiky v rámci Spoločenstva.
<P>
Chcel by som Rade jasne povedať, že si nesmieme robiť žiadne ilúzie. Kľúč k demokratizácii v Moldavskej republike stále leží v Moskve. Európska únia musí podniknúť kroky, aby znížila tento vplyv. História navyše svedčí o tom, že tieto kroky musia byť dôrazné. Občania Moldavska očakávajú od Európskej únie presne to, čo očakávali občania východnej Európy od západu pred rokom 1989.
<SPEAKER ID="162" NAME="Laima Liucija Andrikien" AFFILIATION="PPE-DE">
(LT) Hlasovala som za uznesenie o situácii v Moldavsku, pretože 5. apríla som patrila k medzinárodným pozorovateľom, ktorí sledovali parlamentné voľby v tejto krajine. Všetci sme boli svedkami nepokojov, ktoré vznikli po voľbách v Moldavsku, ale mesiac po voľbách si myslím, že je obzvlášť dôležité ešte raz zdôrazniť, že vzťahy medzi Európskou úniou a Moldavskou republikou sa musia naďalej rozvíjať, a to preto, lebo sa usilujeme o väčšiu európsku stabilitu, bezpečnosť a prosperitu a taktiež o nové deliace čiary.
<P>
Spolupráca Európskej únie s Moldavskom však musí ísť ruka v ruke s úprimným a jasným záväzkom zo strany moldavských vládnych inštitúcií usilovať sa o demokraciu a rešpektovať ľudské práva.
<SPEAKER ID="164" NAME="Laima Liucija Andrikien" AFFILIATION="PPE-DE">
(LT) Naozaj mám radosť z výsledku hlasovania o uznesení o správe o globálnej situácii v oblasti ľudských práv v roku 2008. Obzvlášť ma teší postoj Parlamentu pri hlasovaní o druhom pozmeňujúcom a doplňujúcom návrhu, kde sa hovorí o pápežovi Benediktovi XVI.
<P>
Mám pocit, že jazyk, návrhy a slovník použité v tomto pozmeňujúcom a doplňujúcom návrhu sú úplne neprijateľné a ťažko by som si vedela predstaviť situáciu, kde by tento Parlament mohol ukončiť svoje legislatívne obdobie prijatím vyhlásenia, ktoré odsudzuje pápeža Benedikta XVI za jeho vyhlásenia a za učenie cirkvi.
<P>
Preto Parlamentu blahoželám k prijatiu tohto dokumentu, dôležitého dokumentu o globálnej situácii v oblasti ľudských práv v minulom roku, ktorý poukazuje na najdôležitejšie problémy - trest smrti, mučenie, brutálne, neľudské správanie, situáciu obrancov ľudských práv, situáciu práv žien a detí a mnohé ďalšie otázky.
<SPEAKER ID="165" NAME="Bernd Posselt" AFFILIATION="PPE-DE">
- (DE) Vážený pán predsedajúci, som tomuto Parlamentu veľmi vďačný za odmietnutie škandalózneho útoku liberálov na pápeža. Aj keby pán Graf Lambsdorff trochu opatrnejšie vyberal slová, bolo by to škandalózne vyhlásenie. Musím celkom otvorene povedať, že v tomto Parlamente prichádza k pokusom umiestniť najvyššiu morálnu autoritu 21. storočia, ktorá siaha ďaleko za miliardu katolíkov a poskytuje podporu pre Európu a celý svet, na rovnakú úroveň s mučiteľmi, porušovateľmi ľudských práv a diktátormi. Sú to neslýchané veci, ktoré budú stále prenasledovať skupinu liberálov a tiež nemeckú Slobodnú demokratickú stranu (FDP).
<SPEAKER ID="166" NAME="Daniel Hannan" AFFILIATION="NI">
Vážený pán predsedajúci, vždy keď hovoríme o ľudských právach, sa zdá, že rozprávame o virtuálnej EÚ - o Európskej únii, ktorá existuje len v parlamentných uzneseniach, tlačových vyhláseniach Komisie a v oznámeniach Rady. Je to tá úžasná, pokojná EÚ rešpektujúca ľudské práva, ktorá šíri svoje hodnoty prostredníctvom obchodných zmlúv a dohôd o partnerstve a nie prostredníctvom bômb.
<P>
Mám však pocit, že by sa niekto mal s odstupom pozrieť, kde je Európska únia v skutočnom svete. V skutočnom svete sa Brusel usiluje predávať zbrane komunistickému režimu v Pekingu a izoluje Taiwan, pochlebuje ajatolláhom v Teheráne, odmieta obchodovať s proticastrovskými disidentmi na Kube a pokúša sa o prílev peňazí pre Hamas. Spravuje protektoráty - alebo satrapie, akými boli v osmanskej dobe - v Bosne a v Kosove a v rámci vlastných hraníc neberie na vedomie vôľu ľudí v referendách.
<P>
Možno je to tak, že keď rešpektujeme základné právo môcť zmeniť vládu prostredníctvom volebných urien a zmeniť verejnú politiku svojím hlasovaním v rámci Európskej únie, potom získavame morálne oprávnenie karhať iných.
<SPEAKER ID="168" NAME="Syed Kamall" AFFILIATION="PPE-DE">
Vážený pán predsedajúci, jedným z problémov, ktorý znepokojuje mnohých mojich voličov v Londýne, je závažné narušenie občianskych slobôd, ktoré pozorujeme v Británii za labouristickej vlády od roku 1997. Čo ich však znepokojuje ešte viac, je závažné narušenie občianskych slobôd, ktoré sa objavuje na európskej úrovni. Videli sme množstvo zmlúv ako napríklad Prümskú zmluvu, ktoré spôsobili veľké znepokojenie. Našťastie nedávne rozhodnutie Európskeho súdneho dvora prinútilo britskú vládu vrátiť údaje a profily ľudí, u ktorých bola dokázaná nevina, keď ich vláda chcela naďalej uchovávať.
<P>
Rozhodnutie britskej vlády odstraňovať profily nevinných ľudí až po najmenej šiestich rokoch však ukazuje, že táto vláda sotva berie ohľad na naše slobody. Toto rozhodnutie zdôrazňuje, že v Británii je prezumpcia neviny považovaná skôr za bezvýznamné slovné spojenie než za základné pravidlo našej spoločnosti. Je to už dosť zlé, že britské policajné sily majú prístup k veľkému množstvu údajov a osobných informácií. Teraz k nim budú mať prístup aj iné európske vlády.
<P>
Prümská zmluva sa dostala do európskych právnych predpisov bez riadnej demokratickej kontroly. Predpokladá sa, že kdekoľvek v EÚ sa teraz dá dostať k osobným údajom vyše 3,5 milióna ľudí. To len málo ľudí naplní dôverou.
<SPEAKER ID="170" NAME="Christopher Heaton-Harris" AFFILIATION="PPE-DE">
Vážený pán predsedajúci, viem, že tento Parlament má len malú predstavu o tom, čo ľudia v Európe skutočne chcú. Oveľa radšej im hovorí, čo by mali podľa nášho názoru chcieť. Som nepríjemný; domnievam sa, že poslanci tohto Parlamentu chápu, čo naši voliči chcú a aký majú z Európy pocit. Mnohým tu však na tom jednoducho nezáleží.
<P>
Nie je pre nich dôležité počúvať na tomto mieste menšiny, ktoré si myslia, že EÚ sa uberá nesprávnym smerom. Nedbajú pravdaže ani na to, aby vzali do úvahy hlasovania, ktoré idú proti nim v referendách v celej EÚ. Je im jedno, či im na ich ceste pomáhajú vlády - ako v Spojenom kráľovstve - ktoré klamú svojich voličov, dostanú falošný mandát, sľúbia referendum o týchto veciach a potom tento sľub porušia. Jediné, o čo sa tu ľudia starajú, je čas. Prečo? Prečo ten veľký zhon, aby sa Lisabonská zmluva ratifikovala v 27 členských štátoch? Odpoveď je veľmi jednoduchá - nedovoliť britskému ľudu prehovoriť o tejto záležitosti.
<P>
Dnes toto miesto opúšťam, dúfam, že sa vrátim do svojho parlamentu členského štátu, do Dolnej snemovne, aby som zastupoval ľudí vo Woodford Halse, Daventry, Long Buckby, Guilsborough, Brixworth, Earls Barton a inde v celom volebnom obvode známom ako Daventry. Sú to ľudia, ktorí už majú dosť toho, že ich ignoruje súčasná vláda Veľkej Británie, ľudia v tomto Parlamente a aj Európska komisia. Ak sa dostanem do Dolnej snemovne, nebudem mať pokoj, kým moji voliči nepovedia svoje k tejto zmluve. Našťastie som presvedčený, že hlasovanie vo Veľkej Británii príde veľmi rýchlo. Takže sa tu žeňte, cez čo chcete. Ľudia Británie svoje slovo dostanú.
<SPEAKER ID="172" NAME="Glyn Ford" AFFILIATION="PSE">
Vážený pán predsedajúci, rád by som podal vysvetlenie hlasovania o správe pána Broka. Po prvé je to hold práci, ktorú pán Brok vykonal v tejto inštitúcii, po druhé je to prejav mojej podpory ratifikácie Lisabonskej zmluvy, ale čo je ešte dôležitejšie, nalieham týmto na našu vládu, keď bude Lisabonská zmluva ratifikovaná a keď budeme mať ďalšie kreslo pre Spojené kráľovstvo, aby toto kreslo pridelila občanom Gibraltáru.
<P>
Som hrdý na to, že som posledných päť rokov v tomto Parlamente zastupoval Gibraltár a som šťastný, že v tom budem pokračovať. Ale úprimne musím povedať, že pre siedmich poslancov, ktorí boli zvolení, aby zastupovali Gibraltár, je ťažké plne sa venovať radu problémov, ktoré sa k nám dostávajú: ľudské práva, udavačstvo, dôchodky, cezhraničné znečistenie a samozrejme bilaterálne vzťahy so Španielskom.
<P>
Niektorí ľudia namietajú, že čísla nerozhodujú. Bude to príliš veľká obeť dať Gibraltáru kreslo. Nuž, po mnohé roky v tejto inštitúcii dávalo Dánsko kreslo Grónsku. Grónsko má približne dvakrát toľko obyvateľstva ako Gibraltár. Dánsko dalo 8 % svojich kresiel 50 000 ľuďom. Žiadam britskú vládu, aby dala menej ako 1,5 % svojich kresiel 26 000 ľuďom na Gibraltáre.
<SPEAKER ID="173" NAME="Daniel Hannan" AFFILIATION="NI">
Vážený pán predsedajúci, za desať rokov v tomto Parlamente som si vypočul obrovské množstvo nezmyslov, ale nemyslím si, že som niekedy počul takú dokonalú hlúposť, akú som počul včera v rozprave o tejto správe od paleofederalistov, ako je napríklad pán Brok a pán Corbett, nariekajúcich nad zvrchovanosťou národných parlamentov, akoby ich to trápilo.
<P>
Zvrchovanosť parlamentu je to isté ako zvrchovanosť národa. Jeho úlohou nie je zaručovať privilégiá národných poslancov. Keď volíme parlament, poverujeme ho na dočasné a neisté obdobie ochraňovaním našich slobôd. Národní poslanci nemajú právo robiť trvalé zásahy do týchto slobôd bez toho, aby sa vracali k svojmu ľudu a žiadali ho o jednoznačný mandát.
<P>
V Spojenom kráľovstve máme 646 poslancov Parlamentu. 638 z nich bolo zvolených na základe výslovného sľubu, že pred ratifikáciou európskej ústavy ju predložia do referenda. Keď počujeme všetky tie táraniny o tom, ako je európska ústava teraz právoplatná, pretože všetci títo poslanci ju podporili, neruší sa tým dôvod na referendum, ale ruší sa tým dôvod na zastupiteľskú demokraciu ako takú.
<P>
Ak chcete obnoviť česť, zmysel a účel našich existujúcich systémov zastupiteľského zriadenia, mali by sme sa spoľahnúť na ľudí a dať im ich referendum - ako sme sľúbili. Pactio Olisipiensis censenda est!
<P>
Písomné vysvetlenia hlasovania
<SPEAKER ID="176" NAME="Edite Estrela  " LANGUAGE="PT">
Hlasovala som za správu o uplatňovaní rodového hľadiska vo vonkajších vzťahoch EÚ. Väčšia integrácia žien do politiky najmä vo vonkajších vzťahoch a diplomacii je podstatná pre úspešnú realizáciu vonkajších politických stratégií EÚ vrátane pomoci, rozvoja, rozširovania, susedskej politiky, riešenia konfliktov, bezpečnosti a budovania mieru a medzinárodného obchodu.
<P>
Napriek množstvu strategických dokumentov prijatých na úrovni EÚ o rodovej rovnosti a právach žien, praktický záväzok k tomuto problému je stále slabý a rozpočtové zdroje vyčlenené výhradne na rodové otázky sú nedostatočné. Je dôležité zdôrazniť, že uplatňovanie rodového hľadiska si vyžaduje nielen politické vyhlásenia na vysokej úrovni, ale aj politickú vôľu vedenia EÚ a členských štátov.
<SPEAKER ID="177" NAME="Charles Tannock  " AFFILIATION="PPE-DE">
písomne. - Britskí konzervatívni poslanci Európskeho parlamentu plne podporujú politiku rovnakých príležitostí a nediskriminácie žien vo všetkých oblastiach verejného a obchodného života. Tento dokument je však vo svojom prístupe príliš nariaďujúci a pokúša sa o mikroriadenie všetkých oblastí vonkajšej činnosti vrátane zriadenia Európskeho inštitútu pre rodovú rovnosť bez uznania pokroku dosiahnutého všetkými inštitúciami EÚ v sprístupňovaní každej príležitosti ženskému personálu. Správa hovorí o normách a cieľoch, ktoré veľmi pripomínajú kvóty vo všetkom okrem názvu, a obhajuje rozmiestňovanie žien na misiách v rámci Európskej bezpečnostnej a obrannej politiky bez objasnenia ich bojového statusu. Z tohto dôvodu sa britskí konzervatívci zdržali hlasovania o tejto správe.
<SPEAKER ID="999" NAME="Jan Andersson, Göran Färm, Inger Segelström a Åsa Westlund  " LANGUAGE="SV">
Parlament dnes hlasoval o správe o jeho novej úlohe a kompetenciách pri vykonávaní Lisabonskej zmluvy. Táto správa zhromažďuje názory z rôznych výborov týkajúce sa zmien, ktoré spôsobí Lisabonská zmluva. Správa víta skutočnosť, že Parlament bude mať väčší vplyv na legislatívnu prácu EÚ.
<P>
Rozhodli sme sa hlasovať za túto správu, pretože samotný Európsky parlament sa musí pripraviť na to, aby bol schopný realizovať zmeny, ktoré nastanú v súvislosti s jeho prácou, ak Lisabonská zmluva vstúpi do platnosti. Naše hlasovanie by sa však v žiadnom prípade nemalo brať ako ovplyvňovanie ratifikačných procesov v jednotlivých členských štátoch. Plne rešpektujeme právo každého členského štátu samostatne sa rozhodnúť, či ratifikovať Lisabonskú zmluvu.
<SPEAKER ID="179" NAME="Martin Callanan  " AFFILIATION="PPE-DE">
písomne. - Európsky parlament nemá pri vykonávaní Lisabonskej zmluvy žiadnu úlohu ani kompetencie. Prečo nie? Pretože zmluva nevstúpila do platnosti. Veď ju minulý rok úplne odmietli írski voliči. Preto hovoriť o novej úlohe a kompetenciách Európskeho parlamentu pri vykonávaní Lisabonskej zmluvy je nesmierne arogantné a je to príznak neprístupnosti inštitúcií voči demokratickým názorom, ktorá charakterizuje EÚ.
<P>
Dúfam, že keď írski voliči pôjdu v tomto roku hlasovať, znovu Lisabonskú zmluvu odmietnu. Vodca mojej strany, Konzervatívnej strany, David Cameron, sa zaviazal uskutočniť národné referendum o Lisabonskej zmluve, ak by ešte nevstúpila do platnosti. Preto dúfam, že občania Británie budú mať príležitosť zatĺcť posledný klinec do rakvy tejto nešťastnej zmluvy. Britskí konzervatívci veria v úplne inú víziu EÚ, než je tá, ktorú predstavuje Lisabonská zmluva, a je správne, že v Európskom parlamente vytvárame novú politickú skupinu, ktorá bude obhajovať našu víziu.
<SPEAKER ID="180" NAME="Edite Estrela  " LANGUAGE="PT">
Ja som hlasovala za správu pána Leinena. Táto správa poskytuje podrobnú analýzu nových právomocí Európskeho parlamentu, pokiaľ ide o Lisabonskú zmluvu, najmä nových spolurozhodovacích právomocí, nových rozpočtových právomocí, nového schvaľovacieho postupu, nových kontrolných právomocí, nových práv na informácie a nových práv občanov.
<P>
Konečným výsledkom je to, že Európsky parlament posilní svoje právomoci hlavne v spolurozhodovaní a zväčší svoju schopnosť ovplyvniť rozhodovanie, a tým zvýši demokratickú legitimitu Európskej únie.
<SPEAKER ID="181" NAME="Pedro Guerreiro  " LANGUAGE="PT">
Toto uznesenie je súčasťou balíka piatich uznesení prijatých dnes Parlamentom, ktorý je prejavom najjasnejšieho opovrhovania demokraticky a suverénne vyjadrenou vôľou francúzskych, holandských a írskych občanov, ktorí odmietli európsku ústavu a takzvanú Lisabonskú zmluvu. Tvorí aj časť protidemokratického procesu a kampane zameranej na zavedenie tohto neprijateľného návrhu zmluvy.
<P>
Pri úplnom ignorovaní demokratickej vôle vyjadrenej týmito národmi a ustanovení samotných zmlúv - ktoré prijali sily zložené z pravicových a sociálnych demokratov - sú írski občania nútení hlasovať v novom referende (pričom iným ľuďom sa v tom bráni). Zvyšuje sa tiež tlak a zasahovanie, aby sa posilnila akceptácia tejto zmluvy, čo zvýši federalizmus, neoliberalizmus a militarizmus EÚ.
<P>
Taká je naša pokrytecká a cynická európska demokracia. Tí istí ľudia, ktorí ignorujú, čo bolo povedané (ako portugalská Socialistická strana a portugalská Sociálno-demokratická strana), a odopreli svojim ľuďom diskusiu a verejnú konzultáciu prostredníctvom referenda o navrhovanej Lisabonskej zmluve a ktorí rešpektujú len takú vôľu ľudu, ktorá je v súlade s ich vlastnou, teraz žiadajú občanov v každom členskom štáte EÚ, aby im venovali svoju dôveru a hlasovali za nich v blížiacich sa voľbách do Európskeho parlamentu...
<P>
To je jednoducho bezostyšná drzosť...
<SPEAKER ID="182" NAME="Nils Lundgren  " AFFILIATION="IND/DEM">
písomne. - (SV) Lisabonská zmluva, ktorá je na 96 % identická s návrhom ústavnej zmluvy, bola odmietnutá v referende v Írsku. Predtým bol v referendách vo Francúzsku a v Holandsku odmietnutý návrh ústavnej zmluvy.
<P>
Väčšina v tomto Parlamente odmieta priznať svoje politické straty. To je hanebný zločin proti demokratickým zásadám a rovnako hanebný príklad arogancie moci, ktorá charakterizuje spoluprácu v EÚ.
<P>
Správa pána Leinena o nových úlohách Európskeho parlamentu zahŕňa kroky smerujúce k Spojeným štátom európskym - ako naznačuje Lisabonská zmluva - a tiež navrhuje, aby sa EÚ teraz presunula do oblasti vzdelávania, kam patrí šport a podobne.
<P>
Bolo by vhodné, keby sa správa namiesto toho zaoberala problémom nedostatku demokratickej legitimity v tomto Parlamente. Opäť raz stojíme pred voľbami, u ktorých sa predpokladá veľmi nízka volebná účasť. Voliči v členských štátoch stále cítia nízku angažovanosť v supercentralistickom Európskom parlamente. Kým sa politické rozpravy zastupiteľskej demokracie zameriavajú na voľby do národných parlamentov, mali by byť najvyššími rozhodovacími orgánmi v Únii národné parlamenty, a nie Európsky parlament.
<P>
Hlasoval som proti návrhu správy.
<SPEAKER ID="184" NAME="Martin Callanan  " AFFILIATION="PPE-DE">
písomne. - Prečo vôbec hovoríme o Lisabonskej zmluve, keď ešte nevstúpila do platnosti? Prečo ignorujeme demokratickú vôľu írskeho ľudu, ktorý pred rokom svojím hlasovaním zmluvu odmietol? Dôvodom je samozrejme to, že EÚ sa veľmi málo zaujíma o demokratické názory a je odhodlaná rýchlo smerovať k čoraz zomknutejšej únii napriek nedostatku verejnej legitimity. Írski voliči budú musieť o tejto zmluve znovu hlasovať, pretože EÚ skrátka nepovažuje nie za odpoveď.
<P>
Priepasť medzi EÚ a jej občanmi stále rastie. Odvolávanie sa na Lisabonskú zmluvu, akoby bola realitou, slúži len na zosilnenie demokratického deficitu. Z tohto a mnohých iných dôvodov som veľmi rád, že britskí konzervatívci budú v budúcom Parlamente súčasťou novej politickej skupiny, ktorá sa bude venovať reforme Európskej únie a spochybňovať panujúcu oddanosť myšlienke čoraz zomknutejšej únie, myšlienke, ktorá sa ukázala takou nepopulárnou a v mojom regióne severovýchodného Anglicka zapríčinila toľko škody.
<SPEAKER ID="185" NAME="Charlotte Cederschiöld, Christofer Fjellner, Gunnar Hökmark a Anna Ibrisagic  " LANGUAGE="SV">
Hlasovali sme za správu o finančných hľadiskách Lisabonskej zmluvy, ktorá sa zaoberá tým, akú podobu bude mať rozpočtový postup, ak Lisabonská zmluva vstúpi do platnosti.
<P>
Nepodporujeme tie časti správy, ktoré sa zaoberajú získavaním vlastných zdrojov EÚ prostredníctvom daňových právomocí. Nesúhlasíme ani so zriadením mechanizmu flexibility.
<SPEAKER ID="186" NAME="Nils Lundgren  " LANGUAGE="SV">
Lisabonská zmluva, ktorá je na 96 % identická s návrhom ústavnej zmluvy, bola odmietnutá v referende v Írsku. Predtým bol v referendách vo Francúzsku a v Holandsku odmietnutý návrh ústavnej zmluvy.
<P>
Väčšina v tomto Parlamente odmieta priznať svoje politické straty. To je hanebný zločin proti demokratickým zásadám a rovnako hanebný príklad arogancie moci, ktorá charakterizuje spoluprácu v EÚ.
<P>
Nemyslím si, že by Európsky parlament mal mať väčší vplyv na rozpočet EÚ. Počas môjho pôsobenia v Parlamente som si opakovane všimol, ako chce federalistická väčšina štedro rozdávať granty na všetko od kultúrnych projektov po štrukturálnu pomoc a zvýšenú byrokraciu EÚ. Podľa väčšiny v Európskom parlamente musia všetky záujmové skupiny v rámci regionálnej politiky, odvetvia rybného hospodárstva a poľnohospodárstva dostať svoj diel európskeho koláča. V niektorých prípadoch sú výdavky len trikom vzťahov s verejnosťou. Túto liberálnu výdavkovú politiku vykonáva EÚ v čase finančnej krízy, keď členské štáty musia obmedzovať svoje výdavky na zdravotnú starostlivosť, školstvo a sociálnu starostlivosť.
<P>
Najväčším šťastím je, že Európsky parlament nemá a doposiaľ nemal príliš veľký vplyv na poľnohospodársku politiku EÚ. Keby mal, EÚ by uviazla v bahne protekcionizmu a objemných dotácií pre všetky skupiny v rámci odvetvia poľnohospodárstva.
<P>
Hlasoval som proti tejto správe.
<SPEAKER ID="188" NAME="Philip Bradbourn  " AFFILIATION="PPE-DE">
písomne. - Konzervatívci Spojeného kráľovstva hlasovali proti azylovému balíku, lebo zatiaľ čo veríme v spoluprácu v tejto oblasti, neveríme v komunitarizovaný prístup k azylovej a prisťahovaleckej politike. Sme presvedčení, že ochrana štátnych hraníc pre nás zostane kľúčovým prvkom verejnej politiky na vnútroštátnej úrovni.
<SPEAKER ID="190" NAME="Carl Lang a Fernand Le Rachinel  " LANGUAGE="FR">
Pred dvomi týždňami Európsky parlament prijal správu o spoločnej prisťahovaleckej politike pre Európu, čím sa pripravila cesta pre niečo, čo už dlho plánovala Európska komisia - masové prisťahovalectvo. Dnes sú na rade žiadatelia o azyl. Úmyslom je zriadiť "azylovú Európu".
<P>
Jasne stanoveným cieľom je skutočne zabezpečiť vyššie normy zaobchádzania so žiadateľmi o azyl, pokiaľ ide o podmienky ich prijatia. Znamená to nielen štandardizáciu minimálnych podmienok prijatia vo všetkých členských štátoch, ale aj poskytovanie podpory pre žiadateľov o azyl pri usadzovaní sa vo veľkom počte.
<P>
S týmto cieľom sa rozšíri pôsobnosť budúcej smernice na všetky osoby legálne alebo ilegálne vstupujúce na územie Európskej únie. Budú sa musieť úplne zrušiť administratívne obmedzenia týkajúce sa prístupu na trh práce, ktoré existujú v členských štátoch. Hostiteľský členský štát bude musieť poskytovať sociálnu, lekársku a psychologickú pomoc, pomoc v oblasti bývania, a takisto právnu pomoc. Odopretie takejto pomoci bude predmetom právnych sťažností a vyšetrovaní, čo často neplatí u samotných štátnych príslušníkov...
<P>
Prijatím tejto druhej fázy "azylového balíka" Brusel uľahčuje a podporuje všeobecné prisťahovalectvo do Európy.
<P>
Vždy budeme proti tejto internacionalistickej vízii, ktorej jediným cieľom je jednoducho a úplne zničiť národy a štáty Európy.
<SPEAKER ID="191" NAME="Martine Roure  " LANGUAGE="FR">
V poslednom hlasovaní tohto volebného obdobia sa od nás požaduje rozhodnutie o azylovom balíku. Označuje to koniec procesu realizovaného počas tohto funkčného obdobia. Hoci sa dosiahol určitý pokrok, stále žiaľ existujú rozdiely medzi členskými štátmi, pokiaľ ide o uznávanie štatútu utečenca. Dôkazom toho sú obmedzenia, ktoré je možné vidieť v smernici o podmienkach prijímania žiadateľov o azyl. V prvej línii sú to znovu členské štáty, čo je na škodu európskej jednoty, ktorú v tejto oblasti požadujeme. Dúfam, že počas nasledujúceho volebného obdobia, v druhom čítaní, budeme schopní zmeniť tento stav vecí, aby sa vytvorili ozajstné európske azylové zákony, ktoré zaručia skutočnú ochranu týchto obzvlášť zraniteľných mužov a žien.
<SPEAKER ID="193" NAME="Charlotte Cederschiöld, Christofer Fjellner, Gunnar Hökmark a Anna Ibrisagic  " LANGUAGE="SV">
My konzervatívci sme dnes hlasovali za správu pani Hennisovej-Plasschaertovej o kritériách a mechanizmoch na určenie členského štátu zodpovedného za posúdenie žiadosti o medzinárodnú ochranu podanej štátnym príslušníkom tretej krajiny alebo osobou bez štátnej príslušnosti.
<P>
Sme si toho vedomí a chápeme, že rozsiahly prílev ľudí na člnoch cez Stredozemné more stavia niektoré menšie krajiny na južnej námornej hranici EÚ do ťažkej situácie. Súhlasíme tiež s názorom, že pre vyriešenie tejto situácie sa musí niečo urobiť.
<P>
Je dôležité, že nie je formulovaný takzvaný mechanizmus pozastavenia, takže existuje riziko odstránenia motívu, aby členské štáty zlepšili štandardný postup udeľovania azylu a prijímania žiadateľov o azyl, čo by bolo v rozpore so základnou myšlienkou spoločného nariadenia.
<SPEAKER ID="195" NAME="Jan Andersson, Göran Färm, Anna Hedh, Inger Segelström a Åsa Westlund  " LANGUAGE="SV">
My sociálni demokrati vítame každú iniciatívu, ktorá zlepší situáciu žiadateľov o azyl a ľudí bez dokladov. Obhajujeme veľkorysú spoločnú azylovú a prisťahovaleckú politiku zameranú na potreby ľudí v súlade so záväzkami prijatými členskými štátmi v Ženevskom dohovore. Napriek tomu, že "azylový balík" obsahuje niektoré dobré kroky, rozhodli sme sa hlasovať proti správam pani Hennisovej-Plasschaertovej a pána Masipa Hidalga.
<P>
My sociálni demokrati nesúhlasíme s azylovou a prisťahovaleckou politikou, akú vykonáva pravicová väčšina v Európskom parlamente. Dištancujeme sa najmä od toho, že ústne informácie sa nemusia poskytovať v jazyku, ktorému rozumejú, že k zadržiavaniu nemusí prísť v rámci Ženevského dohovoru, od otázky zdravotnej prehliadky s cieľom zisťovať vek a od otázky bezplatného právneho poradenstva. Za poľutovaniahodné považujeme aj to, že pravica si neželá dať žiadateľom o azyl právo vstúpiť na pracovný trh do šiestich mesiacov.
<SPEAKER ID="197" NAME="Martin Callanan  " AFFILIATION="PPE-DE">
písomne. - Zriadenie tohto úradu je ďalším krokom smerom k spoločnej azylovej a prisťahovaleckej politike EÚ, čo je politika, ktorú úplne odmietam. Myslím si, že otázka, komu umožniť vstup do Spojeného kráľovstva, by mala byť v rukách zvolených poslancov parlamentu a zodpovedných ministrov v Spojenom kráľovstve a nie v rukách Európskej únie.
<P>
Odovzdanie riadenia azylovej a prisťahovaleckej politiky do rúk EÚ by bolo veľmi nepriateľské k našim národným záujmom a mohlo by nás vystaviť väčším rizikám terorizmu a organizovaného zločinu.
<P>
Pokrok smerom k spoločnej azylovej a prisťahovaleckej politike je ďalším znakom odhodlania EÚ vytvoriť jednotnú politické entitu s rovnakými pravidlami pre každého. Toto nie je predstava britských konzervatívcov o Európe a my budeme pri formovaní nového politického zoskupenia v budúcom Parlamente propagovať úplne odlišnú víziu EÚ.
<SPEAKER ID="198" NAME="Bruno Gollnisch  " LANGUAGE="FR">
Všetky správy súvisiace s azylom, o ktorých sa dnes hlasovalo, predkladajú laxnú a obšírnu interpretáciu práva na azyl, ktorá v konečnom dôsledku škodí tým, ktorí skutočne potrebujú medzinárodnú ochranu, aby si zachránili svoje životy, svoju fyzickú integritu a svoju slobodu.
<P>
Nové sociálne, finančné, rodinné a iné práva, ktoré chcete donútiť členské štáty udeľovať žiadateľom o azyl, budú pôsobiť ako magnet pre všetkých údajných hospodárskych prisťahovalcov, budú ďalej zaplavovať útvary zodpovedné za tieto problémy a budú ďalej spomaľovať skúmanie spisov prípadov. A to všetko preto, lebo opakovane odmietate vziať do úvahy zneužitia a porušovania postupov a naďalej si mýlite práva a štatút, ktoré môžu mať uznaní utečenci, s právami a štatútom, ktoré chcete udeľovať bežným žiadateľom o azyl.
<P>
Najneprijateľnejšia zo všetkých je však správa pána Lamberta o zriadení európskeho "podporného" úradu, ktorý bude môcť rozdeľovať žiadateľov o azyl medzi členské štáty, ako sa mu zachce.
<P>
Nie sme proti medzivládnej spolupráci v týchto oblastiach, kde sa rešpektuje zvrchované právo členských štátov rozhodovať o tom, kto smie vstúpiť na ich územie a za akých podmienok, ale sme proti vašim politikám.
<SPEAKER ID="200" NAME="Edite Estrela  " LANGUAGE="PT">
Hlasovala som za správu pána Zwiefku, pretože sa domnievam, že je veľmi dôležité ustanoviť postup umožňujúci členským štátom viesť rokovania o medzinárodných dohodách o otázkach, na ktoré sa vzťahuje výlučná právomoc Spoločenstva, v prípadoch, v ktorých sa Spoločenstvo rozhodlo svoju právomoc neuplatňovať.
<P>
Inými slovami, Portugalsku sa teraz bráni v tom, aby uzatváralo medzinárodné dohody na urýchlenie súdnej spolupráce vrátane otázok týkajúcich sa rozvodov a zrušenia manželstiev, keďže sa predpokladá, že Spoločenstvo v týchto oblastiach čiastočne získalo výlučnú právomoc. Tento návrh Komisii umožňuje povoliť uzatváranie takýchto dohôd za predpokladu, že samotné Spoločenstvo nemá v úmysle uzavrieť alebo neuzavrelo s treťou krajinou dohodu v rovnakej veci. Myslím si, že je veľmi dôležité, aby sa o tomto nariadení rokovalo čo najskôr, keďže je to v záujme nielen portugalských občanov, ale aj všetkých občanov v ostatných krajinách Európy.
<SPEAKER ID="202" NAME="Marie-Hélène Descamps  " LANGUAGE="FR">
Vzťahy, ktoré sa rozvinuli medzi audiovizuálnymi odvetviami členských štátov EÚ a tretích krajín, musia pokračovať a musia sa posilňovať nielen v záujme odborníkov, ale aj spotrebiteľov. Tento cieľ pomáha splniť aj program spolupráce v audiovizuálnej oblasti MEDIA Mundus, ktorý dnes prijal Európsky parlament a ktorý podporujem.
<P>
Ten skutočne poskytuje vhodný rámec na zlepšenie konkurencieschopnosti a nadnárodnej distribúcie audiovizuálnych diel po celom svete. Tento program iniciovaný Európskym parlamentom by mal tiež pomôcť propagovať kultúrnu rozmanitosť tým, že prináša skutočnú pridanú hodnotu krokom, ktoré už v tejto oblasti vykonala Únia a členské štáty.
<P>
Vďaka úsiliu našej spravodajkyne, ktoré vynaložila na dosiahnutie dohody v prvom čítaní, by mali čoskoro vzniknúť nové obchodné príležitosti, ktoré by odborníkom z audiovizuálneho odvetvia poskytli nádej na vytvorenie dlhodobých pracovných vzťahov s partnermi z tretích krajín.
<SPEAKER ID="204" NAME="Jim Higgins  " AFFILIATION="PPE-DE">
písomne. - Hlasoval som proti správe pána Costu o letiskových prevádzkových intervaloch, aby som tak poukázal na úplný nedostatok konzultácií s letiskovými orgánmi, na nedostatočnú diskusiu s poslancami Európskeho parlamentu a na charakter narýchlo zavádzaných právnych predpisov. Toto opatrenie problémy v odvetví leteckej dopravy len zhorší.
<SPEAKER ID="206" NAME="Edite Estrela  " LANGUAGE="PT">
Hlasovala som za správu pána Depreza. Toto nariadenie ustanovuje postup na vedenie rokovaní a uzatváranie bilaterálnych dohôd medzi členskými štátmi a tretími krajinami. Domnievam sa, že je veľmi dôležité ustanoviť postup umožňujúci členským štátom viesť rokovania o medzinárodných dohodách v prípadoch, v ktorých sa Spoločenstvo rozhodlo svoju právomoc neuplatňovať.
<P>
Napríklad Portugalsku sa teraz bráni v tom, aby uzatváralo medzinárodné dohody na urýchlenie súdnej spolupráce vrátane otázok týkajúcich sa rodičovských práv a povinností, vyživovacej povinnosti a rozvodu, keďže sa predpokladá, že Spoločenstvo v týchto oblastiach čiastočne získalo výlučnú právomoc. Tento návrh Komisii umožňuje povoliť uzatváranie takýchto dohôd.
<P>
Vzhľadom na úzke väzby, ktoré má Portugalsko s určitými krajinami, najmä so Spoločenstvom portugalsky hovoriacich krajín, a vzhľadom na veľký počet portugalských prisťahovalcov v rôznych štátoch je veľmi dôležité, aby mohlo Portugalsko v zmysle rodinného práva urýchliť uznávanie práv portugalských občanov v týchto štátoch uzatváraním alebo prepracovávaním bilaterálnych dohôd. Hoci som ako príklad uviedla Portugalsko, myslím si, že je rovnako dôležité pre všetkých občanov EÚ, aby sa o tomto nariadení rokovalo čo najskôr.
<SPEAKER ID="208" NAME="Nils Lundgren  " LANGUAGE="SV">
Európsky súdny dvor ustanovil, že Spoločenstvo má v určitých oblastiach výlučnú právomoc vstupovať do medzinárodných dohôd s tretími krajinami. Podľa tých istých ustanovení sa jednotlivým členským štátom, ktoré predtým vstupovali do bilaterálnych dohôd s tretími krajinami alebo ktoré tak v budúcnosti chcú urobiť, v tom bráni, pretože sa to nepovažuje za zlučiteľné so Zmluvou o ES. Vo výnimočných prípadoch však EÚ môže členskému štátu povoliť vstupovať do bilaterálnych dohôd - ak Spoločenstvo nemá záujem o dohody s treťou krajinou, ak jednotlivý členský štát má o dohodu osobitný záujem a dohoda nemá negatívny vplyv na právo Spoločenstva.
<P>
Strana Júnový zoznam je za realizáciu vnútorného trhu a na úrovni EÚ podporuje prácu na hľadaní riešení environmentálnych problémov, ktorým čelí Európa. V týchto oblastiach pripúšťame určitý stupeň nadnárodnosti. Sme však proti spomínaným nadnárodným legislatívnym opatreniam. Samozrejme, že jednotlivé členské štáty musia mať možnosť vstupovať do bilaterálnych právnych dohôd s tretími krajinami, ak usúdia, že také dohody budú pre nich lepšie než dohody, ktoré už existujú na úrovni EÚ! Hoci je nepochybne dobré, že sa teraz zavedením rokovacieho postupu navrhuje malá možnosť samostatného rozhodovania, predsa len je to slabá útecha a nemení to jasný - aj keď nie výslovne formulovaný - cieľ vytvorenia štátu EÚ.
<P>
Z tohto dôvodu som hlasoval proti správe.
<SPEAKER ID="210" NAME="Erik Meijer  " LANGUAGE="NL">
Pokiaľ ide o nedávne protesty proti výsledkom moldavských volieb, naša skupina predložila samostatné uznesenie, v ktorom nesúhlasí s kompromisom dosiahnutým štyrmi skupinami. Tieto dve uznesenia rovnako volajú po slobodných a spravodlivých voľbách, ale líšia sa vo svojich hodnoteniach vlády a väčšinovej strany v Moldavsku.
<P>
Moja skupina uvažovala, že protesty zorganizovali nedemokratické sily, ktoré sa snažia vyprovokovať opakovanie volieb, v ktorých za Komunistickú stranu hlasovala polovica voličov. Okrem toho usúdila, že na organizácii protestov sa zúčastnilo Rumunsko, sused Moldavska, ktoré chce Moldavsko pripojiť k sebe. Preto bude väčšina našej skupiny hlasovať proti spoločnému uzneseniu. Ja osobne ho však svojím hlasovaním podporím.
<P>
Je mnoho Moldavcov, ktorí požiadali o rumunské občianstvo. Naše politické kontakty so stranou momentálne vládnucou v Moldavsku nám nesmú brániť rešpektovať túžbu veľkej časti moldavského obyvateľstva pripojiť sa k Rumunsku. Túto túžbu podnietila skutočnosť, že verejná mienka v mnohých členských štátoch nepodporuje ďalšie rozširovanie. Pripojenie sa k Rumunsku by bolo teda jediným spôsobom, akým by Moldavci mohli vstúpiť do EÚ.
<SPEAKER ID="998" NAME="Czesław Adam Siekierski  " LANGUAGE="PL">
Moldavsko zažíva veľké politické a hospodárske ťažkosti. Dramatické udalosti, ktoré sa odohrali po voľbách 5., 7. a 8. apríla v uliciach Kišiňova, ukázali, že spoločnosť a hlavne mladí ľudia chcú zmenu a rýchle zjednotenie s Európskou úniou. Komunisti blokujú nevyhnutné reformy a rokujú s Ruskom napriek tomu, že oficiálne podporujú zbližovanie s európskymi štruktúrami.
<P>
Mali by sme Moldavsku na tejto ceste pomôcť. Väčšie zapojenie EÚ poskytne vláde a ľudu Moldavska väčšiu istotu, že EÚ a možnosť členstva v nej sú reálne.
<P>
Vláda musí zaviesť základné reformy, ktoré umožnia normálny politický a hospodársky rozvoj, reformy, ktoré budú viesť k trhovému hospodárstvu, demokratizácii občianskeho života a dodržiavaniu práv občanov.
<SPEAKER ID="211" NAME="Silvia-Adriana Ţicău  " LANGUAGE="RO">
Ja som hlasovala za uznesenie Európskeho parlamentu o situácii v Moldavskej republike. Myslím si, že je nesmierne dôležité, aby všetky politické skupiny venovali tomuto problému svoju pozornosť a náležitú podporu.
<P>
Ako členka Socialistickej skupiny v Európskom parlamente podporujem skutočnosť, že Európska únia naďalej poskytuje Moldavskej republike všetku potrebnú podporu, ktorá jej umožní zavŕšiť svoj európsky osud v súlade s túžbou svojich občanov. Pre Moldavskú republiku je dôležité, aby sa hospodársky rozvíjala a poskytovala svojim občanom čo najlepšie životné podmienky a príležitosť realizovať svoj potenciál. Som presvedčená, že Rumunsko ako členský štát Európskej únie susediaci s Moldavskou republikou musí na základe a za podmienok dohody podporujúcej spoluprácu, dobré susedské vzťahy a vzájomný rešpekt prispieť k hospodárskemu a sociálnemu rozvoju tejto krajiny.
<SPEAKER ID="213" NAME="Martin Callanan  " AFFILIATION="PPE-DE">
písomne. - Jednou z kladných stránok Európskej únie je spôsob, akým sa snaží po celom svete šíriť hodnoty demokracie, ľudských práv a dobrej správy vecí verejných prostredníctvom svojich vzťahov s tretími krajinami. Je však hlboko ironické, že EÚ kladie taký dôraz na demokraciu niekde inde, kým demokraciu v samotnej EÚ ignoruje, ako je možné vidieť z reakcie na írske odmietnutie Lisabonskej zmluvy.
<P>
Rád by som upozornil na dve časti sveta. Po prvé je to Stredná Ázia. Hoci uznávam strategickú dôležitosť tohto regiónu pre EÚ, domnievam sa, že ďalšia účasť zo strany EÚ musí byť sprevádzaná pokrokmi v oblasti ľudských práv a demokratizácie v Strednej Ázii.
<P>
Po druhé by som chcel porovnať situáciu v oblasti ľudských práv v autoritárskej komunistickej diktatúre v Číne s vitálnou a slobodnou demokraciou Taiwanu. Taiwan sa teší mimoriadne vysokej úrovni ľudských práv vo východnej Ázii a môže pre Čínu slúžiť ako príklad toho, čo môžu spoločnosti dosiahnuť, keď urobia odvážne rozhodnutie stať sa skutočne slobodnými.
<SPEAKER ID="214" NAME="Avril Doyle  " AFFILIATION="PPE-DE">
písomne. - Táto správa k výročnej správe o ľudských právach vo svete v roku 2008 hodnotí stav opatrení týkajúcich sa ľudských práv na celom svete a vyzýva na zlepšenia v niektorých kľúčových oblastiach.
<P>
Čo sa týka pozmeňujúceho a doplňujúceho návrhu 2, hoci dôrazne nesúhlasím s citovaným postojom pápeža Benedikta k preventívnemu používaniu kondómov na zabránenie šíreniu HIV/AIDS, tento pozmeňujúci a doplňujúci návrh, ktorého vypracovanie bolo zbytočné a mylné, som nemohla podporiť.
<SPEAKER ID="215" NAME="Edite Estrela  " LANGUAGE="PT">
Hlasovala som za výročnú správu o ľudských právach vo svete v roku 2008. Táto správa má v podstate dva ciele. Po prvé má slúžiť ako základ dokumentárnych referencií a umožňovať informovanie, diskusiu a hodnotenie činností vykonaných v daný rok s cieľom zlepšiť, opraviť a rozšíriť budúce operácie. Po druhé je jej cieľom informovať čo najširší okruh osôb o opatreniach EÚ zameraných na presadzovanie ľudských práv na celom svete.
<P>
Za veľmi dôležitú považujem diskusiu zameranú na určenie priorít, vytýčenie oblastí, ktoré si vyžadujú opatrenia na úrovni EÚ, a vedenie pravidelne aktualizovaného zoznamu situácií, ktoré si vyžadujú osobitnú pozornosť.
<P>
Táto správa zahŕňa aj otázku práv žien a uvádza, že v rozvoji osobitných opatrení a politík EÚ za ľudské práva žien existujú nedostatky, ktoré treba odstrániť.
<SPEAKER ID="216" NAME="Pedro Guerreiro  " LANGUAGE="PT">
Stačí sa pozrieť na obsah uznesenia o situácii v Palestíne a uvidíte, aké je toto uplatňovanie pokrytectva a cynizmu zo strany väčšiny Parlamentu neprijateľné, pokiaľ ide o ľudské práva (vo svete).
<P>
V tomto uznesení nie je ani jediné slovo odsúdenia krutej agresie Izraela voči palestínskemu ľudu, ktorú nie je možné ničím ospravedlniť. Uznesenie kamufluje zverstvo páchané na palestínskom obyvateľstve v pásme Gazy - ktoré kritizovalo a odsúdilo uznesenie Rady OSN pre ľudské práva - a nemá ani jediné slovo solidarity s palestínskym ľudom, ktorý je obeťou najbrutálnejšieho porušovania ľudských práv páchaného izraelskou armádou a terorizmom izraelského štátu.
<P>
Aspekty uznesenia, s ktorými môžeme súhlasiť, nedokážu anulovať skutočnosť, že táto každoročná iniciatíva Európskeho parlamentu nie je v podstate ničím iným než bezcharakternou manipuláciou s ľudskými právami, ktoré hlavné mocnosti EÚ (a ich veľké hospodárske a finančné skupiny) používajú ako zbraň na zasahovanie proti ľuďom, ktorí presadzujú svoju zvrchovanosť a práva. Toto je vonkoncom neprijateľné.
<P>
Znovu opakujeme: môžete s nami počítať pri obrane ľudských práv, ale nie pri uplatňovaní pokrytectva.
<SPEAKER ID="217" NAME="Filip Kaczmarek  " LANGUAGE="PL">
Hlasoval som za prijatie správy pána Obiolsa i Germu o ľudských právach vo svete v roku 2008 a politike Európskej únie v tejto oblasti. Hlasoval som za preto, lebo škandalózny pozmeňujúci a doplňujúci návrh útočiaci na pápeža Benedikta XVI. bol odmietnutý. Keby bol pápež považovaný za hrozbu pre ľudské práva, znamenalo by to, že svet je postavený na hlavu. Autorom tohto pozmeňujúceho a doplňujúceho návrhu nerozumiem.
<P>
Na svete je žiaľ veľmi veľa prípadov porušovania ľudských práv, ktoré si vyžadujú naše zapojenie, odsúdenie a konanie. Katolícka cirkev a mnohé ďalšie náboženstvá sú našimi spojencami v boji za zabezpečenie rešpektovania ľudskej dôstojnosti. Útočenie na pápeža je len dôkazom predvolebného cynizmu a škodlivého radikalizmu. Je škoda, že na konci tohto volebného obdobia sa niektorí poslanci Parlamentu zaplietli do takej nepríjemnej aféry.
<SPEAKER ID="218" NAME="Nils Lundgren  " LANGUAGE="SV">
Nezávislá zahraničná politika je nevyhnutná na zachovanie národnej zvrchovanosti. Zahraničné vzťahy každého členského štátu musia podliehať demokratickej kontrole. EÚ nesmie vykonávať spoločnú zahraničnú politiku, pretože pri takom vývoji hrozí, že sa ľuďom vezme príležitosť vyžadovať od politikov, ktorých zvolili, zodpovednosť za ich činy vo vzťahoch s cudzími krajinami.
<P>
Predložená správa obsahuje niekoľko dôležitých vyhlásení, ktoré podporujú špecifické aspekty ľudských práv. Pochopiteľne som za ne hlasoval. Správa ako celok je však prostriedkom podporovania pozícií EÚ v zahraničnej politike.
<P>
Preto som v záverečnom hlasovaní hlasoval proti nej.
<SPEAKER ID="219" NAME="Søren Bo Søndergaard  " AFFILIATION="GUE/NGL">
písomne. - (DA) Chápem, aký dôležitý je cieľ uznesenia zlepšiť situáciu v oblasti ľudských práv v mnohých zraniteľných krajinách. Stotožňujem sa s jeho ambíciou zrušiť využívanie trestu smrti a zlepšiť pracovnú situáciu bojovníkov za ľudské práva a mimovládnych organizácií. Takisto súhlasím s tým, že v krajinách, s ktorými EÚ spolupracuje, sa musia stanoviť požiadavky týkajúce sa ľudských práv.
<P>
Napriek tomu za uznesenie hlasovať nemôžem, pretože som dôrazne proti zmienke o odloženej ratifikácii Lisabonskej zmluvy, ktorá je urážkou pre odmietnutie zmluvy írskym obyvateľstvom. Navyše nesúhlasím s cieľom mať spoločné štruktúry a personál pre zakladanie vlastných veľvyslanectiev EÚ. Myslím, že EÚ v tejto oblasti nemá kompetencie a ani by ich nemala mať.
<SPEAKER ID="220" NAME="Charles Tannock  " AFFILIATION="PPE-DE">
písomne. - Nesúhlasím s pozmeňujúcim a doplňujúcim návrhom 2, ktorý kritizoval rímskokatolícku cirkev a jej najvyššieho predstaviteľa, pápeža Benedikta, za názory týkajúce sa používania kondómov, ale Parlament tento návrh múdro odmietol. Existuje len málo dôkazov o tom, že propagácia používania kondómov skutočne bráni prenosu AIDS.
<P>
Je ľudským právom pápeža Benedikta mať svoje názory, či s nimi ostatní súhlasia alebo nie. Bol by som zvedavý, či by sa táto správa opovážila takýmto nepriateľským spôsobom kritizovať najvyššieho predstaviteľa iného hlavného svetového náboženstva. Úlohou rímskokatolíckej cirkvi je viesť veriacich, nie dať sa viesť. Mali by sme poskytnúť väčší rešpekt cirkvi a náboženstvu, na ktorých sú založené hodnoty našej Únie.
<P>
Britskí konzervatívni poslanci podporujú vysokú úroveň ľudských práv vo svete, ale celkovo sa v záverečnom hlasovaní o správe zdržali, lebo táto správa zahŕňa otázky ako "reprodukčné práva" - čo v skutočnosti znamená interrupciu - a trest smrti, čo sú individuálne otázky svedomia, ako aj obhajovanie oblastí politiky ako Medzinárodný trestný súd a Lisabonská zmluva, v ktorých máme v strane protichodné stanoviská.
<SPEAKER ID="221" NAME="Geoffrey Van Orden  " AFFILIATION="PPE-DE">
písomne. - Som najväčší zástanca ozajstných ľudských práv, a preto nemám žiadny problém s mnohými aspektmi tejto správy. Osobne som bol zodpovedný za zavedenie odseku žiadajúceho Radu a členské štáty o prijatie účinnejších opatrení v prípade katastrofy ľudských práv spôsobenej Mugabeho režimom v Zimbabwe.
<P>
Správa sa však neustále a nevysvetliteľne odvoláva na EÚ, akoby to bol zvrchovaný štát, čo som sa spolu s inými poslancami pokúšal odstrániť na úrovni výboru, ale neúspešne. Myšlienka, že by jednotlivé členské štáty mali odovzdať svoje národné výsady v otázkach ľudských práv Európskej únii, či na fóre Organizácie Spojených národov alebo inde, je úplne neprijateľná. Takisto namietam voči bezdôvodným a zbytočným odkazom na Lisabonskú zmluvu, proti ktorej konzervatívci a mnohí iní stále protestujú. Z tohto dôvodu som sa pri záverečnom hlasovaní o správe zdržal hlasovania.
<SPEAKER ID="222" NAME="Anna Záborská  " LANGUAGE="SK">
V článkoch 84 a 96 sa správa zaoberá dodržiavaním ľudských práv na Kube. Treba konštatovať, že napriek medzinárodnému tlaku pretrváva sústavné zastrašovanie, výsluchy a sofistikované násilie voči Dámam v bielom, ktoré pokračovali aj v roku 2008. Pred niekoľkými týždňami sa im režim snažil všemožne zabrániť v tichom proteste na 6. výročie uväznenia ich manželov. Ako znak spoluúčasti sa v Bratislave 28. apríla 2009 konal Pochod solidarity s Dámami v bielom a ich manželmi. Zo 75 aktivistov uväznených pred šiestimi rokmi, za ktorých sa jasne postavila aj EÚ, zostáva vo väzení 54. Len ak budeme sledovať ich osud, dosiahneme, aby sa dostali z väzenia predtým, ako sa z nich stanú ľudské trosky. Nezabúdajme, že si onedlho pripomíname 20. výročie pádu komunizmu v krajinách strednej a východnej Európy. To, čo môžeme urobiť pre kubánskych väzňov a ich manželky teraz, je ponechanie paragrafov o porušovaní ľudských práv na Kube v texte správy.
<P>
Nedá mi nespomenúť pozmeňovací návrh č. 2, ktorý ostro odsudzuje pápeža Benedikta XVI. Tento návrh osočuje hlavu katolíckej cirkvi. Okrem toho dáva na rovnakú úroveň jeho výroky so zločinmi, ktoré sa páchajú v krajinách, kde sa zneužíva trest smrti, ľudia sú mučení a zabíjaní za slobodu prejavu a nie sú rešpektované tie najzákladnejšie ľudské práva. Odmietnime tento pozmeňovací návrh.
<SPEAKER ID="224" NAME="Philip Bradbourn  " AFFILIATION="PPE-DE">
písomne. - Konzervatívci Spojeného kráľovstva si myslia, že kým cezhraničná spolupráca v oblasti trestného súdnictva je dôležitá, správa sa snaží vytvoriť spoločnú oblasť súdnictva na úrovni EÚ, čo by značne ohrozilo tradície tých krajín, ktorých právny systém je založený na zvykovom práve. Preto nemôžeme podporiť tento návrh.
<SPEAKER ID="225" NAME="Martin Callanan  " AFFILIATION="PPE-DE">
písomne. - Je správne, že trestné súdnictvo je zodpovednosťou členských štátov EÚ. Môžem súhlasiť s tým, že členské štáty musia v nadnárodných záležitostiach súvisiacich s trestným súdnictvom spolupracovať, ale nesúhlasím s vývojom v oblasti trestného súdnictva EÚ. Rozšírenie takzvanej "právomoci" EÚ na oblasť trestného súdnictva by bolo neoprávneným a neprijateľným zasahovaním do britskej suverenity. Ľudia v mojom regióne severovýchodné Anglicko chcú, aby zákony v oblasti trestného práva vytvárali zodpovední poslanci britského parlamentu a uplatňovali britskí sudcovia.
<P>
Skutočnosť, že sa EÚ snaží rozšíriť svoje právomoci na oblasti doteraz vyhradené výlučne pre členské štáty, prezrádza pravý cieľ EÚ - vytvoriť federálny superštát. Ľudia v mojom regióne nechcú, aby sa niečo také stalo. Odmietajú zaužívanú ideu čoraz zomknutejšej únie a chcú vidieť voľnejší, pružnejší systém medzivládnej spolupráce. Dúfam, že nová skupina, v ktorej budú britskí konzervatívci zasadať v budúcom Parlamente, bude schopná splniť to, čo väčšina Britov očakáva od Európy.
<SPEAKER ID="226" NAME="Carl Lang  " LANGUAGE="FR">
Pod zámienkou boja proti mafiánskym organizáciám a organizovanému zločinu všeobecne chcú bruselskí eurokrati naďalej vnucovať svoje federalistické názory, ktoré ničia štáty, národy a identity.
<P>
Naozaj, zatiaľ čo všetci vedia, že každý členský štát EÚ má svoje vlastné zákony, právne tradície a kódexy, máme tu ďalší útok fanatických eurofederalistov v podobe ich túžby vytvoriť "európsku súdnu kultúru".
<P>
Na vybudovanie tejto kultúry by sa teda mala zriadiť európska justičná škola, akadémia európskeho práva pre sudcov, prokurátorov, obhajcov a všetky ostatné osoby zapojené do výkonu spravodlivosti.
<P>
A čo národné justičné školy? A čo neprekonateľné rozdiely medzi právnymi predpismi vyplývajúcimi zo zvykového práva a z písaného práva?
<P>
Odpoveď samozrejme nepočuť.
<P>
V praxi to bude vyzerať tak, že celé súdne a trestné systémy členských štátov zmiznú pod tlakom tejto vynútenej harmonizácie, totiž harmonizácie v nesprávnom smere.
<P>
Títo čarodejnícki učni Európy nič nepochopili; len národné štáty, základné zložky Európy, ju budú môcť obohacovať a vrátiť jej právoplatné miesto vo svete.
<P>
Európa sa nesmie budovať na úkor jej štátov a národov.
<SPEAKER ID="997" NAME="Jan Andersson, Göran Färm, Inger Segelström a Åsa Westlund  " LANGUAGE="SV">
Parlament dnes hlasoval o správe o vplyve Lisabonskej zmluvy na zvyšovanie inštitucionálnej rovnováhy Európskej únie. Táto správa navrhuje, aby dodatoční poslanci, ktorých dostane Švédsko a iné členské štáty, ak Lisabonská zmluva vstúpi do platnosti, boli volení už v najbližších voľbách do Európskeho parlamentu a aby potom v Parlamente dostali štatút pozorovateľa. Správa tiež navrhuje, aby sa menovanie nového predsedu Komisie uskutočnilo v súlade s Lisabonskou zmluvou. To znamená, že voľba predsedu by mala odrážať politickú väčšinu v Európskom parlamente a že výberu kandidáta by mala predchádzať diskusia medzi Radou a politickými skupinami v Parlamente.
<P>
Rozhodli sme sa hlasovať za túto správu, pretože samotný Európsky parlament sa musí pripraviť na to, aby bol schopný realizovať zmeny, ktoré nastanú v súvislosti s jeho prácou, ak Lisabonská zmluva vstúpi do platnosti. Naše hlasovanie by sa však v žiadnom prípade nemalo brať ako ovplyvňovanie ratifikačných procesov v jednotlivých členských štátoch. Plne rešpektujeme právo každého členského štátu samostatne sa rozhodnúť, či ratifikovať Lisabonskú zmluvu.
<SPEAKER ID="228" NAME="Edite Estrela  " LANGUAGE="PT">
Hlasovala som za správu o vplyve Lisabonskej zmluvy na zvyšovanie inštitucionálnej rovnováhy Európskej únie. Táto správa analyzuje vplyv Lisabonskej zmluvy na rozvoj medziinštitucionálnej rovnováhy v EÚ. Zdôrazňuje význam vykonávania nových ustanovení a prvých vymenovaní.
<P>
Prípadný vstup Lisabonskej zmluvy do platnosti do konca roka 2009 si vyžaduje politickú dohodu medzi Radou a Európskym parlamentom, aby sa zabezpečilo, že pri výbere budúceho predsedu Komisie a nominácii budúcej Komisie sa bude v každom prípade brať do úvahy podstata nových právomocí, ktoré Lisabonská zmluva v tejto súvislosti priznáva Európskemu parlamentu.
<P>
V dôsledku toho správa uvádza rad odporúčaní zameraných na rozvoj inštitucionálnej rovnováhy a zdôrazňuje, že Lisabonská zmluva posilní každú z európskych inštitúcií v jej oblasti pôsobnosti.
<SPEAKER ID="229" NAME="Pedro Guerreiro  " LANGUAGE="PT">
Toto uznesenie je súčasťou balíka piatich uznesení dnes prijatých väčšinou v Parlamente, ktorý je prejavom najjasnejšieho opovrhovania demokraticky a suverénne vyjadrenou vôľou francúzskych, holandských a írskych občanov, ktorí v referendách odmietli európsku ústavu a jej dvojča, takzvanú Lisabonskú zmluvu. Je tiež jednou z mnohých iniciatív zameraných na zavedenie tohto neprijateľného návrhu zmluvy.
<P>
Európsky parlament namiesto toho, aby Lisabonskú zmluvu raz a navždy pochoval, prijíma znovu uznesenie, ktoré velebí protidemokratickú inštitucionálnu rovnováhu Európskej únie navrhovanú v uznesení. Uvediem len niektoré z mnohých príkladov, ako Parlament už ale nehovorí o tom, že sa tým:
<P>
prenášajú zvrchované právomoci z portugalských občanov na nadnárodné inštitúcie EÚ, v ktorých dominujú hlavné mocnosti, napríklad v oblasti riadenia morských biologických zdrojov v našej výhradnej hospodárskej zóne;
<P>
rozširuje uplatňovanie pravidla väčšiny v rozhodovaní, čím sa posilní dominancia hlavných mocností a Portugalsku sa zabráni vo vetovaní rozhodnutí, ktoré sú v rozpore s národnými záujmami;
<P>
zvyšuje odoberanie právomocí národným demokratickým inštitúciám (jediným, ktoré priamo vzišli z demokratickej vôle ľudí), príkladom čoho je presun právomocí z národných parlamentov, ktoré strácajú oprávnenie na rozhodovanie v základných oblastiach a ktoré sa stávajú akýmsi poradným orgánom bez práva vetovať rozhodnutia Spoločenstva idúce proti národným záujmom.
<SPEAKER ID="230" NAME="Nils Lundgren  " LANGUAGE="SV">
Lisabonská zmluva, ktorá je na 96 % identická s návrhom ústavnej zmluvy, bola odmietnutá v referende v Írsku. Predtým bol v referendách vo Francúzsku a v Holandsku odmietnutý návrh ústavnej zmluvy.
<P>
Väčšina v tomto Parlamente odmieta priznať svoje politické straty. To je hanebný zločin proti demokratickým zásadám a rovnako hanebný príklad arogancie moci, ktorá charakterizuje spoluprácu v EÚ.
<P>
Stojí za zmienku, že v odseku 4 správy pána Dehaena sa uvádza (citujem): "víta skutočnosť, že Lisabonská zmluva stanovuje, že Európska rada môže po získaní jednomyseľného súhlasu svojich členov a so súhlasom Európskeho parlamentu, pokiaľ nie je proti žiaden národný parlament, rozšíriť rozhodovanie kvalifikovanou väčšinou a riadny legislatívny postup na oblasti, v ktorých sa ešte neuplatňujú".
<P>
Napriek skutočnosti, že voliči v mnohých členských štátoch sú očividne skeptickí, pokiaľ ide o čoraz nadnárodnejšiu Úniu, federalistická väčšina v Európskom parlamente naznačuje možnosť, že podľa Lisabonskej zmluvy bude Únia ešte nadnárodnejšia a že sa ešte viac právomocí presunie do EÚ bez toho, aby sa to dohodlo v novej zmluve.
<P>
Hlasoval som proti tejto správe.
<SPEAKER ID="996" NAME="Jan Andersson, Göran Färm, Inger Segelström a Åsa Westlund  " LANGUAGE="SV">
Parlament dnes hlasoval o správe o rozvoji vzťahov medzi Európskym parlamentom a národnými parlamentmi podľa Lisabonskej zmluvy. Táto správa víta nové právomoci, ktoré národným parlamentom poskytne Lisabonská zmluva. Skúma tiež možnosti budúceho rozvoja vzťahov medzi Európskym parlamentom a národnými parlamentmi.
<P>
Rozhodli sme sa hlasovať za túto správu, pretože samotný Európsky parlament sa musí pripraviť na to, aby bol schopný realizovať zmeny, ktoré nastanú v súvislosti s jeho prácou, ak Lisabonská zmluva vstúpi do platnosti. Naše hlasovanie by sa však v žiadnom prípade nemalo brať ako ovplyvňovanie ratifikačných procesov v jednotlivých členských štátoch. Plne rešpektujeme právo každého členského štátu samostatne sa rozhodnúť, či ratifikovať Lisabonskú zmluvu.
<SPEAKER ID="232" NAME="Edite Estrela  " LANGUAGE="PT">
Hlasovala som za správu pána Broka. Táto správa víta nové právomoci, ktoré Lisabonská zmluva poskytne národným parlamentom a skúma možnosti budúcej spolupráce medzi národnými parlamentmi a Európskym parlamentom.
<P>
Prijatie Lisabonskej zmluvy v Českej republike predstavuje dôležitý krok smerom k jej rýchlemu vstupu do platnosti. Táto správa ukazuje, aká dôležitá je táto nová zmluva Európskej únie.
<SPEAKER ID="233" NAME="Bruno Gollnisch  " LANGUAGE="FR">
Hlasovali sme proti tejto správe po prvé preto, lebo nemá zmysel. Lisabonská zmluva neexistuje, odmietli ju tri referendá.
<P>
Po druhé sme hlasovali proti nej preto, lebo odporúča podriadenie národných parlamentov Európskemu parlamentu. Tento, istý si silou svojej nadradenosti a nesporne aj svojej neúnosnej arogancie, by národným parlamentom, ktoré sú v jeho očiach bezpochyby tvorené nevzdelancami a hlupákmi, poskytol svoju podporu pri skúmaní európskych textov. Je to podpora alebo tlak? Sám by sa pozýval na plenárne zasadnutia národných parlamentov; hral by úlohu poradcu; ovplyvňoval by spôsob, akým parlamenty transponujú texty tak, aby podporoval jednotnosť; presadzoval by sa tak, aby zaistil rokovanie o rozpočtoch na obranu... diktoval by im aj to, ako majú kontrolovať vlády a ich činnosť v Rade?
<P>
A nakoniec, hlasovali sme proti tejto správe preto, lebo je založená na dvojnásobnom pokrytectve: národné parlamenty nezískali nič iné ako veľmi ťažko uplatniteľné a preto neúčinné právo sledovať dodržiavanie zásady subsidiarity. Táto zásada je len ilúziou, keďže mnohé údajne výlučné právomoci EÚ sú chránené a definícia subsidiarity, ako je stanovená v zmluvách, v skutočnosti podporuje právomoci Bruselu.
<SPEAKER ID="234" NAME="Pedro Guerreiro  " LANGUAGE="PT">
Toto uznesenie je súčasťou balíka piatich uznesení dnes prijatých väčšinou v Parlamente, ktorý je prejavom najjasnejšieho opovrhovania demokraticky a suverénne vyjadrenou vôľou francúzskych, holandských a írskych občanov, ktorí v referendách odmietli európsku ústavu a jej dvojča, takzvanú Lisabonskú zmluvu. Je tiež jednou z mnohých iniciatív zameraných na zavedenie tohto neprijateľného návrhu zmluvy.
<P>
Toto uznesenie o "rozvoji vzťahov medzi Európskym parlamentom a národnými parlamentmi podľa Lisabonskej zmluvy" je prvotriednym príkladom podvodu.
<P>
Európsky parlament víta "úlohy a práva národných parlamentov podľa Lisabonskej zmluvy..., ktoré posilňujú ich úlohu v rámci politických procesov Európskej únie". Bolo by to na smiech, keby to nebolo také vážne. Európsky parlament zakrýva skutočnosť, že, pokiaľ ide o údajné zvýšenie úlohy národných parlamentov v rozhodovacom procese, Lisabonská zmluva v skutočnosti spôsobí, že tieto parlamenty stratia oveľa viac, než (klamlivo) získajú vzhľadom na značný presun právomocí na inštitúcie Európskej únie. Dokonca ani (pseudo)kontrola dodržiavania zásady subsidiarity (nad tým, ako inštitúcie Spoločenstva vykonávajú právomoci národných parlamentov prenesené medzitým do EÚ) neposkytuje žiadnemu z národných parlamentov právo veta.
<SPEAKER ID="235" NAME="Nils Lundgren  " LANGUAGE="SV">
Lisabonská zmluva, ktorá je na 96 % identická s návrhom ústavnej zmluvy, bola odmietnutá referendom v Írsku. Predtým bol v referendách vo Francúzsku a v Holandsku odmietnutý návrh ústavnej zmluvy.
<P>
Väčšina v tomto Parlamente odmieta priznať svoje politické straty. To je hanebný zločin proti demokratickým zásadám a rovnako hanebný príklad arogancie moci, ktorá charakterizuje spoluprácu v EÚ.
<P>
Správa pána Broka chváli konvent, ktorý vytvoril návrh ústavnej zmluvy. Tento konvent bol veľmi kritizovaný ako úplne nedemokratický a riadený zhora svojím predsedom Giscardom d'Estaingom.
<P>
Podľa môjho názoru mala správa pána Broka dospieť k záveru, že kým sa politické rozpravy zastupiteľskej demokracie zameriavajú na voľby do národných parlamentov, mali by byť najvyššími rozhodovacími orgánmi v Únii národné parlamenty a nie Európsky parlament.
<P>
Hlasoval som proti tejto správe.
<SPEAKER ID="995" NAME="Jan Andersson, Göran Färm, Inger Segelström a Åsa Westlund  " LANGUAGE="SV">
Parlament dnes hlasoval o správe, ktorou žiada Komisiu, aby predložila návrh nariadenia o občianskej iniciatíve, len čo sa ratifikuje Lisabonská zmluva. Občianska iniciatíva bude znamenať, že jeden milión občanov pochádzajúcich z významného počtu členských štátov sa bude môcť ujať iniciatívy a požiadať Komisiu, aby predložila legislatívny návrh. Tým občania dostanú rovnaké právo vyzvať Komisiu, aby iniciovala legislatívne návrhy, aké má Rada.
<P>
Rozhodli sme sa hlasovať za túto správu, pretože samotný Európsky parlament sa musí pripraviť na to, aby bol schopný realizovať zmeny, ktoré nastanú v súvislosti s jeho prácou, ak Lisabonská zmluva vstúpi do platnosti. Naše hlasovanie by sa však v žiadnom prípade nemalo brať ako ovplyvňovanie ratifikačných procesov v jednotlivých členských štátoch. Plne rešpektujeme právo každého členského štátu samostatne sa rozhodnúť, či ratifikovať Lisabonskú zmluvu.
<SPEAKER ID="237" NAME="Richard Corbett  " AFFILIATION="PSE">
písomne. - Ja a moji kolegovia z labouristickej delegácie podporujeme zavedenie občianskej iniciatívy v prípade úspešnej ratifikácie Lisabonskej zmluvy. Posilnila by práva občanov na účasť v európskom politickom procese a pridala by sa k cennému existujúcemu právu na predkladanie petícií Parlamentu.
<P>
Obávam sa však, že návrhy pani Kaufmannovej by viedli k tomu, že by proces občianskej iniciatívy narazil na problémy alebo prekážky spôsobené zaťažujúcimi byrokratickými požiadavkami (napríklad, že členské štáty musia skontrolovať každý podpis a že Komisia má vopred potvrdiť, že iniciatíva je legálna). Aby sme podnietili k väčšej účasti, mali by sme sa riadiť duchom občianskej iniciatívy - teda, že by mala byť čo najprístupnejšia a čo najľahšie použiteľná. Z tohto dôvodu sme nemali inú možnosť, ako zdržať sa hlasovania o tejto správe.
<SPEAKER ID="238" NAME="Edite Estrela  " LANGUAGE="PT">
Hlasovala som za správu o vykonávaní občianskej iniciatívy. Lisabonská zmluva vytvára európsku občiansku iniciatívu alebo inými slovami právo občanov na účasť v európskom legislatívnom procese. Je to úplne nový nástroj na posilnenie demokracie a práv občanov.
<P>
Bezpochyby je to spôsob, ako priblížiť európskych občanov k európskym inštitúciám a zvýšiť ich informovanosť a účasť na rozhodovacom procese.
<SPEAKER ID="239" NAME="Bruno Gollnisch  " LANGUAGE="FR">
Cieľom správy pani Kaufmannovej je usmerniť spôsob, akým vykonávame "občiansku iniciatívu", ktorá je definovaná v článku 11 nevydarenej Zmluvy o Európskej únii: "občania Únie, ktorých počet dosiahne najmenej jeden milión a ktorí sú štátnymi príslušníkmi významného počtu členských štátov, sa môžu ujať iniciatívy a vyzvať Komisiu, aby v rámci svojich právomocí predložila vhodný návrh vo veciach, o ktorých sa občania domnievajú, že na účely uplatňovania zmlúv je potrebný právny akt Únie".
<P>
Správa tak stanovuje presné podmienky prijateľnosti a konkrétne postupy, ktoré proces dosiahnutia takej iniciatívy nesmierne sťažujú.
<P>
Chcel by som tu občanov varovať. Toto nové "právo" je ilúzia. Poskytuje len jedinú vec - možnosť žiadať Komisiu o vydávanie nových európskych zákonov, ale nie o zrušenie alebo zmenu už existujúcich; nie o zmenu politík. A v každom prípade Komisia vôbec nie je povinná občanov vypočuť.
<P>
Ak eurokrati tak veľmi chcú dať práva európskym občanom, mali by začať tým, že budú rešpektovať ich hlasovanie a definitívne si uvedomia, že "nie" znamená "nie" vo francúzskom, holandskom, anglickom, galskom a každom inom jazyku.
<SPEAKER ID="240" NAME="Pedro Guerreiro  " LANGUAGE="PT">
Toto uznesenie je súčasťou balíka piatich uznesení dnes prijatých väčšinou v Parlamente, ktorý je prejavom najjasnejšieho opovrhovania demokraticky a suverénne vyjadrenou vôľou francúzskych, holandských a írskych občanov. Je tiež jednou z mnohých iniciatív zameraných na zavedenie neprijateľného návrhu Lisabonskej zmluvy.
<P>
Toto uznesenie charakterizuje jeho absurdnosť a pokrytectvo.
<P>
Európsky parlament môže krásnymi rečami pokojne vychvaľovať "hladké, transparentné a účinné uplatňovanie práva na účasť občanov" a takzvanú "občiansku iniciatívu" vytvorenú návrhom zmluvy, ktorá je teraz známa ako Lisabonská zmluva. Pravdou je, že sily riadiace a podporujúce túto európsku integráciu a túto Lisabonskú zmluvu urobili a robia všetko, čo je v ich silách, aby ľuďom zabránili diskutovať a porozumieť obsahu tohto návrhu zmluvy a povedať svoj názor v referende.
<P>
A čo viac, po írskom odmietnutí tohto federalistického, neoliberálneho a militaristického návrhu zmluvy robia všetko, čo môžu, aby si v tejto krajine vynútili uskutočnenie ďalšieho referenda (toľkokrát, koľkokrát bude potrebné, kým írski občania nepovedia "áno").
<P>
Inými slovami, bránia ľuďom vyjadriť svoju demokratickú a suverénnu vôľu prostredníctvom referenda a potom to medovými slovami zastierajú, keď vychvaľujú takzvanú "občiansku iniciatívu", ktorá už na prvý pohľad od samého začiatku podlieha mnohým podmienkam.
<SPEAKER ID="241" NAME="Nils Lundgren  " LANGUAGE="SV">
Lisabonská zmluva, ktorá je na 96 % identická s návrhom ústavnej zmluvy, bola odmietnutá referendom v Írsku. Predtým bol v referendách vo Francúzsku a v Holandsku odmietnutý návrh ústavnej zmluvy.
<P>
Väčšina v tomto Parlamente odmieta priznať svoje politické straty. To je hanebný zločin proti demokratickým zásadám a rovnako hanebný príklad arogancie moci, ktorá charakterizuje spoluprácu v EÚ.
<P>
Správa pani Kaufmannovej chváli dňa pred večerom. Prejavuje neobyčajnú aroganciu voči demokracii a predovšetkým voči írskemu obyvateľstvu, ktoré je znovu nútené do referenda, pretože podľa názoru politickej vrchnosti naposledy odpovedalo "nesprávne". V tejto situácii nemá zmysel diskutovať o tejto správe v Európskom parlamente. Navrhovaná občianska iniciatíva je sama osebe veľmi nejasným návrhom vplyvu občanov, pokiaľ ide o zvolených politikov. Tí sa môžu rozhodnúť, keď sa im to hodí, tieto iniciatívy úplne ignorovať.
<P>
Hlasoval som proti tejto správe.
<SPEAKER ID="243" NAME="Kartika Tamara Liotard  " LANGUAGE="NL">
Hoci je to dobré uznesenie, hlasovala som proti nemu, pretože v ňom Európsky parlament Komisii schválil vyňatie určitých elektrolytických zariadení zo zákazu azbestu. Myslím si, že ak poviete, že v Európe je absolútny zákaz azbestu, musíte konať v súlade s tým a nepovoliť žiadne výnimky. Stále máme ľudí, ktorí sú kriticky chorí, pretože boli vystavení pôsobeniu azbestu. Pre mňa je tiež nepochopiteľné, že Komisia to nezobrala do úvahy. Hlasovala som preto proti uzneseniu zo solidarity s obeťami azbestu.
