<CHAPTER ID="007">
Ročná politická stratégia na rok 2009 (rozprava) 
<SPEAKER ID="013" NAME="Predseda">
Ďalším bodom je oznámenie Komisie o politickej stratégii na rok 2009.
<SPEAKER ID="014" NAME="José Manuel Barroso">
predseda Komisie - Pán predseda, som veľmi rád, že môžem predložiť politickú stratégiu Komisie na rok 2009, ktorou sa ustanovujú hlavné politické priority plánované Komisiou na nasledujúci rok.
<P>
Ako viete, cieľom politickej stratégie na rok 2009 je podnietiť dialóg s ostatnými inštitúciami, najmä s Európskym parlamentom o tom, aké by mali byť priority na budúci rok. Tento dialóg je nevyhnutný na zaistenie riadnej prípravy pracovného programu Komisie na rok 2009.
<P>
Rok 2009 bude výnimočný, bude to prechodný rok s veľkým významom, a som si istý, že bude poznačený pravdepodobným vstupom do platnosti novej Európskej zmluvy, Lisabonskej zmluvy. Rok 2009 bude aj symbolicky veľmi dôležitý, lebo budeme mať príležitosť osláviť 20 rokov od pochodu slobody po páde Berlínskeho múru, takže je to veľmi dôležitá príležitosť pripomenúť si slobodu a znovuzjednotenie Európy.
<P>
Bude to zároveň rok volieb nového Európskeho parlamentu a novej Komisie, takže to, čo urobíme počas prvých šiestich mesiacov roka 2009, určí náladu pre európske voľby. Bezproblémová implementácia Lisabonskej zmluvy zaistí, aby bola Európska únia schopná čeliť výzvam budúcnosti. Dúfam a očakávam, že budeme svedkami dokončujúcich úprav najnáročnejšieho systému na svete v boji s klimatickými zmenami a podporou energetickej bezpečnosti. Je mimoriadne dôležité, aby sme to urobili najneskôr v prvom polroku 2009 tak, aby bola Európska únia pripravená rozhodujúcim spôsobom prispieť k svetovým rokovaniam na konferencii v Kodani na konci budúceho roka.
<P>
Ale najskôr krátko o roku 2008. Za predpokladu inštitucionálnych zmien, ktoré majú nastať, a najmä konca legislatívneho obdobia, Komisia vyvinula všetko úsilie, aby zaistila, že nové legislatívne návrhy zahrnuté v pracovnom programe na rok 2008 boli naplánované na prijatie Kolégiom do konca roka 2008. V pracovnom programe je naplánovaných tridsaťpäť legislatívnych iniciatív. Budeme pracovať zo všetkých síl a snažiť sa minimalizovať tie, ktoré by mohli prísť v posledných mesiacoch roka, ako napríklad rámcová smernica o zmluvných právach spotrebiteľov, preskúmanie smernice o zdaňovaní energie a smernice o podmienkach vstupu a pobytu sezónnych pracovníkov a stážistov. Takisto vyvinieme maximálne úsilie, aby sme zaistili predloženie týchto návrhov v súlade s plánovaným harmonogramom s cieľom dodržať ho.
<P>
Veľmi dúfam, že Parlament bude schopný poskytnúť svoje stanovisko po prvom čítaní ku všetkým návrhom vyplývajúcim z pracovného programu Komisie do konca tohto volebného obdobia.
<P>
Rád by som zdôraznil, že pokiaľ ide o Komisiu, sme úplne schopní vypracovať všetky strategické iniciatívy, ktoré sme oznámili a teda zopakovať náš rekordný výkon miery realizácie v objeme 96 %, ktorý sme dosiahli v roku 2007. Je to najvyššia miera realizácie v histórii práce Komisie.
<P>
Pokiaľ ide o rok 2009, Komisia sa bude držať svojich ambícií zabezpečiť Európe výsledky prinášajúce konkrétne výhody jej obyvateľom. Zameriame sa na dokončenie toho, čo sa začalo od začiatku nášho mandátu a vyvinieme maximálne úsilie, aby sme dosiahli strategické ciele stanovené v roku 2005 a aby sme riešili nadchádzajúce výzvy. Toto si bude, samozrejme, vyžadovať úzku spoluprácu Parlamentu a Komisie.
<P>
Vstúpenie reformnej zmluvy do platnosti si bude takisto vyžadovať, aby Komisia predložila mnoho návrhov, aby uplatnila svoje ustanovenia a zdôrazním tu tie návrhy, ktorými sa bude podporovať väčšia demokracia pre obyvateľov Európy, ich účasť, ako napríklad v prípade občianskej iniciatívy. Tešíme sa na rozpravy s Parlamentom v nadchádzajúcich týždňoch a mesiacoch o tom, ako môžeme s týmito návrhmi najlepšie napredovať počas prvých niekoľkých mesiacov ďalšieho roka.
<P>
Hlavné politické priority, ktoré Komisia avizuje na nasledujúci rok, sa opierajú o päť pilierov. Po prvé, podpora trvalo udržateľného rastu a zamestnanosti bude jadrom našej agendy a obnovenej Lisabonskej stratégie. Takisto budeme podporovať realizovanie inovačnej stratégie, prehĺbenie Európskeho výskumného priestoru a následné činnosti k prieskumu jednotného trhu. V tejto súvislosti sa teším na prijatie Európskeho technologického inštitútu v druhom čítaní - jednej z našich popredných činností - ktoré sa uskutoční dnes neskôr, a rád by som pogratuloval tomuto Parlamentu k výbornej práci, ktorú odviedol pri jeho dozrievaní.
<P>
Hlavné snahy budú smerovať k podpore prechodu na hospodárstvo s nízkymi emisiami a účinným využívaním zdrojov. Stretnutie v Kodani bude hlavným stretnutím s cieľom dosiahnuť dohodu o globálnej zmene klímy na obdobie po roku 2012. Európa si musí riadne pripraviť pôdu a udržať si svoju úlohu priekopníka v oblasti zmeny klímy. Bude potrebné podporiť prácu na tom, ako pomôcť s prispôsobením sa vplyvu zmeny klímy.
<P>
V ére globalizácie by sme sa mali snažiť zrealizovať spoločnú imigračnú politiku. Práca v tejto oblasti sa bude zameriavať na komunikáciu o imigrácii, ktorá sa má predložiť v júni 2008. Takisto budeme venovať pozornosť plneniu politík priameho záujmu obyvateľov prostredníctvom spoločného priestoru spravodlivosti, tvorením európskej odpovede na chemické, biologické a rádiologické hrozby, stratégiu zdravotnej starostlivosti Európskej únie a prostredníctvom prísnejšieho uplatňovania pravidiel bezpečnosti potravín a produktov.
<P>
Zrevidovaná a zmodernizovaná sociálna agenda bude tiež viesť naše činnosti v komplexnom prístupe s cieľom umožniť Európanom, aby odhalili svoj potenciál a výhody globalizácie a bude sa týkať mobility, integrácie, vzdelávania a nediskriminácie. Kľúčovými koncepciami tejto sociálnej agendy bude prístup, príležitosti a solidárnosť.
<P>
Nakoniec budeme podporovať náš cieľ konsolidovania úlohy Európy ako globálneho partnera. Rokovania o rozšírení budú pokračovať a bude sa ďalej rozvíjať proces asociácie a stabilizácie Balkánu. Zrealizujeme susedskú politiku a začneme operačné partnerstvá s africkými krajinami v rámci spoločnej stratégie Európskej únie a Afriky.
<P>
Vstup Lisabonskej zmluvy do platnosti výrazne pozdvihne vonkajší profil Únie. S cieľom pretaviť tento nový rámec do činnosti bude hlavnou úlohou Komisie pomôcť ustanoviť Európsky útvar vonkajšej akcie - to všetko na rok 2009, ak sa dodržia všetky harmonogramy tak, ako dúfame.
<P>
Rok 2009 bude dôležitým rokom, aj pokiaľ ide o prípravu pôdy pre budúce financovanie politík Únie. Výsledky konzultácie, ktorá práve prebieha o preskúmaní rozpočtu, nám pomôže pripraviť pôdu pre ďalší viacročný finančný rámec, ktorý by mala na ďalšom zasadnutí navrhnúť Komisia.
<P>
Tak ako v minulých rokoch, v ročnej politickej stratégii sa navrhujú komunikačné priority na rok 2009. V úvode k európskym voľbám sa bude Komisia snažiť maximalizovať svoju prácu v partnerstve s ostatnými inštitúciami a pomôcť rozprúdiť živú diskusiu o európskych politikách. Výročná politická stratégia je len začiatkom procesu vedúceho k prijatiu právnych predpisov Komisie a pracovného programu v októbri.
<P>
Komisia sa teší na pravidelný dialóg s Parlamentom o prioritách, v ktorých sa má v roku 2009 napredovať. Viem, že Parlament chce prijať plenárne uznesenie o právnych predpisoch Komisie a pracovnom programe v septembri niekoľko týždňov predtým, ako prijmeme pracovný program na rok 2009. Toto plenárne rozhodnutie bude vyplývať zo súhrnnej správy odzrkadľujúcej výsledky nášho pravidelného dialógu. Malo by nám priniesť úplne odôvodnené politicky podložené indikácie oblastí, v ktorých Parlament zastáva taký názor, že by na ne Komisia mala zamerať svoje odhodlanie a politiky v roku 2009, a to vo vhodnom čase na návrh pracovného programu, zameriavajúc sa na európsku pridanú hodnotu a plne rešpektujúc zásady subsidiarity a proporcionality.
<P>
Preto je dnes moje posolstvo pre vás také, že sa veľmi teším na túto možnosť spolupráce s vami na tomto veľmi dôležitom programe na rok 2009. Pracujme spolu s cieľom vytvoriť priestor na činnosť v roku 2009 tak, aby Európa naďalej tvorila konkrétne výsledky v prospech našich občanov.
<P>
(potlesk)
<SPEAKER ID="015" NAME="Hartmut Nassauer">
v mene skupiny PPE-DE - (DE) Pán predseda, pán predseda Komisie, dámy a páni, Komisia vytvára svoj legislatívny program na rok 2009 zo svojich strategických priorít prosperity, solidarity, slobody, bezpečnosti a silnejšej Európy vo svete úplne vhodným spôsobom s našou podporou v dôsledku svojich priorít na rok 2009 týkajúcich sa trvalo udržateľného rastu, zamestnanosti v období globalizácie a zdrojovo účinného hospodárskeho priestoru s nízkymi emisiami CO2. Toto sú spoločné menovatele legislatívnej práce v roku 2009 a rád by som Vás uistil, pán predseda Komisie, o vyjadrení podpory Skupine Európskej ľudovej strany (kresťanskí demokrati) a európskych demokratov.
<P>
Keby som tu mal teraz urobiť nejaké ďalšie poznámky kritického charakteru, tieto by boli nesprávne pochopené v preklade. Predovšetkým by som vás chcel podporiť. V čom? Po prvé, budúci rok je rokom novej zmluvy. Po druhé, je to volebný rok, v ktorom k nám budú rozprávať občania. Vo vašom úvode hovoríte, o čom je nová zmluva: keby sa národné procesy ratifikácie ukončili, Lisabonská zmluva by mohla nadobudnúť účinnosť aj v roku 2009.
<P>
Predseda Komisie, prečo tak rezervovane? Prečo sa nehovorí: Komisia bude obhajovať túto novú zmluvu celou svojou silou a energiou, že už je jej dobrým ochrancom, ako je to pri existujúcich zmluvách? Vyjadrite svoj postoj otvorene, predseda Komisie! Postavte sa na čelo!
<P>
Druhý bod: budúci rok sa budú žiadať občania a nie každá podrobnosť právnej úpravy je v ich záujme, ale len celkový výdobytok, prijatá línia. V tomto prípade je obmedzenie byrokracie niečo, čo by mohlo zabezpečiť schválenie občanov. Ukážte preto novú kultúru subsidiarity! Neprehľadávajte do konca roka acquis, ale vyšlite signál pred voľbami budúci rok. Aj tu máte našu podporu.
<P>

<SPEAKER ID="016" NAME="Hannes Swoboda">
v mene skupiny PSE. - (DE) Pán predseda, pán Nassauer, náš predseda Komisie nie je taký slabý. Už odolal mnohej kritike. Verím však, pán predseda Komisie, že náš spoločný cieľ - keď počúvam vaše príhovory a čítam vaše rozhovory - je, že v roku 2009 by sme mali tiež pokračovať v rozvíjaní sociálnej a ekologickej Európy v globalizovanom svete.
<P>
Viete, že sociálne aspekty ležia mimoriadne blízko k našim srdciam a takisto viete, že sme sa mimoriadne zaujímali napríklad o rozhodnutie Európskeho súdneho dvora v súvislosti s prípadom Laval. Dúfame, že my v Parlamente a vy v Komisii môžeme na tom pracovať spolu tak, aby občania necítili, že sociálne úspechy, ktoré sme dosiahli s určitými ťažkosťami, sa znovu nedokončia falošnou kvantitatívnou hospodárskou súťažou. Pri kvalitatívnej hospodárskej súťaži stojíme v rámci Európy, hospodárskej súťaži, ktorú, samozrejme, musí Európa podporovať, berúc do úvahy environmentálne obavy. Sociálny prvok je však pre nás ako pre sociálnych demokratov, ústredný.
<P>
Pokiaľ ide o predmet životného prostredia, ďakujem Komisii za jej návrhy, ktoré sú veľmi pokrokové. Ako aj vy, aj my deklarujeme našu vieru v trvalo udržateľný rozvoj tohto kontinentu. Trvalá udržateľnosť pre nás sa takisto vzťahuje na Európu ako priemyselnú základňu - takú, ktorá sa musí prispôsobiť a prijať ekologické ciele a v ktorej musia existovať povinnosti a stimuly. Spolu musíme pracovať na zabezpečení toho, aby mal priemysel a hospodárstvo hlavnú úlohu v budúcnosti v oblasti výroby na tomto kontinente, v záujme pracovných miest, lebo ekologické ciele sú úplne kompatibilné s Európou ako priemyselnou základňou. Je to tiež úloha, ktorú musíme vykonávať spolu.
<P>
Túto úlohu môžeme vykonať, len ak presvedčíme aj ostatných partnerov - Spojené štáty, Čínu a Indiu - aby prijali rovnaké ekologické ciele. Okrem toho, môžeme ju vykonať, len ak sa spojíme aj s našimi susedmi, ak vytvoríme spoločnú politiku s našimi susedmi. Viete, že nie sme úplne spokojní s mnohými stratégiami, ktoré sa vyvíjajú.
<P>
Napríklad pokiaľ ide o Balkán, nedávno sme navrhli, že popri lisabonskom procese by mal byť takzvaný Ljubljanský proces so slovinským predsedníctvom na podporu hospodárskeho a sociálneho rozvoja tohto regiónu, lebo súčasné nenávistné konflikty sa môžu vyriešiť, len ak bude na Balkáne existovať zdravý hospodársky a sociálny rozvoj.
<P>
Pokiaľ ide o Stredomorskú úniu - ktorú teraz každý spomína, dokonca aj ministri zahraničných vecí - želáme si jasné stanovisko Komisie. Už ste to naznačovali, pán predseda Komisie, ale musíte to neustále objasňovať, že nebudeme uvažovať o žiadnej únii, ktorá nezahŕňa celú Európsku úniu. Musí to byť komunita, ktorá nerozdeľuje Európsku úniu krížom, ale ktorá zahŕňa Európsku úniu s krajinami Stredozemia.
<P>
Podobne by mala určite diskutovať o Čiernomorskom regióne, a tu takisto čakáme na iniciatívu Komisie, lebo to nie je, samozrejme, len o našich južných susedoch. Týka sa to aj našich východných susedov. Nemôžeme krátkodobo ponúknuť nové členstvá. Nie je to možné. Môžeme však ponúknuť rozvoj silnejšej spolupráce spolu s týmito krajinami a očakávame viac iniciatív Komisie v tomto smere, ako sa doteraz zahrnulo do existujúcich dokumentov.
<P>
Pán predseda Komisie, ako ste už uviedli, že ide aj o rok volieb. Je to volebný rok a dúfajme, že aj rok, v ktorom nadobudne účinnosť reformná zmluva. Neočakávame, že Komisia bude zasahovať do politických diskusií tohto volebného roka, očakávame však od Komisie jasnú víziu toho, ako má Európa fungovať v budúcnosti ako ekologická a sociálna Európa. Očakávame, že Komisia objasní, že má silný hlas - a to aj v rámci dialógu s našimi partnermi. Len keď rozprávame so Spojenými štátmi, Čínou atď. silným hlasom, budeme schopní presadiť záujmy našich občanov.
<P>
Vo volebnom roku chceme silnú Komisiu s víziami Európy zajtrajška!
<SPEAKER ID="017" NAME="Diana Wallis">
v mene skupiny ALDE. - Pán predseda, myslím si, že by som mala prezentovať blahoželanie mojej skupiny k politickej stratégii, ktorú predložil pán predseda Barroso, keďže, ako sám povedal, pôjde o dôležitý a náročný rok. Komisia vypracovala stratégiu, ktorá je dobrá vo svojom politickom, finančnom a riadiacom obsahu a vyhla sa tomu, čo v mojej krajine niekedy nazývame "prejavmi konca funkčného obdobia".
<P>
Samozrejme, že je potrebné, aby sme sa v určitom rozsahu zamerali na slabé stránky, ale po vypočutí pána Nassauera by som ich asi nazvala skôr rozdielmi v bodoch dôrazu, ako slabými stránkami, ak to tak môžem povedať. Určite ide o záležitosť preklenutia medzery v mandáte. Niekedy sa pozerám na oblasť vnútorného trhu, otázky ako európsky patent, mobilita pacientov a projekt európskeho práva súkromných spoločností, to sú všetko záležitosti, cez ktoré prejdeme. Predseda Barroso zrejme spomenul jednu alebo dve z nich, ale je potrebné uistiť sa, že sa dostanú do ďalšieho mandátu, lebo sú to všetko dôležité súčasti vnútorného trhu. V tomto zmysle by som zrejme očakávala, že uvidím viac z témy, ktorá sa objavuje v súvislosti s potrebou, ktorú by som nazvala finančná istota pre našich občanov vo svete, o ktorom vieme, že v ňom momentálne prebiehajú finančné turbulencie a v ktorom ľudia cítia neistotu týkajúcu sa budúcnosti - možno viac o téme v tomto smere.
<P>
Je to, samozrejme, aj rok implementovania zmluvy a zatiaľ čo môžeme uvítať, a ja aj vítam, zameranie sa dokumentu na tému implementácia - a myslím si, že myšlienka práce s členskými štátmi v budúcnosti s cieľom zaistiť implementáciu zákona celoplošne oveľa koordinovanejším spôsobom je výborná - radšej by som v tomto dokumente videla niečo o tomto úseku právnych predpisov, ktorý bude pre našich obyvateľov taký ústredný, iniciatívu občanov, ale predseda Barroso mi vzal vietor z plachiet tým, že to dnes ráno spomenul, takže je to v poriadku. Ale táto téma je ústredná a je potrebné, aby sme sa uistili, že Komisia predloží právnu úpravu s cieľom zaoberať sa touto otázkou. Takisto by sa možno malo premýšľať o vzťahu s národnými parlamentmi.
<P>
Potom, pokiaľ ide o vonkajšie vzťahy, možno nájsť analógiu medzi vonkajšími vzťahmi, energetikou a klimatickými zmenami? Vieme, že Komisia o nich diskutuje. Majú vysokú prioritu, nielen niekde v Arktíde, ale aj na ostatných miestach na Zemi.
<SPEAKER ID="018" NAME="Brian Crowley">
v mene skupiny UEN. - (GA) Pán predseda a podpredseda Komisie, úplne podporujem politický pracovný program Európskej komisie na nasledujúci rok. Týmto programom sa snažíme rozvinúť hospodárske a politické záležitosti Európy. Tento politický pracovný program podporuje Európu a dáva prioritu záujmom ľudí v Európe. Veľmi podporujem prvú politiku programu, podporu zamestnanosti a rozvoja v Európskej únii.
<P>
Ako sa presúvame do roku ratifikácie Zmluvy, my, ktorí podporujeme ratifikáciu tejto Zmluvy referendom v Írsku, zdôrazňujeme uhol pohľadu, že Európa sa musí stať účinnejšou, čo je rozhodujúce, aby sme uznali, že zmluvy, ktoré existovali pre šesť, desať alebo pätnásť krajín, sa už neuplatňujú na Európsku úniu dvadsiatich siedmich krajín. Chceme zdôrazniť najmä potrebu väčšej inovácie, výskumu a technológie smerom k vytvoreniu dynamického nového hospodárstva pre Európu v 21. storočí.
<P>
Som najmä rád, že predseda Komisie a ostatní komisári nevložili všetko do politickej stratégie na rok 2009. Bolo by ľahké povedať, že budeme pracovať na toľkých veciach, ale namiesto toho sme sa zamerali na nevyhnutné kľúčové oblasti, ako sú klimatické zmeny, ako sa už uviedlo, a na otázku Európy ako svetového partnera a svetového aktéra - najmä ak sa pozrieme na riziká a nebezpečenstvo vo svete, ktorému dnes čelíme, nielen na Strednom východe, nie len na západnom Balkáne, nielen v Afrike, ale aj v Južnej Amerike, kde sme v minulých týždňoch mohli vidieť, ako rýchlo môže vzrásť napätie. Skutočne sa vyžaduje stabilizujúca sila, ktorú môže Európska únia poskytnúť na svetovej scéne.
<P>
Nakoniec, Európska únia musí plne podporovať požadovanú činnosti týkajúce sa boja proti nelegálnemu dovozu drog, obchodovania s ľuďmi a najmä zníženia rešpektovania ľudských životov jednotlivcov. Buďte si istí, že my a moja strana Fianna Fáil v Írsku budeme výrazne viesť kampaň na zaistenie ratifikácie zmluvy s cieľom umožniť budúci rozvoj Európy.
<SPEAKER ID="020" NAME="Eva Lichtenberger" LANGUAGE="DE">
Pán predseda, pán predseda Komisie, dámy a páni, pokiaľ ide o stratégiu na rok 2009, môžeme si vybrať jednu z dvoch ciest. Prvá by bola maximálna zrozumiteľnosť a konzistentnosť medzi vyhláseniami a finančnou akciou. Táto by bola mimoriadne vhodná v roku volieb, lebo sme sľúbili, že budeme - citujem - "Klásť občana na prvé miesto". Občania majú nárok na zrozumiteľnosť.
<P>
Komisia si však, žiaľ, zvolila namiesto toho druhú cestu, konkrétne zostať čo najvšeobecnejšia, aby zamaskovala opozíciu. Predovšetkým už samotný obsah je zaujímavý. Musíme očakávať, že Lisabonská zmluva sa bude implementovať. Máme rok volieb a je to rok, keď sa aj Európa veľmi rozsiahlym spôsobom medzinárodne angažuje v oblasti ochrany klímy. Nanešťastie, po slovách nasledovalo príliš málo činností a ani toto nebolo dostatočne vyjasnené v stratégii.
<P>
Ak budeme takí váhaví v oblasti praktických opatrení, ako sme napríklad v oblasti emisií z vozidiel, je v stávke dôveryhodnosť Európy a z dlhodobého hľadiska si to na medzinárodnej úrovni v diskusiách s našimi partnermi o ochrane klímy nemôžeme dovoliť. Toto je záporný príklad našej poddajnosti veľkým lobistickým skupinám, ako s implementovaním systému obchodovania s emisiami v leteckej doprave, kde sme tiež postupovali váhavo a nie dostatočne energicky a preto sme nedokázali zaviesť potrebné opatrenia na zníženie poškodenia klímy zapríčinené leteckou dopravou s požadovanou účinnosťou.
<P>
Existuje tiež konflikt medzi náročnými cieľmi a aktuálnym financovaním výskumu. Keď hovoríme na jednej strane o nových zdrojoch energie, ale na druhej strane o stálom udeľovaní majoritného podielu zdrojov na výskum do jadrovej energie, do jadrového hospodárstva, nemožno tento konflikt vyriešiť a ani by sme nemali očakávať žiadne dlhodobo udržateľné riešenie, lebo tu nie sú žiadne príležitosti na investovanie skutočne sústredeným spôsobom.
<P>
Myslím si, že tejto stratégii naozaj chýba jasný záväzok implementovať právo Spoločenstva v členských štátoch. Stále je tu príliš málo mechanizmov, stále sa berie malý ohľad na právo. V skutočnosti je opak pravdou: rozvíjame nové plány predtým, ako sa zrealizujú staré. Tu by som jednoducho odkázala späť na energetický akčný plán.
<P>
Keď sú pre nás občania takí dôležití, ako správne zdôrazňujete, potom sa naša pozornosť v tomto Parlamente musí zameriavať na ich nespokojnosť, okrem iného, ako aj na novú príležitosť na referendum.
<SPEAKER ID="021" NAME="Helmuth Markov">
v mene skupiny GUE/NGL. - (DE) Pán predseda, pán predseda Komisie, stále máme praktický pracovný program na rok 2009, ku ktorému by sme mali predkladať poznámky. Je však evidentné, že od politickej stratégie Komisie v nadchádzajúcom roku nemožno očakávať žiadne zásadné strategické zmeny.
<P>
Uvádza sa v nej: Komisia chce zlepšiť svoju úlohu komunikácie, presadiť myšlienku Európy a zvýšiť informovanosť občanov o Lisabonskej zmluve. Nebolo by správnym spôsobom, ako zapojiť obyvateľov do tohto procesu, referendum o reformnej zmluve? Naozaj veríte, že účasť voličov sa zvýši, keď naďalej budete len tvrdiť, ako úžasne funguje súčasná politika a že preto musíme jednoducho pokračovať v podporovaní existujúcich koncepcií?
<P>
To, čo mnoho ľudí reálne zažíva, je menej sociálneho zabezpečenia, stagnujúce úrovne miezd, vážne krátenie zamestnaneckých práv, rastúce ceny základných služieb v miestnej verejnej doprave, poskytovania zdravotnej starostlivosti, dodávok energií a vody, vzdelávania a starostlivosti o deti - a toto všetko v čase, keď zisky veľkých podnikov zároveň rastú v rovnakom čase, keď týmto podnikom hrozí, že sa presťahujú. Komisia rozpráva o význame celoživotného vzdelávania pre zamestnanosť, význame flexiistoty - tak, že často sa čudujem, kde sa flexiistota ukrýva, keď Komisia predkladá legislatívne návrhy.
<P>
Komisia píše o potrebe posilniť konkurencieschopnosť a znovu tu rozpráva osobitne o tých, ktorí sú už aj tak silní, ktorí majú byť oslobodení od daní - inými slovami, o sociálnej zodpovednosti. Voláte to administratívne záťaže. Ak však chceme mať sociálne, ekologické normy a normy ochrany spotrebiteľov, aj tieto sa musia dohodnúť a realizovať! Nikde vo vašej stratégii neviem nájsť myšlienku, že možno celková koncepcia lisabonskej stratégie, koncepcia liberalizácie a privatizácie, v mnohých prípadoch jednoducho nepracuje v záujme väčšiny ľudí a celkom konkrétne nie v odvetví verejných služieb.
<P>
Odvetvie zahraničnej politiky a zahraničného obchodu zdôrazňuje dôležitú úlohu Európy vo svete, pokiaľ ide o mier, bezpečnosť a stabilitu a hovorí o priorite multilateralizmu a partnerstva. Vo vašom dokumente sa uvádza, že kolo rokovaní v Dauhe má najvyššiu prioritu. Neobsahuje však nič, čo by naznačovalo, ako chce EÚ prispieť k úspechu kola rokovaní o rozvoji. Namiesto toho sa kladie dôraz na známe regionálne a bilaterálne dohody o voľnom obchode, ktoré z tohto dôvodu ťažko pokročia, lebo jednoducho nespĺňajú kritériá rozvíjajúcich sa a nových krajín.
<P>
Okrem toho, stratégia zahraničného obchodu globálnej Európy je čisto stratégiou na podporu zahraničného obchodu pre európske konglomeráty, ktorá sa málo stará o regionálny a trvalo udržateľný, sociálny a ekologický rozvoj v partnerských krajinách. Neobsahuje nič o malých a stredných podnikoch a vy sa čudujete, prečo štáty ako Čína reagujú dampingovými opatreniami. Dokonca aj keď ste chceli pokračovať v rušení zväčša neprimeraných antidampingových nástrojov!
<P>
Komisia rozpráva o zlepšení schopnosti operačného riadenia a riadenia konfliktov v tretích krajinách. Po tom, čo sa práve povedalo, by som sa vás opýtal: nemá oveľa väčší zmysel bojovať proti sociálnym, ale určite aj proti hospodárskym príčinám kríz a konfliktov?
<P>
Zmeňte svoju stratégiu tak, aby sme dokázali získať podporu občanov pre Európsku úniu!
<SPEAKER ID="022" NAME="Godfrey Bloom">
v mene skupiny IND/DEM. - Pán predseda, veľmi rád chodím do tejto továrne na reguláciu. Je to také zábavné. Práve som si pozrel nadpisy pod politickou stratégiou Komisie a začínajú "rastom a zamestnanosťou". Aby som bol úprimný, toto miesto by oveľa lepšie slúžilo na rozhovor o raste a pracovných miestach, keby aspoň viac ako 1 % tohto Parlamentu malo vôbec nejaké skúsenosti v obchode.
<P>
Som podnikateľ a rozumiem rastu a rozumiem pracovným miestam. Žiaľ, čím viac regulujete, čím viac vydávate zákony, tým je menej pravdepodobné, že vytvoríte rast a pracovné miesta, čo je aj dôvod, prečo je rast HDP v Európe pozitívne hrozný a presúva sa do zvyšku sveta - Číny, Indie, na subkontinent. Dokonca Severná Amerika nás poráža. Takže, navrhol by som, že ak chceme rast a pracovné miesta, choďme ľuďom z očí a nechajme ich, aby sa s tým vysporiadali bez zásahov z tohto miesta.
<P>
Trvalo udržateľná Európa? To je fascinujúce, nie? Rozprávame o globálnej stope, rozprávame o všetkých týchto nezmysloch napriek skutočnosti, že Zem sa už 10 rokov neotepľuje - veda je vyhodená von oknom. Ak sa niekto chce vážne pozrieť na globálnu vedu, globálne otepľovanie a zmenu klímy, zistí, že vlastne najinformovanejší, nie politicky polarizovaní, vedci považujú za fakt, že v roku 2050 budeme mať chladnejšiu planétu, nie teplejšiu. Ale toto vám nesedí do plánu, že? Pretože radi zdaňujeme a radi regulujeme.
<P>
Tak sa pozrime na riadenú migráciu. Ó môj bože. Ako Angličan vám hovorím: riadená migrácia? Za posledný rok prišlo na náš malý preľudnený ostrov milión ľudí. Prosím, prosím, prosím, nech sa toto miesto, aspoň raz, vráti do reality!
<SPEAKER ID="023" NAME="Frank Vanhecke" AFFILIATION="NI">
(NL) Podľa môjho názoru idú veci veľmi zle úplne od úplného začiatku predstavenia politickej stratégie Komisie na rok 2009. Hovorím o jednej z hlavných myšlienok, ktoré sa predložili, a citujem: "Dať občana na prvé miesto." Toto je prilievanie oleja do ohňa, ako sa hovorí. Nakoniec, Európska komisia nikde nekladie občanov na prvé miesto, nikde im neprejavuje svoj rešpekt.
<P>

<P>
Čo je Európska komisia? Keď je všetko povedané a urobené, je len čosi viac ako orgán politicky vymenovaných úradníkov s mimoriadne obmedzeným demokratickým oprávnením, patriaci k úzkemu kruhu európskych vysokých úradníkov, ktorí si myslia, že vedia viac ako obyvatelia a veria, že by bolo najlepšie, keby, údajne vo verejnom záujme, rozhodovali o všetkom sami, dokonca nad hlavami občanov vzbudzujú zdanie o rešpekte.
<P>
Toto je demokratický nedostatok, o ktorom každý rozpráva, ale nikto nič neurobí. Keby boli občania skutočne na prvom mieste, Komisia by trvala na konzultácii s týmito občanmi, najmä v prípade najdôležitejších otázok, ktoré sú momentálne na stole. Kedy sa občanom umožní, aby zaujali stanovisko k novej, skrytej Európskej ústave? Občania Holandska a Francúzska zaujali k nej stanovisko prednedávnom, ale je jasné, že Európska komisia týchto občanov nedáva na prvé miesto.
<P>
Kedy sa európskym občanom umožní, aby zaujali stanovisko ku katastrofálnej imigračnej politike, ktorou ich kŕmia európski vysokí úradníci? Kedy sa týmto občanom umožní, aby sa sami rozhodovali a požívali rešpekt za svoje názory na životne dôležité otázky, akými sú možný prístup Turecka do našej Európskej únie, islamskej, a v mnohých ohľadoch, dokonca vo všetkých, neeurópskej krajiny? Jediný raz, keď Európska únia kladie občanov na prvé miesto je, keď príde na platenie daní európskym vysokým úradníkom a politiky, ktoré im tieto privilegované osoby vnucujú. Keďže je tomu tak, aspoň majte odvahu povedať, že Európa nikdy nebude demokratickým subjektom.
<SPEAKER ID="024" NAME="José Ignacio Salafranca Sánchez-Neyra" AFFILIATION="PPE-DE">
(ES) Pán predseda, vonkajšie činnosti na rok 2009 by mali byť charakterizované dvomi fundamentálnymi skutočnosťami: po prvé, vstupom novej zmluvy do účinnosti, ktorou sa na jednej strane ustanovuje nový inštitucionálny rámec, v ktorom, pán predseda Komisie, bude chcieť Parlament zohrávať svoju oprávnenú úlohu, a na druhej strane Služba pre vonkajšiu činnosť, ktorá by podľa nášho názoru mal prevziať sídlo v Komisii a nemala by byť zhltnutá Radou.
<P>
Nad rámec toho, priority predstavené Komisiou sú správne: rozšírenie, vzťahy s Ruskom na základe rešpektovania ľudských práv a bezpečnosti dodávok energie; stabilizačná a asociačná politika na Balkáne a v prípade Kosova; susedská politika s Barcelonským procesom a Stredozemnou úniou, ktorá bude predstavená francúzskym predsedníctvom Únie.
<P>
K nim patrí aj situácia v strednej Ázii, s konfliktmi v Iráne, Iraku, Afganistane a Pakistane. Pán predseda, uvidíme rozvoj vzťahov s Čínou, Indiou a s ázijskými krajinami, ktoré sú správne stanovené v návrhu Komisie; situáciu na Strednom východe, v ktorej Európsky parlament bezvýhradne podporil návrh Komisie na parížskej konferencii.
<P>
Okrem toho sem patrí strategické partnerstvo s krajinami v Afrike, Karibiku a Tichomoria a v neposlednom rade vzťahy s Latinskou Amerikou, ohľadne ktorých dúfame, že sa dosiahnu závery na samite v Lime v čase, keď sa budú mať podpísať dohody o pridružení s Mercosurom, Andským spoločenstvom a Strednou Amerikou.
<P>
Pán predseda Komisie, potrebujeme vážnu, efektívnu a životaschopnú vonkajšiu činnosť Európskej únie, je potrebné, aby v medzinárodných organizáciách hovorila jednohlasne. Nemôžeme si dovoliť, aby Medzinárodný červený kríž niesol náklady hlavných súčasných kríz. Je potrebné, aby Európska únia preniesla váhu na medzinárodnú scénu ako globálny aktér v súlade so svojou hospodárskou, obchodnou, finančnou a priemyselnou váhou. Pán predseda Komisie, máte našu podporu pre tento program.
<SPEAKER ID="025" NAME="Catherine Guy-Quint" AFFILIATION="PSE">
(FR) Pán predseda, komisári, konečne sa nachádzame pri začatí procesu politických priorít na rok 2009. Je to dôležitý krok, lebo sa udeje veľa zmien - nové parlamentné obdobie, vznik zmluvy - a takisto označuje nový spôsob odpovedania v Parlamente na výročnú politickú stratégiu Komisie, keďže sme sa rozhodli, že budú hovoriť skôr politické skupiny ako rozpočtový výbor.
<P>

<P>
Politické rozhodnutia skupiny socialistov v Európskom parlamente sú jasné a už sa uviedli: sú v prospech sociálnej Európy. Chcú Európu, ktorá je v prospech toho, že sa z boja proti zmene klímy stane priorita, takisto chcú Európu, ktorá uprednostňuje spoločnú vonkajšiu činnosť. Keď vidím, že Komisia chce, aby sa zvýšil príspevok EÚ k bezpečnosti a stabilite na medzinárodnej scéne, čudujem sa: Kde vezmeme peniaze? Ako zrealizujeme toto zbožné želanie? Ak budeme pokračovať rovnakou cestou, Rada nás dostane do neudržateľnej pozície, ako to robí každý rok: tej, keď sa zvolí jedna oblasť na svete, ktorá sa obetuje.
<P>
Štvrtou prioritou sú pre nás naši občania. To, čo nám hovorí Komisia, je, že v roku 2009 by mali byť občania na prvom mieste. Je najvyšší čas, lebo náš politický projekt už nemôže byť naďalej taký vzdialený od ľudí. Preto je potrebné, aby sme zlepšili všetky naše výmeny, informácie a komunikáciu, kde sú však na to zdroje? Jedna vec je jasná: rozpočtové zdroje sú nedostatočné! O dostupných odchýlkach sa už hovorilo a vo Výbore pre rozpočet nevieme, ako sa tieto priority budú financovať. Nechceme obetovať staré priority, aby sme mohli realizovať nové. Čo chcete urobiť? Je veľmi naliehavé pozdvihnúť Európu z jej rozpočtového a administratívneho zmätku. Politický svet sa mení veľmi rýchlo a v Európe prichádzame s myšlienkami, ale nikdy sme neboli schopní prispôsobiť zdroje potrebné na ich realizáciu pragmaticky, pokiaľ ide o politické očakávania Parlamentu, ale aj našich občanov.
<SPEAKER ID="026" NAME="Adina-Ioana Vălean" AFFILIATION="ALDE">
Pán predseda, do konca tohto roka budeme mať dve správy od Komisie o voľnom pohybe: jednu o voľnom pohybe pracovníkov - a predpokladám, že Komisia pravdepodobne odporučí členským štátom, aby odstránili prechodné opatrenia, ktoré sa uplatňujú na pracovníkov pochádzajúcich z nových členských štátov - a druhá o implementácii smernice o voľnom pohybe občanov, a môžeme vidieť množstvo členských štátov, ktoré sú v tomto smere posielané pred Európsky súdny dvor.
<P>
Všetky obavy, ktoré riadili prechodné opatrenia uplatnené v súvislosti s rozšírením v roku 2004, sa začínajú vytrácať. Nezostáva žiadny dôvod hospodárskej istoty alebo demografický dôvod na to, aby sa udržiavali pracovné obmedzenia počas ďalších piatich rokov. Naopak, potrebný je voľný európsky trh práce, aby predstavil Európu ako model, ako partnera a ako svetového lídra. Regulujeme prístup na náš trh práce pre občanov tretích krajín. Je dosť spravodlivý a veľmi oceňovaný. Najprv si však pozametajme pred vlastným prahom. Majme súdržnú a spoločnú politiku o voľnom pohybe pracovníkov v rámci Únie.
<P>
Ak máme byť verní základným slobodám uvedeným v zmluvách a ak myslíme uskutočnenie Lisabonskej zmluvy vážne, nastal čas na ukončenie slovnej akcie a začiatok skutočnej.
<P>
Nakoniec by som rada dodala, že od svojho vzniku dostala táto Komisia zelenú, aby riešila základné práva občanov a ja som sa tešila na to, že k týmto záležitostiam nájdem niečo veľmi špecifické v pláne na budúci rok.
<SPEAKER ID="027" NAME="Jan Tadeusz Masiel" AFFILIATION="UEN">
(PL) Pán predseda, rok 2009 predstavuje rok väčších perspektív pre Európu, perspektív, ktoré poskytne Lisabonská zmluva. Je zároveň rokom dúfania v hlbšiu jednotu v Európe z dôvodu nových volieb do Európskeho parlamentu.
<P>
Ako uviedol pán Barroso, budeme oslavovať 20. výročie pádu Berlínskeho múru. Rád by som využil túto príležitosť, aby som vám pripomenul, že padol vo Varšave. Bude tiež 5. výročím vstupu bývalých komunistických štátov do Európskej únie. Tento vstup nebol vždy úplne harmonický: Poľskí poľnohospodári stále súťažia za nerovnakých podmienok s poľnohospodármi starej Únie.
<P>
Napriek tomu verím, že rok 2009 vymaže rozdiely medzi našimi krajinami, prinajmenšom na psychologickej úrovni, a zvýši zmysel pre jednotu a vplyv Európskej únie.
<SPEAKER ID="028" NAME="Jens-Peter Bonde" AFFILIATION="IND/DEM">
Pán predseda, využijem svoju reč na navrhnutie reformy spôsobu, akým sa zaoberáme výročnými programami. Doteraz volení členovia národných parlamentov a Európskeho parlamentu nemali možnosť hovoriť. Výročný program je iniciovaný a prijímaný nevolenými členmi v Komisii. Členské štáty koordinujú svoje priority prostredníctvom pracovných programov meniacich sa predsedníctiev. My diskutujeme o oboch, ale nemeníme a nedopĺňame nič. Nereprezentujeme našich voličov v najdôležitejšej funkcii určovania agendy.
<P>
Namiesto toho by sme mali v budúcom roku trvať na jednom spoločnom pracovnom programe pre všetky inštitúcie. Komisia by mohla navrhnúť podrobný návrh s prílohami všetkých návrhov zákonov, ktoré má v úmysle navrhnúť, vrátane ich právneho základu. Potom by sa tým mali zaoberať národné parlamenty vo svojich odvetvových výboroch v rámci prvého čítania, potom vo svojich európskych výboroch a nakoniec na svojich plenárnych zasadnutiach.
<P>
Národné parlamenty by sa mali stretnúť v COSAC a oficiálne prijať pracovný program. Parlament by mal mať svoje vlastné čítania a potom by bola Európska únia riadená zdola nahor namiesto zhora nadol. Bola by riadená volenými zástupcami našich národov namiesto toho, aby ju riadili občianski služobníci a lobisti za zatvorenými dvermi.
<P>
Keď sa program prijme, mohli by národné parlamenty začať čítanie konkrétnych návrhov v súvislosti so subsidiaritou a proporcionalitou a rozhodnúť o právnom základe. Potom by ho európske inštitúcie prevzali a všetky zákony by sa mohli schváliť v Rade s podporou 75 % členských štátov ako aj v Európskom parlamente jednoduchou väčšinou. Potom by bola Európa demokraciou namiesto zmesi myšlienok Machiavelliho a Mussoliniho, na ktorých staviame v súčasnosti.
<SPEAKER ID="029" NAME="Luca Romagnoli" AFFILIATION="NI">
(IT) Pán predseda, dámy a páni, zásadné činnosti naplánované na rok 2009 sa môžu väčšinou podporiť, pokiaľ ide o rast a pracovné miesta, ako sa uvádza v Lisabonskej zmluve. Iste, sú body v rámci jednotného trhu a hospodárskej súťaže, pri ktorých som za. Sú tam aj cenné body v rámci trvalo udržateľného smerovania Európy.
<P>
Nanešťastie, spoločná vízová politika by sa podľa môjho názoru mala úplne zamietnuť, lebo okrem toho, že je antinacionálna, je úplne mimo právomocí tohto parlamentu a mimo toho, aké by mali byť naše zámery. Takisto som celkom proti rozšíreniu s cieľom zahrnúť Chorvátsko a Turecko, ako aj proti časti, v ktorej sa hovorí o Kosove, ohľadne čoho už som mal príležitosť kritizovať nerešpektovanie medzinárodného práva, ktoré nastalo uznaním nezávislosti od suverénneho štátu. Z tohto dôvodu budem hlasovať proti politickej stratégii.
<SPEAKER ID="030" NAME="László Surján" AFFILIATION="PPE-DE">
(HU) Pán predseda, pán predseda Komisie, privítali sme politickú stratégiu Komisie a dúfame, že nadobudne účinnosť. Je v tom jedna prekážka: fiškálne obmedzenie. Toto môže skomplikovať podnikanie nových vecí. Ochota členských štátov prispieť klesla na menej ako 1 % s výsledkom, že zdroje na nové myšlienky budú musieť pochádzať takmer výhradne z prerozdelenia existujúcich zdrojov. Neurobme to však bez toho, aby sme sa podrobne pozreli na programy prebiehajúce v súčasnosti. Preskúmajme, kde získame viac hodnoty za peniaze a kde menej. Nedovoľme, aby v našom mene rozhodovali lobistické skupiny.
<P>
Ako súčasť reformy Parlamentu sa vyvíja nový druh spolupráce medzi výbormi expertov a Výborom pre rozpočet. Jednou vlastnosťou toho je, že racionálnosť a užitočnosť výdavkov na jednotlivé programy môže byť obnažená podrobnejšie ako predtým. Hoci to môže byť bolestivé rozhodnutie, je múdrejšie priviesť niekoľko programov do konca alebo vôbec ich nezačať, ako ich podfinancovať. Nedostatočné investovanie je nezmyselné mrhanie peniazmi. Je potrebné, aby Komisia, Rada a Parlament konali v súlade s cieľom zaistiť, aby mohli prebiehať len tie programy, ktoré budú mať primerané zdroje a vyprodukujú skutočné výsledky. Parlament sa teší na tohtoročnú politickú stratégiu v pripravenosti na sústredenú činnosť tohto druhu. Veľmi pekne vám ďakujem za pozornosť.
<SPEAKER ID="031" NAME="Véronique De Keyser" AFFILIATION="PSE">
(FR) Pán predseda, povedalo sa veľa o zahraničných veciach v komunikácii Komisie, ale zanecháva to vo mne hlad po ďalších informáciách. Hlava 4 je samozrejme nedostatočne financovaná. Nanešťastie, ešte budeme musieť zaplatiť viac za Palestínu a Kosovo. To je však zistenie, nie stratégia.
<P>
Teraz by som to prepojila napríklad s tým, aké politické podmienky sú potrebné na to, aby bola pomoc efektívna. Nielen viditeľná, ale aj efektívna. Ako by sme mohli použiť finančné nástroje na to, aby bola Európa jemnou silou, ktorú nemožno ignorovať, takou, ktorá poskytuje demokratický model a nie je len zdrojom peňazí? Ako budeme používať podmienenosť?
<P>
Žiadna z tých otázok, hoci kľúčových, sa nerieši. Jedným príkladom, a nie jediným, je, že sme nikdy neplatili toľko peňazí Palestíne, zatiaľ čo ľudia z Gazy neboli takí chudobní od roku 1961 a na Strednom východe, kde len ďalej obnovujeme, čo bolo zničené, sa naďalej stupňuje násilie.
<P>
Ako sa z toho môžeme poučiť? Pokiaľ nebude dokonalá súdržnosť medzi európskou zahraničnou politikou a jej finančnými nástrojmi s tým, že nástroje budú slúžiť politike a nie naopak, Európa nebude globálnym hráčom, ktorým chce byť a v tomto smere si myslím, že komunikácii Komisie jednoducho chýba ambícia.
<SPEAKER ID="032" NAME="Ingeborg Gräßle" AFFILIATION="PPE-DE">
(DE) Pán predseda, pán úradujúci predseda Rady, dámy a páni, domnievam sa, že dnes diskutujeme o politickej stratégii posledný raz v tejto podobe, lebo v Lisabonskej zmluve bude existovať nový model. Jeho plán už existuje, prinajmenšom tu v tomto Parlamente, a už sa teším na tento nový model, lebo to znamená, že môžeme zahrnúť právomoci Rady do tejto veľmi dôležitej diskusie.
<P>
Dovoľte mi preto, aby som tiež poslednýkrát vyjadrila niekoľko poznámok z uhla pohľadu rozpočtovej kontroly a aby som ponúkla niekoľko ďalších návrhov pokračujúc v tóne, ktorý nasadil pán Nassauer. V súčasnosti vedieme rozsiahle diskusie s Komisiou o ochrane finančných záujmov Spoločenstva a Komisia v tomto smere oznámila významné snahy. Radi by sme videli, či tieto významné snahy - za ktoré sme vďační a ktoré aj potrebujeme - by si našli tiež svoju cestu do výročného programu. Práca, ktorú ste sľúbili vykonať, by si to tiež zaslúžila.
<P>
Potrebujeme nové metódy vyhľadávania prostriedkov vyplatených nelegálne a takisto potrebujeme silnejšiu spoluprácu Komisie a členských štátov. Toto všetko je presvedčivý program z Komisie pána Barrosa. Našou radou by preto bolo zahrnúť do výročného programu Komisie aj tieto otázky. Zaslúžili by si to a takisto by nás to opäť uistilo, že si myslíte, že sú také dôležité, ako teraz hovoríte.
<SPEAKER ID="033" NAME="Alain Hutchinson" AFFILIATION="PSE">
(FR) Pán predseda, pán predseda Komisie, komisári, pokiaľ ide o Európsku úniu vo svete, socialistická skupina v Európskom parlamente zdieľa želanie Komisie pokračovať v práci, ktorá začala v roku 2006 s cieľom zvýšiť efektivitu v spôsobe, ktorým spolupracuje. V tomto zmysle si spomínam, že je stále veľmi veľa oblastí, na ktoré sa pozerá, či už je to otázka vymedzenia samotného rozvoja, súdržnosť rôznych politík EÚ, koordinácia medzi darcami alebo komplementarita akcií.
<P>
Pokiaľ ide o dohody o hospodárskych partnerstvách, rád by som vám pripomenul, že my, európski socialisti, veríme, že je nevyhnutné hĺbkovo ich zvážiť z uhla pohľadu rozvoja, alebo inými slovami, z uhla pohľadu ich schopnosti výrazným spôsobom zlepšiť životy ľudí v krajinách AKT. Je veľmi dôležité, aby v tomto smere bola stratégia Komisie na rok 2009 úplne jasná. V súčasnosti sa nezdá, že je to celkom tak.
<P>
Okrem toho všetci vieme, že na financovanie sprievodných opatrení zameraných na kompenzáciu oznámeného nepriaznivého vplyvu dohôd o hospodárskom partnerstve budú potrebné ďalšie zdroje, pričom v tejto oblasti sme - nemalo by byť potrebné, aby som vám to pripomínal - najchudobnejšie krajiny na svete. Dúfame, že Komisia by povedala, odkiaľ budú tieto zdroje pochádzať.
<P>
Takisto nás mrzí, že dokument Komisie neobsahuje žiadne špecifické návrhy na realizáciu rozvojových cieľov tisícročia pred rokom 2015. Je to z dôvodu nedostatočnej ambície v tejto oblasti alebo preto, že rok 2009 označí zásadný posun v paradigme európskej rozvojovej politiky?
<P>
V prílohe oznámenia Komisie sa takisto odkazuje na realizáciu prvého akčného plánu spoločnej stratégie Afriky a EÚ. Teší nás to a sme veľmi radi, že Komisia by mala naozaj urobiť všetko, čo dokáže, aby prvé činnosti, ktoré sa majú uskutočniť ako súčasť novej stratégie, spĺňali oprávnené očakávania miliónov afrických mužov a žien, ktorých sa priamo dotkne úspech tejto stratégie.
<SPEAKER ID="034" NAME="Lambert van Nistelrooij" AFFILIATION="PPE-DE">
(NL) Ako koordinátor Európskej ľudovej strany (sociálnych demokratov) a európskych demokratov pre regionálnu politiku vkladám veľké nádeje do roku 2009. Prečo? Lebo implementácia týchto nových programov vo všetkých regiónoch, vo všetkých členských štátoch, teraz prebieha od roku 2007. Čo sa ukázalo? Po prvé, môžeme hovoriť o novej kohézii a zdroje sa míňajú vo väčšom rozsahu ako predtým na regióny a mestá, na lisabonskú stratégiu, na rast a zamestnanosť. Ukázalo sa, že máme lepší výkon v oblasti inovácie, pričom investície do výskumu a inovácií sa viac ako zdvojnásobili.
<P>
V Ľubľane dokonca minulý týždeň Komisári Hübner a Potočnik oznámili v tejto oblasti veľmi priaznivé výsledky. Preto môžeme hovoriť o tichej revolúcii vo využívaní týchto zdrojov - je to niečo, čo treba zverejniť. Je to príležitosť výrazne zlepšiť komunikáciu - zlepšiť v roku 2009 komunikáciu s občanmi, lebo je to aj volebný rok. Toto sa umožnilo tisíckami projektov, ktoré sa realizujú v rôznych oblastiach hospodárstva a ekológie. Neschopnosť zvoliť si túto veľmi regionálnu politiku, túto novú kohéznu politiku, ako vlajkovú loď v komunikácii s občanmi, by bolo pre Úniu premeškanou príležitosťou.
<SPEAKER ID="035" NAME="Göran Färm" AFFILIATION="PSE">
(SV) Pán predseda, ako švédsky poslanec so skúsenosťami v hnutí obchodnej únie by som rád začal schválením toho, čo povedal Hannes Swoboda: ak sa máme vyhnúť kritike toho, že sa rozsudok vo veci Laval otočí proti zmluve, musí Komisia ujasniť, že voľný trh služieb nie je hrozbou pre právo odborových hnutí s cieľom podniknúť opatrenie proti sociálnemu dampingu. Len som to chcel poznamenať, lebo je to relevantné v tejto súvislosti.
<P>
Pokiaľ ide o politickú stratégiu na rok 2009, je jasné, že musíme vážne začať diskutovať o strednodobom preskúmaní dlhodobého rozpočtu. Nemyslím si však, že v niektorých oblastiach môžeme čakať. Musíme začať meniť priority práve teraz, v rozpočte na rok 2009.
<P>
Mám na mysli konkrétne dve oblasti. Prvou je klíma. Ako spravodajca pre rozpočet vo Výbore pre priemysel, výskum a energetiku si nemyslím, že stačí uznať, že je klíma politickou prioritou. Toto uznanie musí mať účinok aj na rozpočtové priority. Musíme ukázať, že sme v súčasnosti pripravení podniknúť konkrétne európske príspevky, hoci stoja peniaze. To môže znamenať riešiť konkrétne situácie, pokiaľ ide o modernú energetiku a environmentálnu technológiu. Môže to znamenať zmenu v používaní štrukturálnych fondov alebo Siedmeho rámcového programu, ale je stále veľa toho, čo treba urobiť.
<P>
Druhou oblasťou, ktorú chcem spomenúť, je Západný Balkán, najmä Kosovo. Na podklade novej situácie musíme celkom jednoducho vyvinúť dlhodobú stratégiu našej práce na Západnom Balkáne. Je neodôvodnené mať taký prísny model rozpočtu, v ktorom najtesnejšie rozpočtové marže sú presne v tých oblastiach, v ktorých sú najväčšie potreby.
<SPEAKER ID="036" NAME="Lutz Goepel" AFFILIATION="PPE-DE">
(DE) Pán predseda, Komisia v roku 2009 plánuje úspešné zavedenie zdravotnej kontroly v odvetví poľnohospodárstva. Ako spravodajca pre správu z vlastnej iniciatívy sa domnievam, že so zajtrajším hlasovaním bude mať Komisia oveľa lepšiu predstavu o stanovisku Parlamentu k tejto záležitosti a očakávam, že toto stanovisko sa vezme do úvahy v legislatívnych návrhoch, ktoré očakávame v máji.
<P>
Vítam skutočnosť, že Komisia sa osobitne snaží podporiť koncepciu kvality v odvetví poľnohospodárstva najmä potvrdením toho, čo sa nazýva Zelenou knihou roku 2009. Zastávame názor, že pridaná hodnota normami vysokej kvality sa stane čoraz dôležitejším východiskovým bodom pre našich poľnohospodárov, dokonca vzhľadom na rastúcu hospodársku súťaž z dovozov.
<P>
Takisto som si všimol, že Komisia bude predkladať nové návrhy týkajúce sa bezpečnosti potravín, dobrých životných podmienok zvierať a ich zdravia, spolu s lepším dohľadom a lepšími pravidlami. Apelujem na Komisiu, aby bola uvážlivá. Naši poľnohospodári nemôžu byť konfrontovaní s ďalšími nariadeniami, ak zároveň dovozy z tretích krajín nepodliehajú týmto nariadeniam.
<P>
Pán predseda, zámerom Komisie je predložiť v roku 2009 množstvo návrhov na zníženie administratívnej záťaže, ktorý na úrovni dopytu po existujúcich nariadeniach alebo politických špecifikáciách nezmení nič. Veľmi dúfam, že toto sa bude uplatňovať na našich poľnohospodárov, najmä vzhľadom na pravidlá krížového súladu.
<P>
Verím, že v výročnej politickej stratégii chýba dôležitý predmet a tým je otázka dodávok potravín. Komisia tento pojem používa často, ale naši občania musia mať bezpečné podnikanie s cieľom ako zorganizovať ich stálu dodávku.
<SPEAKER ID="037" NAME="Carmen Fraga Estévez" AFFILIATION="PPE-DE">
(ES) Pán predseda, ako koordinátorka skupiny európskej ľudovej strany (kresťanských demokratov) a európskych demokratov vo výbore rybolovu by som rada predniesla tieto poznámky o Spoločnej politike rybného hospodárstva.
<P>
Po prvé, vzhľadom na kľúčové činnosti navrhnuté na rok 2009, a na tie, ktoré sú uvedené v položke 2 v prílohe k trvalo udržateľnému rozvoju, môžeme vidieť, že politika rybného hospodárstva je zapracovaná do integrovanej námornej politiky, teda niečoho, s čím naša skupina nesúhlasí. Zatiaľ čo je pravda, že niektoré aspekty nástrojov spoločnej politiky rybného hospodárstva sú súčasťou námornej politiky, takisto ako napríklad niektoré aspekty dopravnej politiky, neznamená to však, že je zaradená alebo riadená pod týmto názvom.
<P>
Po druhé, vzhľadom na zmeny v prideľovaní finančných prostriedkov a najmä vzhľadom na názov 2 "Zachovanie a správa prírodných zdrojov", nesúhlasíme, že 6 miliónov EUR požadovaných na financovanie prípravnej činnosti námornej politiky by malo pochádzať z už aj tak malého rozpočtu Spoločnej politiky rybného hospodárstva, najmä vzhľadom na skutočnosť, že v tejto etape v rozpočtovom roku neexistuje spôsob, ako sa dozvedieť, aký objem zostávajúcich úprav sa môže sprístupniť pre iné spôsoby využitia.
<SPEAKER ID="038" NAME="John Bowis" AFFILIATION="PPE-DE">
Pán predseda, dovoľte mi ponúknuť Komsii dva sľuby, na oplátku od Parlamentu. Jeden je, že budeme spolupracovať na balíku o klimatických zmenách, aby sme čo najskôr získali efektívny a fungujúci balík. Druhý je, že budeme pracovať na čo najrýchlejšom zavedení nového komisára pre zdravotníctvo a keď to hovorím, dovoľte mi požiadať podpredsedu, aby v našom mene zaželal všetko najlepšie pánovi Kyprianouovi a že mu ďakujeme za to, čo dosiahol za ten čas, ktorý s nami strávil.
<P>
Po tretie, dovoľte mi povedať, že odkaz na zdravotníctvo v nej je pozoruhodne malý. Pravdou je, že sa v ňom hovorí o medicínskych zariadeniach a iných opatreniach. Chcem však vidieť iné opatrenia vrátane cezhraničného zdravotníckeho prísľubu, lebo ak sa nimi nebudeme zaoberať rýchlo, budú súdy v tejto oblasti pokračovať v tvorbe politiky za nás, a to je naša práca ako politikov. Uistite sa preto, že prejdú čo najrýchlejšie, ako veľmi vítaný návrh o mentálnom zdraví, ktorý v súčasnosti prichádza.
<SPEAKER ID="039" NAME="Maria Martens" AFFILIATION="PPE-DE">
(NL) Vystupujem ako koordinátorka Skupiny Európskej ľudovej strany (Kresťanských demokratov) a Európskych demokratov za Výbor pre rozvoj. Chcela by som pochváliť výbor za snahu dať do centra svojich dlhodobých aktivít rozsiahle strategické ciele ako je prosperita, solidarita a bezpečnosť. Za poľutovaniahodnú však pokladám skutočnosť, že sa málo pozornosti venuje rozvojovej spolupráci a znižovaniu chudoby. Koniec koncov sú taktiež veľmi dôležitými aspektmi silnej, prosperujúcej Európy.
<P>
Rok 2007 sa stal míľnikom, keď sme po prvý raz v dejinách vytvorili Spoločnú stratégiu EÚ/Afrika. Je však nutné rozbehnúť implementáciu ôsmich partnerských oblastí, takže na konkrétny pokrok ešte len čakáme.
<P>
Nakoniec mám ešte jednu vec na srdci. Európski komisári sa čoraz častejšie zúčastňujú politických kampaní vo svojich štátoch. Začalo to Komisárom pre rozvoj a humanitárnu pomoc. Znepokojuje ma vákuum vo vedení, ktoré potom vznikne v dôležitých európskych politických oblastiach. Pýtam sa preto Komisie, či je pripravená navrhnúť pravidlá, ktoré po voľbách zaistia vykonávanie úradu Európskeho komisára bez prerušení spôsobených účasťou na národných predvolebných kampaniach.
<SPEAKER ID="040" NAME="Jacek Saryusz-Wolski" AFFILIATION="PPE-DE">
Vážený pán predseda, chcel by som upozorniť na skutočnosť, že dokument o ročnej politickej stratégii nespomína jednu z najdôležitejších záležitostí týkajúcich sa budúcnosti Európy: politiku vonkajšej bezpečnosti dodávok energie. Drvivá väčšina Parlamentu prijala správu o naliehavej potrebe politiky bezpečnosti dodávok energie. Odvtedy sa situácia zhoršila a v súčasnosti vidíme zvýšenie závislosti a jej nedostatočnú redukciu. Napríklad projekt Nabucco - vlajková loď procesu diverzifikácie v EÚ, ktorý Európsky rada označila v roku 2007 za jeden z najdôležitejších projektov európskeho záujmu - je podľa niektorých vážne ohrozený, ak nie stratený.
<SPEAKER ID="041" NAME="Othmar Karas" AFFILIATION="PPE-DE">
(DE) Vážený pán predseda, dámy a páni! Priority na rok 2009: priority sú vtedy vierohodné, ak dokážeme poukázať na náš seriózny a efektívny prístup k minulým prioritám, ktorému občania dokázali porozumieť. Chcel by som vás preto práve vo volebnom roku 2009 požiadať, aby ste zhodnotili, čo sa z minulých priorít konkrétne realizovalo, a aby ste na tomto základe zapojili občanov do rozvoja komunikačnej stratégie.
<P>
Po druhé, zníženie byrokracie je trvalou prioritou, ktorá vytvára dôveru medzi občanmi ako aj medzi malými a strednými podnikmi. Chýba mi zákon o malých podnikoch. Pracujte prosím na dôvere, aby sa nám podarilo zvýšiť účasť voličov vo voľbách do Európskeho parlamentu v roku 2009. Aj toto sa musí stať politickou prioritou!
<P>
(potlesk)
<SPEAKER ID="042" NAME="Mairead McGuinness" AFFILIATION="PPE-DE">
Vážený pán predseda, vítam toto vyhlásenie. Chcem však upozorniť - a čakám na vaše reakcie - najmä na stranu 18 a na jednu z hlavných činností týkajúcich sa "zvyšku sveta": "Možná implementácia dohody o rozvoji z Dauha".
<P>
Viem, že sa ponáhľame, aby sme urobili čo najväčší kus práce, ale aj to, že práve poľnohospodárstvo bude boľavou stránkou dohody, a že Európa nebude profitovať pokiaľ ide o prístup na nepoľnohospodársky trh a služby. Potrebovala by som nejaké informácie, lebo podľa mňa sme udržiavaní v nevedomosti. Občania z môjho volebného obvodu boli celý víkend pri mojich dverách, aby vyjadrili svoje znepokojenie nad 70 % znížením colnej sadzby na hovädzie mäso a mliečne výrobky, čo zdecimuje poľnohospodárstvo a zneváži spoločnú poľnohospodársku politiku, ktorú si v našom Parlamente tak ceníme.
<SPEAKER ID="043" NAME="Luís Queiró" AFFILIATION="PPE-DE">
(PT) Vážený pán predseda, všetko naznačuje tomu, že rok 2009 bude rokom príležitostí. Jedným z najpozitívnejších výsledkov pri nájdení cesty z inštitucionálnej slepej uličky je príležitosť nasmerovať našu energiu k ďalším témam, čo nám umožní sústrediť sa viac na politiku.
<P>
Niekoľko rokov diskutujeme o globalizácii, klimatických zmenách, nedostatočnej bezpečnosti na našich hraniciach a nestabilite v susedných krajinách. Desaťročia premýšľame o výzvach spojených so vznikom nových ekonomík a o novej úlohe Afriky vo svete. Teoretizovať o hlavných výzvach a primeraných reakciách je dôležité, ale Európa nemôže ostať len obyčajným, aj keď interakčným divákom v období uskutočňovania zmien. Európa musí hrať aktívnu úlohu, byť činiteľom reformy, katalyzátorom rozvoja.
<P>
Vážená pani podpredsedníčka, rozličné politické priority naznačené Európskou komisiou zahŕňajú komunikáciu. Neexistuje lepšia komunikačná politika než potvrdenie dosiahnutých výsledkov. Dôležitosť a relevantnosť Európy smerom k jej občanom treba vidieť, cítiť, rozpoznať. Toto je spôsob, ako získať ich dôveru, dôveru občanov, a ako im poskytnúť to, čo od nás požadujú.
<SPEAKER ID="044" NAME="Katalin Lévai" AFFILIATION="PSE">
(HU) Vážený pán predseda, rada by som upriamila pozornosť na dve veci. Prvá sa týka upevnenia nových foriem spolupráce; na jednej strane musíme utužiť spoluprácu medzi členskými štátmi a Európskou úniou a na druhej strane posilniť spoluprácu medzi Parlamentom, Radou a Komisiou, a v tejto súvislosti musíme predložiť kladné príklady v podobe reálnych výsledkov.
<P>
Ďalším dôležitým problémom v tomto kontexte je problém, ktorým sa zaoberajú najmä Európski socialisti, a to problém sociálnej Európy, inými slovami zabezpečenie prosperity, solidarity a bezpečnosti , ktoré zvykneme označovať "sociálna Európa”, a čo najrýchlejšie dosiahnutie Lisabonských cieľov. V tejto súvislosti by som chcela zdôrazniť skutočnosť, že v tomto programe sa veľmi málo pozornosti venuje postaveniu žien, hoci vo väčšine členských štátov sú to práve ženy, ktorých sociálne zabezpečenie je obmedzené a rozsah pochybných foriem zamestnania je na vzostupe. V roku 2009 by som chcela venovať osobitnú pozornosť najmä týmto dvom oblastiam. Ďakujem.
<SPEAKER ID="045" NAME="Zuzana Roithová" AFFILIATION="PPE-DE">
(CS) Dovoľte mi doplniť diskusiu upozornením, že v kontexte všetkých politík by mal byť zreteľnejšie vymedzený priestor pre malé a stredné podniky, ktoré predstavujú základný pilier stability zamestnanosti v Európe. Ešte stále musíme toho veľa vykonať, najmä v parlamentoch nových členských štátov, kde je potrebné uviesť do praxe koncept flexiistoty - pružný trh pracovných síl, aby podniky lepšie reagovali na nové výzvy a dokázali ponúknuť viac pracovných miest.
<SPEAKER ID="046" NAME="DanutBudreikait" AFFILIATION="ALDE">
- (LT) V roku 2009 sa zloženie Parlamentu a Komisie zmení, napriek tomu bude zachovaná plynulosť práce. Rada by som zdôraznila dôležitosť spoločnej energetickej politiky. Od roku 2006 diskutujeme o záležitostiach spoločnej energetickej politiky EÚ a Parlament skoncipoval rozsah vonkajšej energetickej politiky.
<SPEAKER ID="047" NAME="Margot Wallström">
podpredsedníčka Komisie. - Vážený pán predseda, chcela by som poďakovať všetkým poslancom za ich príspevky do rozpravy. Myslím si, že spolu s uznesením, ktoré prijmete a dialógmi s výbormi a príslušnými komisármi, to bude znamenať veľmi dobrý politický vstup do programu práce pre budúci rok. Práve toto som vždy obhajovala: intenzívnejší politický prístup k ročnej politickej stratégii.
<P>
Chcela by som sa vyjadriť k niekoľkým problémom, ktoré sa tu vyskytli, a ktoré pokladám za veľmi dôležité.
<P>
Po prvé, čo sa týka Lisabonskej zmluvy: ako viete, Komisia je plne zaviazaná Lisabonskej zmluve, sme plne zaviazaní jej implementácii a pripravujeme - neodhadujeme, ale pripravujeme jej implementáciu začiatkom budúceho roka. Zameriavame sa napríklad na iniciatívu občanov, ktorú spomenuli niektorí poslanci, na implementáciu nových ustanovení týkajúcich sa práce s národnými parlamentmi, na pristúpeniu k Európskemu dohovoru o ochrane ľudských práv a základných slobôd a taktiež na službu pre vonkajšiu činnosť, je to len časť z množstvá vecí, ktoré vyžadujú dôkladnú prípravu a nie len odhad. Toto je rovnováha, ktorú musíme dosiahnuť. Dúfam, že nikto nepochybuje o našom záväzku voči Lisabonskej zmluve.
<P>
Zaoberáme sa - a to je veľmi dôležité - aj komunikačnými a informačnými činnosťami, ktoré sa týkajú tejto novej zmluvy, lebo bez ohľadu na spôsob ratifikácie máme demokratickú povinnosť venovať sa občanom takým spôsobom, že im poskytneme informácie, vypočujeme ich a objasníme im našu prácu a obsah tejto novej zmluvy.
<P>
Vzhľadom na politickú agendu a rovnováhu medzi sociálnou a hospodárskou agendou, ktorú spomenuli aj niektorí poslanci, si myslím, že toto je veľmi dôležitá rozprava a práve tieto otázky musíme prerokovať s výbormi. Je samozrejmé, že jednotlivé časti tohto Parlamentu kladú dôraz na rôzne priority. Podľa mňa sa má týmto zaoberať uznesenie, ktoré očakávame; výsledky budú na jeseň v legislatívnom a pracovnom programe. Myslím si, že týmto smerom sa musí upriamiť naša pozornosť v tejto politickej rozprave.
<P>
Chcela by som sa taktiež vyjadriť k otázke položenej pánom Bondom. Bohužiaľ nerozumiem jeho otázke, keďže istý čas sme zasielali dokumenty a návrhy do národných parlamentov. Bol to veľmi dobrý nápad, ktorý vysoko ocenili národné parlamenty. Touto činnosťou sme sa mnohé dozvedeli a zvýšilo sa aj povedomie o záležitostiach na európskej úrovni v európskych inštitúciách na národnej úrovni. Je to taktiež dobrá praktická skúška toho, čo sa dostane do novej zmluvy. Okrem toho sme začali dialóg s národnými parlamentmi o ročnej politickej stratégii a o našom pracovnom programe a národné parlamenty nás požiadali, aby sme naďalej vysvetľovali a odpovedali na ich otázky, ktoré sa týkajú našich plánov a pracovného programu. Myslím, že nám to veľmi pomohlo, veľa sme sa tým naučili a národné parlamenty majú príležitosť lepšie pochopiť a vysvetliť záležitosti, ktoré sa odohrávajú na európskej úrovni. Skutočne si myslím, že je to dobrá skúsenosť. Zaangažovanie národných parlamentov nie je v tomto prípade lobing, je to skôr formovanie európskej agendy. Podľa mňa to znamená viac demokracie.
<P>
Nakoniec, čo sa týka financovania: diskutovať budete samostatne, keďže je to časť problému - máme už štruktúru financovania do roku 2013 a všetci čelíme obmedzeniam vyplývajúcim z týchto štruktúr financovania. Po roku 2009 nebudeme mať dodatočné ľudské zdroje, takže vás budeme musieť požiadať, aby ste od nežiadali realizáciu nových vecí, keďže nebudeme mať pracovnú silu, ktorá by sa s tým zaoberala. Musíme si uvedomiť, že budeme viesť túto rozpravu o štruktúre financovania samostatne.
<P>
Pani Gräßlovej by som chcela povedať, že v oblastí štrukturálnych fondov prijala Komisia nedávno veľmi ambiciózny akčný plán na zaistenie integrity prostriedkov vydávaných v tejto oblasti. Spolu s členskými štátmi, ktoré, ako viete, vydávajú finančné prostriedky doma, Komisia zamýšľa podniknúť všetky nevyhnutné kontroly, aby zaistila, že každé vydané euro bude dobre vydané euro. Pravidelne budeme podávať správy Výboru pre kontrolu rozpočtu; náš jednoznačný cieľ je kontrola finančných prostriedkov, ktoré vydávame.
<P>
Nakoniec mi dovoľte poznamenať, že spolu sa môžeme zamerať na komunikačné priority, keďže rok 2009 bude veľmi dôležitým rokom, v ktorom nás čaká živá rozprava pred voľbami 2009. Ako určite viete, komunikačné priority pre rok 2009 sa sústreďujú na Lisabonskú zmluvu. V prvej kapitole tejto ročnej politickej stratégie je spomenutý Zákon o malých podnikoch. Ten je súčasťou Lisabonskej stratégie, v ktorej by sme sa mali zamerať presne na tie veci, ktoré ste spomenuli. Myslím, že sú naozaj veľmi dôležité.
<P>
Predložíme výsledky z Lisabonskej zmluvy. Urobíme reformu rozpočtu, zameriame sa na rast a zamestnanosť, na energiu a klimatické zmeny. Toto všetko bude usmerňovať množstvo našich komunikačných priorít a na tému európskej politiky očakávame živú rozpravu.
<P>
Nakoniec by som vás chcela upozorniť na návrh vytvorenia medziinštitucionálnej dohody o komunikácii. Dúfam, že nám na tomto poli poskytne oveľa lepší rámec pre spoluprácu, takže vám chcem ešte raz poďakovať za rozpravu. Všetko budeme naďalej sledovať, aj podrobnosti, ktoré ste spomenuli a ktoré podľa mňa patria viac do dialógu medzi výbormi a komisármi.
<SPEAKER ID="048" NAME="Predseda">
Rozprava sa skončila.
<P>
Hlasovanie sa uskutoční v priebehu druhého rokovania.
<P>
Písomné vyhlásenia (článok 142)
<SPEAKER ID="049" NAME="Małgorzata Handzlik  " AFFILIATION="PPE-DE">
písomne. - (PL) Starostlivo som si prečítala politickú stratégiu Komisie na rok 2009. Vzhľadom na skutočnosť, že sa zaujímam najmä o problémy týkajúce sa malých a stredných podnikov a hospodárskeho kontextu integrácie, dovoľujem si vyjadriť sa k niekoľkým dôležitým bodom, ktoré sú obsiahnuté v stratégii.
<P>
Na európsky sektor malých a stredných podnikov sa musíme pozrieť z odlišného uhla. Musíme mu vrátiť jeho prioritný význam a vďaka nemu odhaliť vývojový potenciál. V príslušnom dokumente ma potešilo, že Komisia naďalej dáva na prvé miesto odstránenie zbytočných prekážok, ktoré obmedzovali rozvoj malých a stredných podnikov. Za dôležitý pokladá taktiež záväzok pracovať naďalej na Európskej charte pre malé podniky, prostredníctvom ktorej, dúfam, sa naučíme myslieť v prvom rade a v každom smere predovšetkým na to, z čoho by profitovali tieto najmenšie jednotky a potom ich umiestniť do globálneho kontextu.
<P>
Je veľmi dôležité presadzovať a podporovať inovačnú stratégiu a prejaviť náležité pochopenie pre potrebu spolupráce medzi vedeckými centrami a podnikmi. Rovnako dôležitá je časť, v ktorej dokument hovorí o prioritnej úlohe občanov Únie ako o spotrebiteľoch. Je nevyhnutné zlepšiť spôsob poskytovania informácií a komunikácie s verejnosťou. Keď hovorím k voličom, zisťujem u nich všeobecný nedostatok vedomostí o tom, ako Únia funguje a o výhodách, ktoré z nej majú všetci občania. Je dôležité vyslať občanom jasnú správu o záležitostiach, ktoré pokladajú za dôležité; Európska únia sa musí stať entitou, ktorá bude našim občanom blízko, bude pre nich dobre a ľahko zrozumiteľná, či to budú spotrebitelia, obchodníci alebo oboje.
