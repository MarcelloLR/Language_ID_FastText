<CHAPTER ID="016">
Výsledok konferencie v Cancúne o zmene klímy (rozprava) 
<SPEAKER ID="534" NAME="Predsedajúci">
Ďalším bodom programu sú vyhlásenia Rady a Komisie o výsledkoch samitu v Cancúne o zmene klímy.
<SPEAKER ID="535" NAME="Joke Schauvliege" LANGUAGE="NL">
Vážený pán predsedajúci, vážení poslanci Parlamentu, som veľmi rada, že tu v Európskom parlamente dnes znovu môžem byť po rozprave, ktorú sme viedli pred konferenciou v Cancúne, teraz, keď táto klimatická konferencia priniesla výsledok.
<P>
Teší ma tiež, že tu znovu vidím známe tváre ľudí, ktorí boli členmi delegácie v Cancúne a ktorí od Európskeho parlamentu dostali mandát veľmi užitočne a veľmi aktívne prispieť k úspechu konferencie. Myslím si, že to treba jednoznačne zdôrazniť a poukázať na to.
<P>
Samit o klíme v Cancúne bol nakoniec úspechom. Až do úplne posledného dňa bolo nejasné, či dospejeme k výsledku, ale napokon sa dosiahol pozitívny výsledok. To bolo dôležité, a to tak z pohľadu našej politiky v oblasti klímy, ako aj z pohľadu ďalšieho trvania multilaterálneho procesu.
<P>
Na konferencii o zmene klímy sme dospeli k rozhodnutiu, ktoré vlastne pozostáva z dvoch častí. Dá sa povedať, že prvú časť tvorí množstvo konkrétnych opatrení, ktoré by sa mali dať uplatniť celkom rýchlo. A druhá časť vymedzuje mnohé základy, ktorých zámerom je uľahčiť globálnu dohodu na obdobie po roku 2012 z dlhodobého hľadiska. Je zrejmé, že oba tieto prvky boli dohodnuté v rámci cieľa 2 °C, ktorý je východiskovým bodom výsledku tejto klimatickej konferencie.
<P>
Keď hovorím o okamžitej realizácii mnohých krokov, ktoré sa dajú splniť hneď, myslím tým prispôsobenie, technológiu, boj proti odlesňovaniu a financovanie. Skúsim stručne zdôrazniť niektoré body.
<P>
V prvom rade prispôsobenie. Prijali sme rámec a vytvorili sme výbor. Takto budeme poskytovať pomoc najzraniteľnejším oblastiam.
<P>
Po druhé technológia. Podpora bude smerovať do zmierňovania aj prispôsobovania sa. Vytvárajú sa dve nové štruktúry: výkonný technologický výbor a centrum a sieť pre klimatické technológie. Zámerom je získať ďalšie poznatky prostredníctvom výskumu, šírenia a prenosu technológií.
<P>
Po tretie je to boj proti odlesňovaniu. Základom financovania krokov v boji proti odlesňovaniu budú národné stratégie a akčné plány rozvojových krajín.
<P>
A napokon, prostredníctvom zeleného klimatického fondu sa musí zaistiť suma 100 miliárd USD, ktorá bude do roku 2020 k dispozícii pre rozvojové krajiny.
<P>
Takže toto boli konkrétne úspešné výsledky konferencie v Cancúne. Ak sa pozrieme na dlhodobejší horizont a na základy, ktoré boli vymedzené, v budúcom roku by sme mali, samozrejme, ďalej pracovať s cieľom dosiahnuť medzinárodnú dohodu po roku 2012. Do textu sa teraz dostali opatrenia na zmiernenie vo vyspelých aj rozvojových krajinách, čo je veľmi dôležité, pretože sa doň teraz oficiálne dostal aj výsledok konferencie z Kodane.
<P>
Okrem toho boli na konferencii snahy o zaistenie väčšej transparentnosti. Právna forma z dlhodobejšieho hľadiska, v období po roku 2012, sa určí až budúci rok. Teraz sa bude viesť kompletná rozprava o tom, či smerujeme k druhému obdobiu plnenia záväzkov v rámci Kjótskeho protokolu, a o tom, čo robia rýchlo sa rozvíjajúce krajiny a Spojené štáty.
<P>
Nie je to teda koniec, ale začiatok, nový dôležitý krok v diskusii o zmene klímy. Myslím si, že všetci z nás - Európsky parlament, Rada a Komisia - budú musieť ďalej usilovne pracovať, aby sme zaistili, že budúci rok môžeme urobiť veľký krok vpred a dosiahnuť záväznú medzinárodnú dohodu.
<P>
V každom prípade sa chcem znovu poďakovať Európskemu parlamentu za jeho činnosť v Cancúne.
<SPEAKER ID="536" NAME="Connie Hedegaard">
členka Komisie. - Vážený pán predsedajúci, myslím si, že treba otvorene povedať, že my v Európskej únii sme šli do Cancúnu s obavou, že riskujeme, že nezískame nič. Šli sme tam, samozrejme, aj s veľmi silnou túžbou, že sa postaráme o to, aby to tak nebolo, a že skutočne dosiahneme významný a vyvážený balík. A ako teraz všetci viete, podarilo sa nám to.
<P>
Znamená to, že multilaterálny proces funguje ďalej. Ba čo viac, funguje relatívne dobre, a už to samotné je dôležité, keďže teraz vlastne už nemusel existovať. Myslím si, že všetci, ktorí tam boli, cítili pri záverečnej dohode úľavu. Vyzeralo to, ako keby celé medzinárodné spoločenstvo jednoducho chcelo túto dohodu a chcelo dokázať, že je jasné, že v boji proti globálnym problémom potrebujeme multilaterálny prístup.
<P>
Za dôležité považujem aj to, že výsledok dosiahnutý v Cancúne nebol len o záchrane procesu. Bolo to viac, než len to, čo je, samozrejme, veľmi podstatné. Chceli sme zachrániť tento proces. Chceli sme zachrániť možnosť dosiahnutia globálnej dohody a chceli sme zaistiť, že v Cancúne dosiahneme aj výrazný pokrok. Spolu s mexickým predsedníctvom sme pracovali veľmi usilovne. Úzko sme s ním spolupracovali a od samého začiatku sme ho v plnej miere podporovali. Musím povedať, že Mexičania si naozaj zaslúžia všetko uznanie, ktoré dostali, lebo vykonali vynikajúcu prácu.
<P>
Pred rokom sme podnikli prvé kroky v Kodani. Myslím si, že ak by sme sa stretli dva alebo tri dni po skončení konferencie v Kodani, len málo z nás by si myslelo, že o rok sa všetky prvky kodanskej dohody dostanú do záväznej dohody OSN. To je skutočne dobré.
<P>
V Cancúne sme však podnikli aj nové kroky. Posilnili sme medzinárodný klimatický režim pomocou nových inštitúcií a nových financií. Chcela by som poukázať na tri veci, ktoré boli mimoriadne dôležité pre Európsku úniu, ku ktorým došlo až v piatok, ako si určite spomenú tí z vás, ktorí tam boli prítomní.
<P>
Mali sme tri priority, ktoré sme chceli vidieť vo výsledku. Chceli sme dosiahnuť uznanie rozdielu medzi prísľubmi v oblasti znižovania emisií v kodanskej dohode, ktorá je teraz zakotvená v texte OSN, a úlohou udržania globálneho otepľovania pod hranicou 2 °C. Bolo veľmi dôležité pripustiť, čo je zrejmé, že sme to ešte nedosiahli. Takisto sme veľmi chceli zvýšiť transparentnosť, a to prostredníctvom merania, vykazovania a overovania a medzinárodných konzultácií a analýzy. Po tretie, chceli sme, aby sa v texte premietla možnosť budúceho právneho rámca na obdobie po roku 2012.
<P>
Vo všetkých troch bodoch sme zaznamenali pokrok. Po prvýkrát sa v dokumente OSN uznáva cieľ 2 °C, sú v ňom zakotvené dané prísľuby a nahlas odznelo to, čo je zrejmé, že krajiny musia urobiť viac, aby svet zostal pod úrovňou zvýšenia o 2 °C. Okrem toho sme začali proces posilňovania transparentnosti a, ako sme povedali v Cancúne, nestačí len povedať, že podporujete väčšiu transparentnosť. Čo to znamená? Je veľmi dôležité, že text teraz obsahuje niekoľko strán presne objasňujúcich politické vedenie v súvislosti s meraním, vykazovaním a overovaním a medzinárodnými konzultáciami a analýzami.
<P>
To je veľmi dôležité. A chcela by som doplniť ešte jeden bod. Myslím si, že to, že napríklad krajina ako Čína teraz prijala medzinárodné konzultácie a analýzy, nie je len v záujme medzinárodných rokovaní o klíme. Považujem to tiež za dôležitý signál, ktorý ide výrazne nad rámec rokovaní o klíme. Bol to skutočne veľmi významný a výrazný krok vpred.
<P>
Napokon sa nám podarilo to, že diskusia o Kjótskom protokole a budúcom právnom výsledku zostala otvorená. Myslím si, že ak by sme nemali vyhliadky na budúce obdobie plnenia záväzkov, je veľmi pravdepodobné, že proces by už dnes neexistoval.
<P>
Po tom, čo som spomenula tieto pozitívne veci, by som chcela zopakovať slová pani Joke Schauvliegeovej v tom zmysle, že to ešte neznamená, že máme pred sebou veľmi ľahký rok. Máme pred sebou dlhú a náročnú cestu. V Cancúne sme videli, aký je tento proces pomalý. Keď podnikáte kroky spoločne v kontexte OSN, proces je, samozrejme, pomalý, preto by sa nikto nemal domnievať, že cesta do Južnej Afriky bude jednoduchá. Rok, ktorý máme pred sebou, je veľmi náročný. V tejto fáze môžem povedať len to, že Európa urobí maximum, aby sme mohli aj naďalej zohrávať túto veľmi konštruktívnu úlohu a aby sme sa pokúsili prepojiť rôzne názory a pritom dobre pamätať na vlastné priority.
<P>
Myslím si, že teraz je veľmi dôležité, aby šiel každý domov a začal konať vo vlastnom štáte, vo vlastnom regióne, vo vlastnej samospráve. Všetci teraz musíme konať, tak, ako to robíme v Európe. Máme naše ciele do roku 2020 a už sme tiež začali diskutovať o tom, ako by sme prípadne mohli naše ambície z krátkodobého hľadiska aj zvýšiť. Ako viete, na jar Komisia predstaví stratégiu týkajúcu sa dokončenia prechodu na nízkouhlíkové hospodárstvo do roku 2050. Táto stratégia bude zahŕňať aj ciele do roku 2030.
<P>
Dovoľte mi na záver povedať pár slov o Európskej únii na konferencii o zmene klímy. Rada by som zdôraznila, že sa nám skutočne podarilo vystupovať jednotne. Na tomto fóre sme už predtým hovorili o tom, aké je to dôležité. Komisia, predsedníctvo aj 27 členských štátov sa postarali o to, že Európska únia zohrala na svetovej scéne svoju úlohu. S radosťou môžem povedať, že medzi pani ministerkou Schauvliegeovou a jej tímom a mojím tímom z Komisie prebiehala výborná spolupráca. Chcela by som sa veľmi pekne poďakovať pani Joke Schauvliegeovej za to, že prispela k tomuto výsledku.
<P>
V neposlednom rade by som chcela veľmi pekne poďakovať aj delegácii Parlamentu. Myslím si, že jej členovia vo veľkej miere prispeli k tomu, že Európa jasne vystupovala jednotne. Osobitne chcem poďakovať predsedovi Výboru pre životné prostredie, verejné zdravie a bezpečnosť potravín pánovi Joovi Leinenovi. Považujem za rozhodujúce, že keď boli členovia delegácie oslovení a požiadaní o vyjadrenie európskej pozície, všetci sa pokúsili držať sa spoločného stanoviska. Myslím si, že to veľmi prispelo k celkovému dojmu, že tentokrát Európa skutočne vystupovala jednotne. Veľmi pekne vám za to ďakujem.
<P>
(potlesk)
<SPEAKER ID="537" NAME="Richard Seeber" LANGUAGE="DE">
Vážený pán predsedajúci, aj ja sa chcem pripojiť k blahoželaniu pani komisárke Hedegaardovej. Z udalostí minulého roka sme sa výrazne poučili, najmä pokiaľ ide o to, že musíme vystupovať jednotne. Ak by sme porovnali terajšiu situáciu so situáciou z Kodane, možno povedať, že do Kodane sme šli s veľkými očakávaniami a boli sme veľmi sklamaní. Do Cancúnu sme šli s menšími očakávaniami, a predsa sa nám tam podarilo dosiahnuť nejaké výsledky. Som presvedčený, že budúci rok v Durbane naozaj dosiahneme výsledok, v ktorý všetci dúfame.
<P>
Je dôležité, že proces OSN teraz funguje a prebieha a že v Európskej únii si uvedomujeme, že k tomu istému cieľu vedie veľa ciest. Naším spoločným cieľom je obmedziť globálne otepľovanie na známe 2 ºC. A po prvýkrát sa nám teraz podarilo zakotviť tento cieľ do dokumentu OSN. No aj v Európe sme si uvedomili, že slávna záväzná dohoda nestačí. Musíme tiež uznať úsilie ostatných krajín, a to sa týka najmä veľkých znečisťovateľov, ako sú USA a Čína.
<P>
Z politického hľadiska je pre nás mimoriadne dôležité, že sme sa v našom úsilí spojili a že sa nám to podarilo ukázať v Cancúne. Ako vyspelé krajiny však musíme nielen splniť našu historickú zodpovednosť, ale dôležité je aj to, aby sme niečo urobili. A predovšetkým musíme nájsť predpis, ktorý nahradí Kjótsky protokol. Rovnako dôležité je aj to, aby rozvojové krajiny pripustili, že aj od nich sa vyžaduje určité úsilie. Domnievam sa, že v tomto sme uspeli a že sme na správnej ceste.
<P>
Podrobnosti už boli spomenuté. Ja považujem za mimoriadne významné, že sme dosiahli jednoznačný pokrok najmä v boji proti odlesňovaniu. Od jednotlivých krajín sa požaduje, aby vypracovali národné stratégie. Uvidíme, čo teda dosiahnu. Táto časť je pre nás veľmi významná, a to aj z politického hľadiska.
<P>
Máme povinnosť aj vo vzťahu k prenosu technológií. V tomto smere musíme väčšmi zohrávať vedúcu úlohu. Ale celkovo hodnotím výsledok pozitívne a chcem vám ešte raz poďakovať za vaše úsilie, pani komisárka.
<SPEAKER ID="538" NAME="Jo Leinen" LANGUAGE="DE">
Vážený pán predsedajúci, chcel by som sa poďakovať Komisii a Rade, pani Hedegaardovej a pani Schauvliegeovej, za každodenné informácie, ktoré v Cancúne dostávala delegácia Európskeho parlamentu. Môžeme naozaj povedať, že v Cancúne bola EÚ nie súčasťou problému, ale v mnohých prípadoch súčasťou riešenia. To by nás všetkých malo tešiť. Túto pozitívnu náladu teraz musíme využiť na to, aby sme znovu popohnali politiku v oblasti klímy v Európe aj celú Európsku úniu. Rád by som sa zmienil o troch bodoch. Bolo veľmi správne, že Parlament vo svojom uznesení žiadal o zvýšenie našich ambícií a o to, aby sme do roku 2020 dosiahli zníženie emisií CO2 o 30 %, a dúfam, že Komisia a Rada o tom rozhodnú na jar.
<P>
Po druhé, máme zelený klimatický fond. Na jeho financovanie sme navrhli zavedenie dane z finančných transakcií. Ľudia, ktorí tento návrh zamietli, teraz musia predložiť alternatívy. Už nemôžeme chodiť okolo horúcej kaše.
<P>
Po tretie, musíme si urobiť domácu úlohu. Nesmieme už len tak tárať o uhlíkovej stope EÚ. Na záver ešte poviem toto: táto konferencia o zmene klímy sa skončila. Zamerajme sa teraz na ďalšiu. Musíme zintenzívniť našu činnosť.
<SPEAKER ID="539" NAME="Chris Davies">
v mene skupiny ALDE. - Vážený pán predsedajúci, vôbec ma nezaujíma futbal, ale keď niekedy vidím zábery z hry a keď sa pozerám na trénera, spomeniem si na pani komisárku. Stav je 2:1 v neprospech jej tímu, ktorý upadá, aj napriek jej najlepšiemu úsiliu. A potom príde gól. Neviem, kto skóroval - možno brankár na druhej strane vkráčal do bránky s loptou - no nech je to už ako chce, je to remíza. Získal sa rozhodujúci bod a porážke sa zabránilo. Nie je to víťazstvo, ale nie je to ani porážka a tréner môže bojovať aj ďalší deň.
<P>
Počúvam, že v Cancúne prišlo veľké povzbudzovanie a potom vzniklo odhodlanie rokovať. Chápem úľavu delegátov, keď neboli porazení, ale len ťažko sa to dá nazvať víťazstvom. Kde je zmienka o obmedzení nárastu teploty do roku 2015? Kde je ambícia znížiť emisie CO2 o 50 % do roku 2050? Kde sú záväzky platné po skončení platnosti Kjótskeho protokolu? Prekrútené a vypustené a odkopnuté do zabudnutia. Kritizovať je však jednoduché. Ešte nikdy sa neudialo to, o čo sa tu pokúšame. Vyžaduje si to, aby sa vlády sveta spojili a spoločne konali. A práve preto to, samozrejme, kritici nacionalistickej pravice tak veľmi nenávidia.
<P>
Každá vláda na svete akceptuje vedu a pripúšťa, že nerobíme dosť, aby sme zastavili rast svetovej teploty o viac ako dva stupne Celzia. Dokonca aj Čína tentoraz uznala, že národná zvrchovanosť má hranice, a pripustila, že jej emisie musia podliehať medzinárodnému overovaniu, pretože v tomto probléme sme spolu: jedna rasa, jeden druh na jednej planéte.
<P>
Pred nami sú veľmi ťažké otázky, na ktoré treba odpovedať. Ako sa dostaneme zo súčasného stavu k záväznej dohode po ukončení platnosti Kjótskeho protokolu, ktorá stanoví požiadavky nielen na vyspelé krajiny, ale aj na rozvojové krajiny? Ako zabezpečíme financovanie? Naozaj, ako získame peniaze, ktoré sme prisľúbili na prispôsobenie sa a ochranu lesov? Ako presvedčíme naše vlastné vlády, aby zvýšili naše ambície, pokiaľ ide o zníženie emisií CO2, z 20 % na 30 % do roku 2020? No možno na to máme odpoveď. Keďže Čína bude smerovať k obmedzeniu svojej intenzity uhlíka o 45 %, bude v našom hospodárskom záujme, aby sme prijali tieto opatrenia. Inak budeme hospodársky zaostávať. Možno teraz, vďaka tomu, že sme v Cancúne neutrpeli porážku, budeme mať dostatočnú silu - pocit, že znovu napredujeme -, aby sme urobili potrebné zmeny.
<SPEAKER ID="540" NAME="Yannick Jadot" LANGUAGE="FR">
Vážený pán predsedajúci, podobne ako pán Leinen chcem aj ja poukázať na pozoruhodnú prácu, ktorú pani komisárka Hedegaardová a jej tím vykonali v Cancúne.
<P>
V určitom zmysle úspech v Cancúne dnes znamená to, že musíme prestať používať stratégiu, že ak ostatní nerobia nič, nebudeme robiť nič ani my. Pozitívnym aspektom konferencie v Cancúne je to, že sa dnes musia všetci zapojiť do medzinárodných rokovaní, najmä prostredníctvom posilnenia svojich vnútroštátnych a regionálnych cieľov. Čo sa týka cieľa znižovania emisií skleníkových plynov, Európa musí dosiahnuť hodnotu 30 %. Splnenie hodnoty 30 % je súčasťou cieľa dosiahnutia nízkouhlíkového hospodárstva do roku 2050. Hodnota 20 % by nám totiž tento prechod neumožnila.
<P>
Dosiahnutím hodnoty 30 % by sme napokon jasne nadviazali na rýchlo sa rozvíjajúce hospodárstva: na Brazíliu, Čínu a Južnú Afriku. Vieme, že tieto krajiny majú niektoré ciele, ktoré sú momentálne do istej miery vyššie než ciele Európskej únie. Musíme preto začať konať a musíme prestať používať stratégiu status quo. Úspech v Cancúne znamená, že sa musíme oveľa konštruktívnejšie zapojiť do procesu medzinárodných rokovaní.
<SPEAKER ID="541" NAME="Julie Girling">
v mene skupiny ECR. - Vážený pán predsedajúci, nemala som to šťastie a nebola som v delegácii Parlamentu v Cancúne, ale chcela by som využiť túto príležitosť a zablahoželať všetkým, ktorí sa do tohto procesu zapojili. Bola som možno trochu cynická, či sa na takomto druhu stretnutí dá vôbec niečo dosiahnuť. V tlači odznievalo veľa sťažností na chýbajúce podrobnosti, najmä na chýbajúce podrobnosti v oblasti financovania zeleného fondu, ako to spomínal pán Jo Leinen, a v mnohých ďalších otázkach, ktoré v tejto fáze neboli zatiaľ špecifikované. Predsa len však zastávam optimistický názor, že toto stretnutie nebolo časom ani miestom na riešenie presných podrobností, ale časom na spresnenie globálnych cieľov a na rozhovory o stratégii. A to sa, myslím si, dosiahlo.
<P>
V našej skupine, v ECR, veríme vo vládu s minimálnou reguláciou a kontrolou. Veríme, že viac sa dosiahne povzbudzovaním, a nie napomínaním. A domnievam sa, že týmto krokom sa k tomu približujeme. Na záver je najlepšie spomenúť slová nášho premiéra Davida Camerona, ktorý včera povedal: "Dohoda z Cancúnu je veľmi významným krokom vpred pri obnovení odhodlania medzinárodného spoločenstva bojovať proti zmene klímy prostredníctvom multilaterálnych krokov." Blahoželám každému jednému nášmu kolegovi, ktorý sa podieľal na dosiahnutí tohto výsledku.
<SPEAKER ID="542" NAME="Bairbre de Brún" LANGUAGE="GA">
Hlavným cieľom, ktorý ešte treba dosiahnuť, je globálna dohoda, ktorá bude zákonná a ambiciózna a ktorá sa bude zameriavať na udržanie nárastu teploty pod úrovňou 2 °C alebo dokonca 1,5 °C v porovnaní s úrovňou pred industrializáciou.
<P>
Opatrenie v dohode dosiahnutej v Cancúne je krokom týmto smerom. Súhlasím s tými, ktorí dnes hovoria, že máme pred sebou ešte veľa práce. Vlády teraz musia budovať na tomto úspechu. Medzery sa musia zaplniť. Náročné témy programu sa musia riešiť a musia sa stanoviť ciele, ktoré budú oveľa pevnejšie, jasnejšie a zaväzujúcejšie. Musia sa dodržať lehoty v období odteraz až po konferenciu COP 17 v Južnej Afrike.
<P>
Preto ďakujem veľmi pekne Rade a Komisii za to, čo dosiahli. No pred nami je stále veľa tvrdej práce. V Európe sa musíme okamžite dohodnúť na znížení emisií CO2 o minimálne 30 % nielen v záujme medzinárodnej dohody, ale aj v našom vlastnom záujme.
<SPEAKER ID="543" NAME="Anna Rosbach" LANGUAGE="DA">
Vážený pán predsedajúci, chcela by som veľmi pekne poďakovať pani komisárke za jej výborný prínos a za vynikajúce informácie, ktoré nám všetkým v Cancúne poskytovala. Celá klimatická konferencia sa však zameriavala na obchodovanie s horúcim vzduchom a na vytvorenie fondu pre rozvojové krajiny. To je z môjho pohľadu dobré, ale kto skontroluje, či sa poskytované peniaze vydávajú správne a či nekončia vo vreckách samotných diktátorov? Bola by som veľmi uvítala, keby sa na konferencii hovorilo aj o obmedzení používania základných zdrojov, o potrebe biodiverzity pri prirodzenú reguláciu klímy a o raste počtu obyvateľstva, teda o téme, pred ktorou všetci politici sveta zatvárajú oči, pretože len o pár rokov bude naša planéta musieť nasýtiť 10 miliárd ľudí. Ako pre nich zaobstaráme potraviny bez zvyšovania emisií CO2 a bez tohto narúšania prirodzenej rovnováhy a globálnej klímy?
<P>
Od konferencie v Cancúne sme očakávali extrémne málo, a preto bola úspechom. Dvere sú však otvorené pre ďalšiu spoluprácu pred konferenciou COP 17 a z toho mám radosť.
<SPEAKER ID="544" NAME="Nick Griffin" AFFILIATION="NI">
Vážený pán predsedajúci, uhlíkový podvodníci a sprisahanci jednej vlády sveta oslavujú svoj pokrok v Cancúne a premiér Spojeného kráľovstva Dave Cameron zatiaľ vyhlásil svoju spokojnosť s výsledkom.
<P>
Na konci najchladnejšej prvej polovice decembra v strednom Anglicku od roku 1772, odkedy existujú historické záznamy, je Dave spokojný, že zelený klimatický fond bude stáť britských daňových poplatníkov 2,9 miliardy GBP ešte navyše k sume 18,3 miliardy GBP, ktoré dohoda o zmene klímy berie britským spotrebiteľom v prospech korporátnych podvodníkov v zelenom priemyselnom komplexe. Aká náhoda, keď 2,9 miliardy GBP je zároveň suma, ktorú ministerstvo ušetrí tým, že prehĺbi zadlženie britských študentov a odsúdi ich na celoživotnú zaviazanosť bankám.
<P>
Tento podvod už vyvolal študentské nepokoje. A nepokoje daňových poplatníkov pre oveľa väčšie klamstvá - opatrenia na záchranu skorumpovaných a nekompetentných bánk, pozdvihovanie mátožného eura a šírenie podvodu s globálnym otepľovaním - ešte len prídu, ale na rozdiel od princa Charlesa a Camilly, ktorí si veci nezaslúžili, ich ciele budú naozaj zaslúžené a oprávnené.
<SPEAKER ID="545" NAME="Pilar del Castillo Vera" AFFILIATION="PPE">
(ES) Vážený pán predsedajúci, pani Schauvliegeová, pani komisárka, dámy a páni, na úvod by som rada zablahoželala Komisii a parlamentnej delegácii vedenej naším kolegom pánom Leinenom k práci, ktorú v Cancúne vykonali. Ja som sa tohto stretnutia napokon nemohla zúčastniť.
<P>
Domnievam sa, že na konferenciu v Cancúne a jej výsledky možno pozerať z hľadiska konferencie v Kodani, ako to spomínal náš kolega pán Seeber: Cancún z pohľadu Kodane. Prvým záverom z tohto hľadiska je existencia základného odlišujúceho faktora. V Kodani boli očakávania veľmi vysoké a v ich dôsledku bolo hodnotenie Kodane veľmi negatívne. V Cancúne boli očakávania oveľa realistickejšie a hodnotenie bolo veľmi pozitívne, a to tak zo strany tých, ktorí sa na tejto konferencii zúčastnili, ako aj médií všeobecne. Na konferencii v Cancúne sme si zobrali ponaučenie z konferencie v Kodani, a to považujem za veľmi zaujímavý prvý záver.
<P>
Domnievam sa, že prijaté opatrenia a dosiahnuté dohody nie sú nejako prevratné, ale mohli by byť veľmi zaujímavé z pohľadu účinnosti. Okrem iných vecí považujem za mimoriadne dôležité vytvorenie výboru a technologickej siete na podporu technologickej spolupráce. Počas tohto rokovania sa chystáme prijať správu o energetickej účinnosti, ktorá patrí medzi základné kľúče k účinnému boju proti zmene klímy. Za veľmi pozitívne považujem aj to, že sa Svetová banka viac zapája do procesu, alebo to, že sa oficiálne uznanie krokov krajín v súvislosti so znížením emisií vracia k postupu a k rámcu OSN.
<P>
Na záver by som rada spomenula, že do konferencie v Južnej Afrike zostáva jeden rok. Bolo by veľmi dobré, keby podobne, ako sme sa v Cancúne poučili z Kodane, sme sa teraz poučili z Kjóta a dosiahli medzinárodný referenčný rámec dohody o boji proti zmene klímy, ktorá bude flexibilnejšia, transparentnejšia, účinnejšia a inkluzívnejšia.
<SPEAKER ID="546" NAME="Linda McAvan" AFFILIATION="S&amp;D">
Vážený pán predsedajúci, nemyslím si, že je sprisahanecké povedať, že sme jeden svet deliaci sa o jednu planétu, a myslím si, že ja som si z Cancúnu odniesla realitu všetkých ľudí, ktorí pracujú spoločne. Medzi najlepšie časti účasti na konferencii v Cancúne bolo sedieť v tých autobusoch, ktoré premávali do konferenčného centra a z neho, a počúvať delegátov, ktorí vám hovorili o tom, čo robia, o tom, ako Zambijčania pracujú s Rusmi spolupracujúcimi s japonským a čínskym vyjednávačom na dosiahnutí dohody. Delíme sa o jednu planétu a bez spoločnej práce nemáme budúcnosť.
<P>
Chcem poďakovať Rade a Komisii za prácu, ktorú vykonali. Európa naozaj vystupovala jednotne a z našich stretnutí s rôznymi delegáciami bolo veľmi jasné, že si vodcovstvo Európy cenia a že ľudia vedia, že máme cieľ 20 %, ale uvažujeme o cieli 30 %. Zaujímalo by ma, čo si pani komisárka myslí o možnosti väčšej ambicióznosti pred konferenciou v Durbane, pretože z toho, čo sme počuli, si myslím, že slová Európy v Durbane zavážia.
<SPEAKER ID="547" NAME="Satu Hassi" AFFILIATION="Verts/ALE">
(FI) Vážený pán predsedajúci, dámy a páni, súhlasím s kolegami poslancami, že práci pani komisárky Hedegaardovej na konferencii v Cancúne o zmene klímy treba zatlieskať. Cancún bol krokom vpred, aj keď, žiaľ, menším, než skutočne potrebujeme. Konferencia v Cancúne však v každom prípade oficiálne podporila záväzky v oblasti emisií predložené na konferencii v Kodani. Zároveň poukázala na to, že tieto záväzky nestačia na to, aby sa zmena klímy udržala pod hranicou dvoch stupňov, a naliehavo vyzvala priemyselné krajiny, aby sprísnili svoje ciele v oblasti znižovania emisií.
<P>
Vodcovstvo EÚ v oblasti zmeny klímy sa teraz v praxi testuje. Sme pripravení sprísniť naše ciele v oblasti zníženia emisií z 20 % na 30 %? Tak by sme najlepšie podporili dosiahnutie niečoho, čo musíme mať v Durbane budúci rok, teda komplexnej medzinárodnej dohody o klíme. Po konferencii v Cancúne už zjavne neplatí tvrdenie, že EÚ je vlastne sama so svojimi klimatickými cieľmi.
<SPEAKER ID="548" NAME="Marisa Matias" AFFILIATION="GUE/NGL">
(PT) Vážený pán predsedajúci, tiež by som sa chcela poďakovať za vykonanú prácu. Určite je čas bilancovať, ale všetci vieme, že je tiež čas prijať záväzky, vážne záväzky. Spomínalo sa tu veľa dôležitých vecí a špecifikácie projektov, ktoré máme pred sebou, sú veľmi dlhé, sú obrovské. Konferencia v Cancúne priniesla dôležité záväzky, no skutočnosť je taká, že až do budúcoročnej konferencie v Južnej Afrike sa žiaden z nich nesformalizuje. Pred sebou máme jeden rok a veľmi veľa práce, ako som už spomínala.
<P>
Chcela by som zdôrazniť, že zohľadňovať treba aj práva pôvodných obyvateľov a najpostihnutejších ľudí, ide totiž o záväzok, ktorý treba predniesť a s plnou vážnosťou prevziať. Nesmieme dovoliť, aby najviac platili stále tí chudobní. Environmentálna a klimatická kríza je totiž krízou prežitia pre nás všetkých a je to téma, ktorá sa týka nás všetkých.
<P>
Pokiaľ ide o ambície, chcela by som zopakovať to, čo som hovorila už predtým. Musíme byť ambicióznejší, takí, ako sme boli predtým. Čo sa týka zníženia emisií, musíme znovu dosiahnuť cieľ 30 %, pretože nie je dôvod, aby sme takýto cieľ nesplnili. A to isté platí pre teplotu a globálne otepľovanie. Dokážeme byť ambicióznejší a prijímať strednodobé a dlhodobé opatrenia. Nestačí o tom hovoriť, aby sa to stalo. Musíme to ukázať a teraz je ten pravý čas. Podľa mňa totiž nemôžeme na tejto ceste robiť drobné krôčiky.
<SPEAKER ID="549" NAME="Paul Nuttall" AFFILIATION="EFD">
Vážený pán predsedajúci, dúfam, že všetci si Cancún užili. Je to krásne miesto, no som trochu sklamaný, že nikto z nich nie je opálený.
<P>
Nuž, ale asi sa to vlastne dalo čakať, pretože zatiaľ čo mnohí z vás ste nás tam poúčali o tom, ako máme zmeniť náš životný štýl, aby sme bojovali proti globálnemu otepľovaniu, v skutočnosti to bol najchladnejší týždeň, aký toto mexické mesto zažilo za viac než sto rokov.
<P>
Medzitým sme v Spojenom kráľovstve tiež zažili vystúpenia vedcov, ktorí sa nám pokúsili nahovoriť, že jeden z najchladnejších novembrov, aký sme zažili za posledných sto rokov, bol v skutočnosti spôsobený globálnym otepľovaním. To si títo ľudia myslia, že sme včerajší? Vysvetľuje to tiež, prečo čoraz viac Britov verí, že globálne otepľovanie je podvod a spôsob, ako zvyšovať dane a kontrolu. Ale čo ste v skutočnosti v Cancúne dosiahli okrem odovzdania obrovských súm peňazí daňových poplatníkov pod maskou zeleného klimatického fondu, ktoré podľa mňa skončia ako balíčky prekvapení pre afrických diktátorov, aby si mohli kúpiť ešte viac áut Mercedes Benz a súkromných lietadiel?
<P>
Osobne si myslím, že názov zelený klimatický fond by sa mal zmeniť, že lepší a pravde bližší by bol názov "fond politiky závisti".
<P>
(Rečník prijal otázku podľa postupu zdvihnutia modrej karty v súlade s článkom 149 ods. 8.)
<SPEAKER ID="550" NAME="Chris Davies" AFFILIATION="ALDE">
Každá vláda sveta na konferencii v Cancúne pripustila, že klímu menia činnosti človeka. Každá vláda na svete súhlasila s tým, že ak nebudeme konať, ak nebudeme viac konať, nedokážeme zabrániť tomu, aby svetová teplota stúpla o viac než 2 °C. Vie tento vážený pán niečo, čo zvyšok sveta nevie?
<SPEAKER ID="551" NAME="Paul Nuttall" AFFILIATION="EFD">
Sám tu prezrádzate podstatu. Hovoríte totiž o svetových vládach, o politikoch. A my tu hovoríme o vedcoch. Veda je pomalý proces, dôkazy sa musia preštudovať a rozlúštiť. Politika je však rýchlejšia hra, politika uteká pred vedou a v tom spočíva problém. Skutočnosť je taká, že zemeguľa sa v skutočnosti neotepľuje, neotepľuje sa už od roku 1998. Hra sa teda skončila a ľudia zisťujú, že máte problém. Vy vlastne balamutíte ľudí, je to podvod a ľudia to zisťujú.
<SPEAKER ID="552" NAME="Elisabetta Gardini" AFFILIATION="PPE">
(IT) Vážený pán predsedajúci, dámy a páni, som mierne znepokojená obratom, ktorý teraz nastal v rozprave. Verím totiž, že jednou z najlepších vecí v súvislosti s Cancúnom bolo to, že sme dokázali diskutovať a uvažovať bez toho, aby sme sa rozdelili na dva tábory - pesimistov a popieračov -, čo bol asi najhorší výsledok samitu v Kodani.
<P>
V Kodani sa zišli všetci hlavní svetoví hráči, prišli tam a demonštrovali tisícky mimovládnych organizácií a z tuhej kodanskej zimy sa nám podarilo vrátiť sa domov s pocitom prílišného vzrušenia a rozhorúčenia a navyše so sklamaním zo zlyhania.
<P>
V Cancúne - pod mimoriadne schopným predsedníctvom Mexika, ktoré podľa mňa mohol každý vyzdvihnúť a poďakovať sa mu za schopnosť riadiť také ťažké rokovania, ktoré sa predtým skončili patovou situáciou - sme totiž videli, že mnohostranný proces ešte žije.
<P>
Som však presvedčená, že nesmieme premrhať túto novú príležitosť byť praktický a rokovať, ktorá bola vytvorená v Cancúne. Nesmieme sa vrátiť späť a stať sa fanúšikmi na futbalovom zápase, lebo v skutočnosti tu hovoríme o niečom vážnom: hovoríme o budúcnosti našej planéty.
<P>
Rada by som preto na podporu svojho stanoviska citovala slová talianskeho klimatológa, ktorý je veľmi známy v zahraničí. Je ním Franco Prodi, brat bývalého premiéra Romana Prodiho, a vyzýva na pokoj, zdravý rozum a zhodu, pričom argumentuje bodom, s ktorým by sme všetci mali súhlasiť. Hovorí, že nám bude trvať ešte veľa rokov, kým sa o zmene klímy dozvieme toľko, koľko teraz vieme o meteorológii. Musíme preto vedcom pomôcť urýchliť ich prácu, aby čo najskôr dokázali poskytovať spoľahlivé predpovede na tvorbu politiky.
<P>
Ochrana životného prostredia planéty musí byť medzičasom stredobodom každej serióznej environmentálnej politiky. Preto verím, že na tejto problematike môžeme aj naďalej prakticky pracovať, a ďakujem všetkým za spôsob uskutočnenia prác v Cancúne.
<SPEAKER ID="553" NAME="Dan Jørgensen" AFFILIATION="S&amp;D">
(DA) Vážený pán predsedajúci, americký spisovateľ Mark Twain raz povedal: "Fámy o mojej smrti sú značne prehnané." Rovnako by sme mohli povedať, že sa ukázalo, že fámy týkajúce sa klimatického procesu OSN sú, našťastie, značne prehnané. Klimatický proces žije a darí sa mu. Konferencia v Cancúne ukázala, že OSN môže naozaj dosiahnuť výsledky. Je však, samozrejme, rovnako jasné, že najväčšia prekážka - zásadná otázka, o koľko znížiť emisie CO2 a kedy, aby sme dokázali udržať nárast teploty pod dvoma stupňami -, je problémom, ktorý ešte treba vyriešiť.
<P>
Nádej však stále existuje, najmä ak niekto prevezme vedúcu úlohu. Túto vedúcu úlohu musíme prevziať my v EÚ. Urobili sme to v Cancúne, ale musíme to urobiť aj v súvislosti s cieľmi znižovania emisií. Teraz sme prisľúbili zníženie o 20 % do roku 2020. Tu v Parlamente sme sa zhodli aj na tom, že sme presvedčení o tom, že by sme mali ísť až po 30 %. Keď sme sa v Cancúne stretli s delegáciami z ďalších krajín, s mimovládnymi organizáciami a s vedúcimi predstaviteľmi inštitúcií OSN, veľmi veľakrát sme zdôraznili, aké dôležité tu pre nás v Parlamente bolo ukázať cestu a ako veľmi dúfame, že ako Európske spoločenstvo sa čo najrýchlejšie rozhodneme prijať záväzok zníženia o 30 %.
<SPEAKER ID="554" NAME="Bas Eickhout" AFFILIATION="Verts/ALE">
Vážený pán predsedajúci, ďakujem pani komisárke a belgickému predsedníctvu za úspech v Cancúne. V Cancúne sme totiž dokázali vypískať traumu z Kodane. Túto traumu som vypískal aj preto, že teraz sa konečne môžeme pozerať vpred. Znova sa môžeme pozerať dopredu a môžeme sa pozrieť na to, čo potrebujeme dosiahnuť v Durbane.
<P>
Buďme úprimní: najcitlivejšie otázky - druhé záväzné obdobie, Kjóto, financovanie, zmierňujúce ciele - máme stále na stole. Pred Durbanom máme pred sebou veľmi dôležitý rok. Povedzme to otvorene. Čína a USA sú stále tu a tieto dva veľké bloky stále nenapredujú veľmi rýchlo. To v Durbane potrebujeme. Mám preto veľmi jednoduchú otázku pre pani komisárku. Čo EÚ konkrétne urobí, aby zabezpečila, že na rovnakú loď ako Európanov získame ďalších svetových partnerov, akými sú Brazília a India, aby sa v Durbane usilovali o ambicióznu dohodu? Jednotné vystupovanie je veľmi dobré, no teraz musíme uplatniť aktívnu diplomaciu.
<SPEAKER ID="555" NAME="Romana Jordan Cizelj" AFFILIATION="PPE">
(SL) Vážený pán predsedajúci, v sobotu ráno som sa zobudila s pocitom úľavy, keď som sa dozvedela, že obe dohody boli prijaté. To mi, samozrejme, dáva dôveru, že globálne otepľovanie stále môžeme udržať pod hranicou 2 °C.
<P>
Zanechalo to však vo mne istú horkosť, pretože reálny priebeh rokovaní v medzinárodnom spoločenstve je príliš pomalý a takúto dohodu sme mali prijať už prinajmenšom pred rokom. Teraz sme pod veľkým časovým tlakom v prvom rade preto, že stále nemáme žiadne čísla a žiadne konkrétne záväzky, pokiaľ ide o spôsob zníženia emisií skleníkových plynov v jednotlivých krajinách.
<P>
Pozitívne však je, že dokument je komplexný a skutočne zahŕňa všetky prioritné oblasti, ktoré Európska únia zadefinovala ešte pred začiatkom rokovaní.
<P>
Hodnotím to tak, že Európska únia dosiahla v rokovaniach úspech a že bola aj dostatočne ambiciózna, pretože jej ambície stačili na to, aby si udržala vedúce postavenie a podporovala rokovania. Keby sme teraz boli príliš ambiciózni, zostali by sme bokom ako minulý rok. Myslím si tiež, že sme si z minuloročných udalostí zobrali veľké ponaučenie. Bola by som rada, keby sme si tieto poznatky so sebou zobrali do ďalšieho kola rokovaní v budúcom roku a keby sme túto stratégiu nemenili.
<P>
Tento rok máme pred sebou veľmi vážnu úlohu, najmä čo sa týka rokovaní s tretími krajinami. V tomto smere si myslím, že Európska únia musí využiť všetky dostupné príležitosti na to, aby pomohla Spojeným štátom, aby sme potom v budúcom roku mohli od nich získať omnoho ambicióznejší záväzok než tento rok.
<P>
V EÚ sa musíme zamerať najmä na vykonávanie právnych predpisov, ktoré sme prijali v priebehu niekoľkých posledných rokov. Nachádza sa v nich totiž veľa vecí, ktoré musíme skutočne začať zavádzať do praxe. Európska únia je stále jediným regiónom vo svete, ktorý zákonom znížil emisie.
<SPEAKER ID="556" NAME="Edite Estrela" AFFILIATION="S&amp;D">
(PT) Vážený pán predsedajúci, už som tu uviedla, že zatiaľ čo od Kodane sa na začiatku očakávalo veľmi veľa, pred Cancúnom očakávania neboli veľmi ambiciózne. Kodaň sa v dôsledku toho považovala za neúspech a Cancún za pokrok. V prospech Cancúnu však hovorí ďalší rozdiel, ktorý vyplynul z dobrej práce mexického predsedníctva, ktoré urobilo všetko, čo bolo v jeho silách, aby bola konferencia úspešná.
<P>
Európska únia vykonala prácu v rámci svojich právomocí a prispela k dosiahnutému pokroku. Išlo aj o potvrdenie hranice dvoch stupňov Celzia, vytvorenie zeleného fondu na podporu prispôsobenia sa rozvojových krajín a boj proti odlesňovaniu. Rada by som zdôraznila niečo iné, o čom som tu už hovorila, a to obnovenie dôvery v mnohostranné rokovania a v možnosť dosiahnuť záväznú medzinárodnú dohodu o zmene klímy, ktorá je budúci rok v Durbane potrebná a my sa musíme usilovať o jej dosiahnutie.
<SPEAKER ID="557" NAME="Mairead McGuinness" AFFILIATION="PPE">
Vážený pán predsedajúci, ako mnohým ľuďom aj nám sa uľavilo vďaka dobrej správe. Hoci jej dôležitosť je skôr podhodnotená ako nadhodnotená, dosiahli ste pokrok pokojnou cestou, pretože sme mali nižšie očakávania.
<P>
Chcem sa venovať jednej konkrétnej otázke, a to znižovaniu emisií spôsobených odlesňovaním a poškodzovaním lesov, takzvanému programu REDD. Ide o veľmi dôležitú otázku, no mňa znepokojuje nedostatočne súdržná politika Komisie v súvislosti s touto problematikou. Komisár pre obchod sa napríklad momentálne usiluje uzavrieť dohodu s krajinami zoskupenia Mercosur, ktorej výsledkom bude zvýšená produkcia hovädzieho mäsa v týchto krajinách. Tá môže pochádzať len z odlesneného územia, čo prispeje k problému zmeny klímy.
<P>
Chcela by som naliehavo požiadať pána komisára, aby jasne odovzdal tento odkaz kolégiu komisárov a aby sa mu venoval tak, že naše konanie ako Európskej únie bude pôsobiť súdržne.
<SPEAKER ID="558" NAME="Csaba Sándor Tabajdi" AFFILIATION="S&amp;D">
(HU) Vážený pán predsedajúci, pani komisárka, dámy a páni, hoci samotný Cancún ešte nepredstavuje zlom, bez neho by sme nemali šancu dosiahnuť zlom o rok v Durbane. Blahoželám všetkým, ktorí k tomuto úspechu prispeli. Tento proces sledujem z Bruselu a z Budapešti a je obrovským úspechom, že o rok budeme mať v Durbane šancu dosiahnuť komplexnú medzinárodnú dohodu, ktorá po namáhavej práci stanoví povinné záväzky. Je dôležitým krokom správnym smerom, že rýchlo sa rozvíjajúce hospodárstva, akými sú Čína, Brazília a Južná Afrika, sa po prvý raz zaviažu k cieľu 2 °C. Napokon považujem za veľmi dôležité, že Európska únia nielenže vystupovala jednotne, ale že zmenila svoj postoj, ktorý ukázala v Kodani, a s ďalšími krajinami zaobchádzala ako s partnermi a empaticky, čo výrazne prispelo k úspešnosti konferencie v Cancúne.
<SPEAKER ID="559" NAME="Oreste Rossi" AFFILIATION="EFD">
(IT) Vážený pán predsedajúci, dámy a páni, 16. konferencia v Cancúne o zmene klímy sa aj tentoraz skončila nezáväzným kompromisom nazvaným "vyvážený balík".
<P>
Bol zriadený zelený klimatický fond, ktorý bude najrozvinutejšie krajiny od roku 2020 ročne stáť 100 miliárd USD, zatiaľ čo na financovanie "rýchleho štartu" bude okamžite vyčlenených 30 miliárd USD, z ktorých Taliansko bude musieť nájsť 410 miliónov USD.
<P>
Zároveň sa nič nežiada od najviac znečisťujúcich krajín. Naopak, samotná Čína oznámila, že do roku 2020 zdvojnásobí svoju výrobu energie, a keďže sa rozhodla ostať pri 80 % uhlíka a 20 % ďalších zdrojov energie, zdvojnásobí aj svoje emisie.
<P>
Sme presvedčení, že je neprijateľné naďalej žiadať od našich spoločností, aby prinášali obete pre spoločnosti v tretích krajinách. Je mimoriadne dôležité, aby sa na budúcoročnej konferencii COP 17 dosiahla záväzná dohoda o boji proti zmene klímy, ktorá bude obsahovať sankcie pre krajiny, ktoré stále odmietajú spolupracovať.
<SPEAKER ID="560" NAME="João Ferreira" AFFILIATION="GUE/NGL">
(PT) Vážený pán predsedajúci, podstatne nižšie očakávania, ktoré sme videli pred konferenciou v Cancúne, nemôžu byť dôvodom na prehnane optimistické diskusie v súvislosti s jej výsledkami. Tým menej by sa mala považovať za úspech. Keby boli kritériá analýzy trocha dôsledné, museli by sme uznať, že výsledky boli v súlade s očakávaniami slabé.
<P>
Kde je náhrada Kjótskeho protokolu, ktorá bola pred rokom absolútne nevyhnutná? Kde sú ciele zníženia emisií v súlade s časovými rámcami navrhnutými medzivládnym panelom pre zmenu klímy? Samotná Európska únia zostáva mimo týchto časových rámcov a cieľom Spojených štátov, ktorý si zobrali z Kodane, je zníženie o 3 až 4 % v porovnaní s úrovňami roku 1990. Kde je seriózna diskusia o neúčinnosti a zvrátenosti trhových nástrojov, akým je trh s emisiami, alebo mechanizmov flexibility, napríklad mechanizmu čistého rozvoja, horúceho vzduchu a ďalších žonglérskych trikov, ktoré slúžia skôr na otvorenie dobrých podnikateľských možností pre pár ľudí než na dosiahnutie cieľov zníženia?
<P>
Tieto otázky sme dnes nepoložili v momente, keď už uplynula jedna tretina obdobia definovaného ako rýchly štart.
<SPEAKER ID="561" NAME="RadvilMorkūnaitė-Mikulėnien" AFFILIATION="PPE">
(LT) Vážený pán predsedajúci, rada by som zablahoželala delegácii Európskeho parlamentu, členke Komisie a celej Európskej únii k jednotnému vystupovaniu v Cancúne. Minulý rok sme ľutovali výsledky z Kodane alebo, presnejšie, absenciu výsledkov. Dnes sa tešíme z Cancúnu, no moja radosť je trocha rezervovaná jednoducho preto, že by som chcela viac. Je jasné, že rokovania sú obrovskou a zložitou úlohou. Pri takom vysokom počte rozdielnych stanovísk je to skutočná výzva. Najviac ma však znepokojuje obraz tejto problematiky v spoločnosti. Spoločnosť sme naozaj nepresvedčili. Ťažkosti pri dosahovaní dohody, pod ktorou mám na mysli dosiahnutie právne záväzných opatrení, sú pre nás všetkých dôležité, no táto vec začína byť únavná. Súhlasím s pani komisárkou, že musíme splniť svoju domácu úlohu, my sami musíme dosiahnuť cieľ 20 % rozličnými prostriedkami. Samozrejme, vždy je ľahšie ukázať prstom na tých, ktorí možno nič nerobia, a povedať, že azda ani my nič nemusíme robiť. Napriek tomu, čo ste povedali - že sa nám podarilo niečo dosiahnuť -, by som sa aj tak rada opýtala, či by ste naozaj v Cancúne neočakávali trochu lepší výsledok.
<SPEAKER ID="562" NAME="Vittorio Prodi" AFFILIATION="S&amp;D">
(IT) Vážený pán predsedajúci, dámy a páni, som vďačný pani komisárke a celej delegácii EÚ, ktorá prispela k udržaniu tohto procesu pri živote. Nevyriešili sme však skutočné problémy. Po prvé, musíme dať vyhláseniu z Bali politický výraz - najmä čo sa týka problematiky, ktorú sme už v Parlamente nazvali klimatickou spravodlivosťou -, a musíme zovšeobecniť a zjednodušiť systém obchodovania s emisiami, pretože je nemysliteľné, aby sme mali trhový mechanizmus, v rámci ktorého sa polovica emisných kvót poskytuje zadarmo.
<P>
Po druhé by som chcel zdôrazniť potrebu presadzovať nástroje na monitorovanie, vykazovanie a overovanie, najmä nástroje radu služieb globálneho monitorovania pre životné prostredie a bezpečnosť (GMES) a družíc, ktoré v tejto oblasti poskytnú absolútne nevyhnutné údaje.
<SPEAKER ID="563" NAME="Connie Hedegaard">
členka Komisie. - Vážený pán predsedajúci, najprv chcem veľmi pekne poďakovať za mnohé príjemné poznámky vrátane poznámok pána Chrisa Daviesa, hoci o futbale viem ešte menej než on, takže som myšlienku nezachytila, no verím, že bola pozitívna.
<P>
Mnohí položili otázku v súvislosti s 30 %. Ako sa nám darí, ako postupujeme a pani Linda McAvanová sa pýtala, aké sú vyhliadky. Myslím si, že tu všetci viete, ako teraz postupujeme. Momentálne robíme analýzu jednotlivých členských štátov: aké sú problémy, aké sú úlohy, aké sú prínosy, čo sa dá robiť. Potom budeme diskutovať aj o nízkouhlíkovej stratégii do roku 2050, ktorú predstavíme do marca - vrátane cieľa do roku 2030, ako som už uviedla, lebo síce vieme, kam sa dostaneme do roku 2050, no je veľmi jasné aj to, že pôjde aj o isté kompromisy. Čím menej dosiahneme do roku 2020, tým viac budeme musieť urobiť potom a tým pravdepodobnejšie je, že to bude drahé.
<P>
O takýchto veciach tu chceme diskutovať na jar a som rada, že stále viac členských štátov o tom diskutuje medzi sebou a prichádzajú aj so signálmi svojich názorov na vec.
<P>
Pán Chris Davies sa pýtal na rok 2050, 50 % a niektoré ďalšie veci, ktoré tam neboli. Touto problematikou sa intenzívne zaoberala špeciálna skupina, kde niektorí ministri diskutovali o spoločnej vízii. Švédsky minister bol jedným z dvoch ministrov, ktorí túto skupinu viedli, a ja môžem s istotou vyhlásiť, že Európa sa veľmi usilovala pohnúť týmito vecami. Všetci viete, prečo je to ťažké dosiahnuť. To je však jedna z tém, ktorými sa stále musíme zaoberať na ceste vpred smerom do Južnej Afriky. Bude to musieť byť súčasťou programu.
<P>
Pani del Castillová spomenula, že Cancún si zobral ponaučenie z Kodane. Povedala by som, že áno, no najviac asi v tom zmysle, že ľudia si v priebehu posledných 24 hodín uvedomili, že ak nepreukážu vôľu uzavrieť kompromis, bude existovať reálne nebezpečenstvo, že sa nič neurobí a že celý proces uviazne na mŕtvom bode. Tento argument nebol len taktický, ale bola to skutočná vec v sále, kde ľudia vedeli, že by to pre mnohých z nich pravdepodobne bola posledná šanca zachrániť jediný proces, počas ktorého si všetci sadli za rokovací stôl. Tlak bol dosť silný, pretože skúsenosť z Kodane ukázala nevyhnutnosť politickej vôle v Mexiku.
<P>
Mohli by ste sa opýtať, čo presne bude EÚ robiť v rámci úsilia o dohodu v Durbane. Povedala by som, že budeme robiť to isté ako minulý rok, keď sme naozaj vykonali veľa podpornej práce, veľa sme aktívne mysleli a veľa sme rozmýšľali aj o tom, kde by sa mohla dohoda dosiahnuť. Tí z vás, ktorí pri tom boli, vedia aj to, že za mnohé texty a vstupy sme vo veľkej miere vďačili aj európskym odborníkom a európskym príspevkom. Presne to isté by sme mali robiť v nadchádzajúcom roku. Mali by sme stavať aj na tom, čo sme dosiahli v cartagenskom procese, v ktorom sa chce 25 krajín - rozvojových a rovnako aj rozvinutých - skutočne pohnúť vpred. Budeme pokračovať v tejto práci. V Cancúne nám tento proces veľmi pomohol, lebo sme veľa vecí koordinovali v rámci jednotlivých regionálnych skupín. To bude jedna z prvých vecí. Pokúsime sa spojiť ľudí v cartagenskej skupine a pracovať s nimi, ako aj s mnohými ďalšími.
<P>
Potom tu bola otázka týkajúca sa zmluvy, ktorá by mala nahradiť Kjótsky protokol. Zatiaľ ju nemáme, lebo svet sa na nej nezhodol, no určite to nespôsobila Európska únia. Opätovne by som chcela uviesť, že keby Európska únia nenaznačila svoju ochotu prijať druhé záväzné obdobie a keby sme v Cancúne hovorili to isté ako ostatné strany Kjótskeho protokolu, akékoľvek vyhliadky na právne záväznú dohodu by teraz boli mŕtve.
<P>
Na záver sa pani Morkūnaitėová pýtala, či sme od Cancúnu neočakávali trocha viac, a ja by som odpovedala, že nie, naozaj nie. V posledných hodinách som si tam sadla nad kontrolný zoznam. Niekedy musíte dbať na to, aby ste sa nenechali uniesť, keď sa na niečom zúčastňujete. Myslíte si, že ak dokážete dosiahnuť isté veci, možno by ste mohli dosiahnuť aj ďalšie, o ktorých ste pred odchodom z domu vedeli, že ich nikdy nedosiahnete. Keď som sadla nad ten kontrolný zoznam, musím povedať, že išlo o zoznam vecí, ktoré sme chceli dosiahnuť. Samozrejme, vždy sú veci, ktoré nedosiahnete, no v skutočnosti sme napríklad vedeli, že druhé záväzné obdobie nedosiahneme v Cancúne, preto sme len chceli zachrániť vyhliadky na jeho dosiahnutie a naďalej stavať na tom, čo máme.
<P>
Adaptačný rámec, technologický rámec, rámec pre lesníctvo, všetky prvky kodanskej dohody, vyhliadky na dosiahnutie právne záväznej dohody, určitý zásadný pokrok v oblasti merania, vykazovania a overovania a medzinárodných konzultácií a analýzy a mnohé iné veci plus skutočnosť, že teraz všetky strany súhlasia s názorom, že nie všetci sme spoločne urobili dosť - myslím si, že keby sme pred odchodom do Cancúnu diskutovali o takomto výsledku, väčšina z vás by sa pravdepodobne zhodla na tom, že by to bol dobrý výsledok.
<P>
Posledná poznámka. Teraz musíme veľmi starostlivo popremýšľať o stratégii na ceste vpred. Mnohí z nás budú cez Vianoce a Nový rok potrebovať oddych, no hneď na začiatku budúceho roka by sme mali pokračovať v tom istom silnom dialógu medzi Radou, Komisiou a Európskym parlamentom a opäť sa navzájom stretnúť, keď už trocha popremýšľame a strávime výsledok Cancúnu. Ako som uviedla na začiatku, bude to veľmi ťažký rok, no musíme stavať na skúsenostiach, ktoré sme tu získali. Ak Európa stanoví jasnú stratégiu, budeme môcť skutočne pohnúť vecami správnym smerom, a hoci bude Durban rovnako veľkou výzvou, som si istá, že to dokážeme. Možno si len najprv potrebujeme oddýchnuť a potom sa na začiatku roku 2011 vrátiť k dialógu.
<SPEAKER ID="564" NAME="Joke Schauvliege" LANGUAGE="NL">
Vážený pán predsedajúci, pani komisárka, dámy a páni, ďakujem vám za povzbudivé slová týkajúce sa dohody dosiahnutej v Cancúne.
<P>
Všetci viete, že Cancún je pragmatický, no veľmi významný krok v klimatickej politike a v diskusii o klíme. Viete, že Rada vo svojich záveroch prijatých v októbri zachovala zásadu, že by sme napokon mali dosiahnuť celosvetovú právne záväznú dohodu. Všetci sme si však uvedomovali, že v Mexiku nebude možné dosiahnuť celosvetovú dohodu, a to bolo tiež dané vopred. Z tohto dôvodu sme sa rozhodli pre niekoľko vyvážených čiastkových dohôd. Aj sme ich dosiahli, a ako uviedla pani komisárka, z konferencie v Cancúne vyplynuli tiež body, ktoré sme považovali za dôležité na dosiahnutie tejto rovnováhy na strane Európskej únie.
<P>
Európskej únii by sme mali dať aj mandát, aby mohla zaujať veľmi jasný a transparentný postoj, ktorý bol zahrnutý do záverov Rady a tiež jednomyseľne obhajovaný. Všetci členovia Komisie a poslanci Európskeho parlamentu veľmi pozitívne prispeli k presadzovaniu tohto postoja a na strane Rady sme urobili všetko, čo bolo v našich silách, aby sme zabezpečili čo najlepšie objasňovanie tohto postoja. Niekedy bolo skutočne nevyhnutné naďalej zdôrazňovať, aký je obsah týchto záverov a aký zámer Európskej únie sa skrýva za týmto postojom.
<P>
Budovali sme mosty a v Mexiku sme zaznamenali aj množstvo pozitívnych reakcií na to, že Európska únia prevzala vedúcu úlohu a že sme sa skutočne pokúsili zblížiť niekoľko rôznych stanovísk. Túto úlohu sme zohrali dobre a myslím si, že to bolo jasné aj celému svetu.
<P>
Vážená pani komisárka, je pravda, že teraz sa musíme zamyslieť nad zopár vecami, no nič to neuberá zo skutočnosti, že teraz musíme aj veľmi rýchlo konať. Môžem vám povedať, že už budúci pondelok budeme mať v Rade výmenu názorov v súvislosti s výsledkom z Cancúnu. Myslím si tiež, že je dobre, že tu v Parlamente si už vymieňame názory na túto problematiku. Je však pravda, že naozaj musíme vypracovať stratégiu, a to čo najskôr.
<P>
Rada sa tiež rozhodla na jar pokračovať v diskusii o znížení emisií o 30 %. Požiadali sme Komisiu o vykonanie druhej previerky, aby sme zistili, čo prinesie zníženie emisií o 30 % na úrovni členských štátov, a Rada súhlasila s opätovným otvorením diskusie na jar.
<P>
Na záver by som chcela ešte raz všetkým poďakovať za spoluprácu, najmä pani komisárke Connie Hedegaardovej za veľmi príjemný a konštruktívny spôsob spolupráce a vám za úsilie, ktoré viedlo k istým vynikajúcim úspechom v Cancúne. Nebolo by to možné bez konštruktívnej spolupráce všetkých a bez toho, že by bola Európska únia schopná vtlačiť také jasné črty dohode dosiahnutej v Cancúne. Preto vám za to veľmi srdečne ďakujem.
<SPEAKER ID="565" NAME="Predsedajúci">
Rozprava sa skončila.
<P>
Písomné vyhlásenia (článok 149)
<SPEAKER ID="566" NAME="János Áder" LANGUAGE="HU">
Mnohí považujú výsledok konferencie v Cancúne o zmene klímy, ktorá sa skončila minulý týždeň, za úspech, zlom, návrat nádeje. Ja však zastávam názor, že sa nedá hovoriť o úspechu, kým nebude uzavretá právne záväzná medzinárodná dohoda ako pokračovanie Kjótskeho protokolu, ktorého platnosť sa skončí v roku 2012 - dohoda, na základe ktorej bude možné ukladať sankcie. Nijaké rozhodnutie o takejto dohode sa v Cancúne nedosiahlo. Niektoré krajiny by totiž skôr uvítali zrušenie samotného protokolu. Otázka využiteľnosti prebytku kjótskej kvóty po roku 2013, ktorý má pre Maďarsko kľúčový význam a považuje sa za národný majetok, zostane teda nevyriešená až do samitu o zmene klímy, ktorý sa v roku 2011 uskutoční v Južnej Afrike.
<P>
Stále existuje možnosť, že východoeurópskym krajinám bude neprávom a nespravodlivo odopretá odmena, ktorú by získali za splnenie skutočných záväzkov na zníženie emisií v kjótskom systéme, zatiaľ čo strany porušujúce záväzky nebudú čeliť vôbec nijakým postihom. USA a Čína, ktoré produkujú najviac emisií, navyše stále nie sú stranami Kjótskeho protokolu. Výsledky, ktoré budeme schopní dosiahnuť pri spomaľovaní globálneho otepľovania, preto budú naďalej len minimálne. Kým teda nemáme právne záväznú medzinárodnú dohodu, ktorá by dokázala potrestať zlých žiakov i odmeniť dobrých, nemôžeme v žiadnom prípade hovoriť o úspechu.
<SPEAKER ID="744" NAME="Luís Paulo Alves" LANGUAGE="PT">
Vážený pán predsedajúci, chcel by som zablahoželať predsedovi konferencie v Cancúne k transparentným rokovaniam počas takého zložitého procesu. Hoci táto dohoda mohla ísť aj ďalej, zdá sa, že momentálne je najlepšia, akú môžeme dosiahnuť. Kjótsky protokol by stále mohol byť predĺžený, čo je pozitívne. V Durbane bude v budúcom roku silný tlak vzhľadom na to, že sa bude končiť platnosť jedinej záväznej dohody v oblasti zmeny klímy. Je však veľmi dôležité, aby sa dohoda dosiahnutá v Kodani teraz stala oficiálnym dokumentom Organizácie Spojených národov, čo podporujú všetky krajiny okrem Bolívie. Som rád, že do textu boli začlenené mnohé postoje socialistov z tohto Parlamentu, napríklad vytvorenie celosvetového zeleného fondu, ktorý rozvojovým krajinám pomôže prispôsobiť sa zmene klímy a zmierniť jej účinky. Blahoželám aj všetkým krajinám, ktoré sa dohodli na zachovaní návrhu 1,5 stupňa, pričom o ambicióznejšom cieli sa bude rokovať na najbližšom samite. Je to veľmi dôležitý signál a ďalším krokom bude zabezpečiť, aby sa odrazil na cieľoch zníženia emisií CO2.
<SPEAKER ID="567" NAME="Elena Oana Antonescu" LANGUAGE="RO">
Po zdĺhavých rokovaniach sa na konferencii Organizácie Spojených národov o zmene klímy v Cancúne dosiahol pozitívny kompromis. Výsledok nie je rekordným úspechom, je to však významný krok smerom k boju proti zmene klímy. Pokrok sa dosiahol vo všetkých oblastiach, ktoré po prvý raz figurujú v dokumente OSN. Vítam prijaté rozhodnutia, lebo uľahčia napredovanie rokovaní v nadchádzajúcom období a zabezpečia dosiahnutie výrazného pokroku, najmä pokiaľ ide o prvky zamerané na rozvojové krajiny a krajiny, ktoré sú najviac vystavené dôsledkom zmeny klímy. Podporujem tiež znižovanie rozdielov medzi rozvinutými krajinami a nerozvinutými oblasťami pomocou poskytovania finančnej a technickej pomoci. Myslím si, že tento samit je veľmi dôležitým momentom, v ktorom naše rokovania pripravili pôdu na podpísanie dohody budúci rok v juhoafrickom Durbane. Chcela by som zablahoželať delegácii Európskeho parlamentu k vynaloženému úsiliu a dosiahnutému úspechu.
<SPEAKER ID="568" NAME="Ivo Belet" AFFILIATION="PPE">
písomne. - (NL) Výsledok klimatického samitu v Cancúne sotva možno popísať ako veľký úspech. Je to však lepšie ako nič. Boli podniknuté určité konkrétne kroky, napríklad v boji proti odlesňovaniu, a zriadenie klimatického fondu v hodnote 100 miliárd USD dostalo zelenú. Celá záležitosť však napreduje hrozne pomaly a únavne. Najviac zo všetkého sa to podobá na tanečný sprievod v Echternachu. Hodiny globálneho otepľovania zatiaľ pokojne tikajú.
<P>
Aká bola úloha Európy v tomto príbehu? EÚ sa určite poučila z chýb minuloročnej kodanskej konferencie. V Cancúne bola Európa v jadre rokovaní a konala ako zjednotený front. Celý svet sa obdivným pohľadom pozerá na model EÚ, pretože máme najpokrokovejšie a najzáväznejšie dohody. Pokiaľ ide o klímu, Európa je vzorom.
<P>
V nadchádzajúcich rokoch sa musíme pevne držať tejto vedúcej úlohy. Pozitívnym spôsobom nás jednoznačne odlišuje takmer od všetkých ostatných svetadielov. Je to obrovské plus z hľadiska nášho imidžu a zároveň to prináša významné hospodárske a sociálne výhody.
<SPEAKER ID="569" NAME="Maria Da Graça Carvalho" LANGUAGE="PT">
Vážený pán predsedajúci, medzinárodné rokovania o klíme sledujem už 15 rokov a zvlášť ma tešia dohody dosiahnuté v Cancúne. Prijaté rozhodnutia predstavujú skutočný pokrok v rokovaniach. Hlavné prvky kodanskej dohody sú teraz pod záštitou OSN. Organizácia Spojených národov získala späť dôveryhodnosť ako fórum na vypracovanie mnohostranných klimatických dohôd. Mexiko zorganizovalo participatívnu a transparentnú konferenciu. EÚ zohrala vedúcu úlohu. Rada by som zdôraznila účinné riadenie úloh zo strany Európskej komisie a belgického predsedníctva. Nastal významný pokrok z hľadiska technológie, lesov a prispôsobenia sa. Vítam predovšetkým vytvorenie klimatického fondu. Na základe výsledkov z Cancúnu budeme musieť tvrdo pracovať, aby bola konferencia v Durbane v roku 2011 úspešná.
<SPEAKER ID="570" NAME="Eija-Riitta Korhola" LANGUAGE="FI">
Konferencia v Cancúne bola označená za úspešnú a toto slovo je vybraté správne vzhľadom na to, že sa od nej nič neočakávalo. Pre EÚ je však dôležité, aby sme pomenovali skutočnosti: nič nerozvírilo situáciu v oblasti znižovania emisií a neprijali sa záväzky na ich pokles. Nemáme vo výhľade celosvetovú dohodu a nemáme žiadnu príčinu na sprísnenie vlastného jednostranného cieľa EÚ znížiť ich z 20 % na 30 %.
<P>
V Cancúne sa delegácia Parlamentu stretla s pánom Achimom Steinerom, výkonným riaditeľom Programu Organizácie Spojených národov pre životné prostredie, ktorý pri všetkej vážnosti uviedol, že Európa má úžitok len z cieľa 20 %: jednoznačne nás podporil a zlepšil našu konkurencieschopnosť. Preto podporil myšlienku ďalšieho sprísnenia tohto cieľa.
<P>
Teraz by som rada vyzvala všetky spoločnosti zúčastňujúce sa na celosvetovom obchode, o ktorých som presvedčená, že sú vystavené úniku uhlíka, aby pánovi Achimovi Steinerovi a ďalším podobným vplyvným vedúcim predstaviteľom organizácií povedali o finančnej realite, ktorej čelia. Ukážte im čísla súvisiace s priamym a nepriamym rastom nákladov v dôsledku obchodovania s emisiami, ak so systémom nesúhlasíte.
<P>
Pokiaľ ide o európskych občanov a pracovníkov, nie je správne, ak osoby prijímajúce kľúčové rozhodnutia alebo dokonca Komisia, od ktorej pán Steiner pravdepodobne získal túto informáciu, žili v bájnom svete, v ktorom sa im nohy nedotýkajú zeme.
<P>
Úspešnosť Cancúnu spočíva v záchrane politickej hrdosti. Dohodlo sa, že sa prijme dohoda. Uvedomujeme si, že publicita klimatickej otázky klesá a zmena klímy sa stáva bežnou každodennou záležitosťou. Prestáva byť stredobodom záujmu a možno je to dobre. Vráťme sa k rozumnej komplexnej politike ochrany životného prostredia.
