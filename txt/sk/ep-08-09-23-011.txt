<CHAPTER ID="011">
Monitorovací a informačný systém Spoločenstva pre lodnú dopravu - Vyšetrovanie nehôd v sektore námornej dopravy - Zodpovednosť osobných dopravcov v lodnej preprave po mori v prípade nehôd - Štátna prístavná kontrola (prepracované znenie) - Organizácie vykonávajúce inšpekcie a prehliadky lodí (prepracované znenie) - Organizácie vykonávajúce inšpekcie a prehliadky lodí (prepracované znenie) (pokračovanie rozpravy) 
<SPEAKER ID="282" NAME="Gilles Savary" LANGUAGE="FR">
Vážený pán predsedajúci, keďže som sa stal tieňovým spravodajcom, keď Rada zmietla zo stola moju správu, mám na svoj príspevok len dve minúty. Pôjdem teda k jadru veci a hneď poviem, že tieto slová nie sú určené francúzskemu predsedníctvu, ktoré nás podporuje, ani pánovi komisárovi, ktorý nás tiež podporuje, ale Rade. Patria tiež mojim kolegom, aby som im vyjadril svoju vďaku za solidaritu a aby som povedal, že nehody tankerov Erika a Prestige boli veľmi zlými skúsenosťami. Členské štáty Európu obvinili, že vo vzťahu k nim neurobila dosť.
<P>
Vďaka komisárovi Barrotovi sa dnes pokúšame vytvoriť úplne od začiatku európsky priestor námornej dopravy hodný rešpektu. Jedným z opatrení, ktoré navrhujeme, je občianskoprávna zodpovednosť a finančné záruky vlastníkov lodí. Čo to znamená? Znamená to, že zaistíme prinajmenšom to, aby všetky lode boli poistené solventnými poisťovacími spoločnosťami proti škodám, ktoré spôsobia, a to aspoň v rámci dohovorov IMO. V La Rochelle ma potešilo, keď som videl, ako sa členské štáty, ktoré sa k IMO nepripojili, naraz stávajú horlivými zástancami tejto organizácie.
<P>
Odporúčam im, aby ratifikovali dohovory IMO a začali dohovorom o chemických látkach. Už dnes alebo zajtra ráno sa môže vyskytnúť chemické riziko alebo chemická nehoda. To by nás vrátilo späť do čias tankera Exxon Valdez. Prakticky žiadny členský štát neprijal právny záväzok voči IMO, čo sa týka chemického rizika. To je prvá vec.
<P>
Druhá vec je vytvorenie záručného a poistného certifikátu pre európsky priestor námornej dopravy. Potrebujeme dôveru v Európu. Keď napreduje Európa, napreduje aj svet. Ukázalo sa to najmä v prípade čiernej listiny leteckých spoločností. Dámy a páni, nedávno som bol na sympóziu zaoberajúcom sa otázkou, či je stále možné, aby sa zopakovala nehoda typu Erika. Skutočne je a stalo sa to na Čiernom mori 11. novembra 2007, keď sa v Kerčskej úžine potopilo päť lodí s bezcennými poistnými zmluvami.
<P>
Pevne verím, že sa táto situácia musí riešiť, a preto si myslím, pán úradujúci predseda, že ak je Parlament proti, nie je to vecou hrdosti. Ide o verejné zdravie a verejný záujem. Nikdy na seba nevezmeme vinu za nedbalosť členských štátov, ak nesplnia svoju časť povinností. Spolieham na vás.
<SPEAKER ID="283" NAME="Anne E. Jensen">
v mene skupiny ALDE. - (DA) Vážený pán predsedajúci, pán úradujúci predseda Rady, pán komisár, podobne ako pán spravodajca, aj ja dúfam, že sme blízko prijatia tejto dôležitej legislatívy. Čudujem sa, že Rade trvalo tak dlho, kým prišla so spoločnou pozíciou vo vzťahu k siedmim smerniciam, ktoré majú zabrániť haváriám znečisťujúcim more a zvýšiť pripravenosť, keď sa stane niečo nečakaného.
<P>
Je poľutovaniahodné, že sme sa tak dlho nepohli z miesta pri dvoch smerniciach týkajúcich sa povinností vlajkových štátov a občianskoprávnej zodpovednosti záchranárov. Aj to sa podľa môjho názoru musí začleniť do celkového balíka. Niekoľko mojich kolegov už povedalo, a ja s nimi súhlasím, že francúzske predsedníctvo sa vytrvalo snaží nájsť riešenie, za čo mu v mene Skupiny Aliancie liberálov a demokratov za Európu (ALDE) chcem poďakovať. Dúfajme, že toto úsilie bude korunované úspechom.
<P>
Všetci, samozrejme, súhlasíme s tým, že lodná doprava je globálne odvetvie, takže legislatíva, ktorú prijímame, musí byť kompatibilná s medzinárodnými námornými dohodami uzavretými pod patronátom IMO a v súlade s Parížskym memorandom o porozumení o prístavnej štátnej kontrole. Parlament toto všetko podporil. Tretím balíkom o námornej bezpečnosti chceme dosiahnuť to, aby sa plávajúce rakvy stali v európskych vodách minulosťou. Musíme mať účinnejšie sledovanie námornej dopravy, kvalitnejšiu kontrolu lodí a lepšiu výmenu skúseností zo situácií, predstavujúcich riziko nehody.
<P>
Otázka prístavov je jadrom sporu medzi Parlamentom a Radou. Ja sama bývam blízko prístavu, ktorý bol určený ako prístav útočišťa, a musím jednoznačne vyjadriť svoju podporu požiadavke Parlamentu, aby prístavy útočišťa boli chránené pred ďalšou nepríjemnou záťažou v prípade, že je do nich odtiahnutá loď, z ktorej uniká nafta. Je dôležité zabezpečiť, aby finančné bremeno súvisiace s akýmikoľvek následnými čistiacimi prácami neniesli malé miestne komunity.
<P>
Chcela by som najmä poukázať na dve smernice, ktorými som sa zaoberala ako spravodajkyňa za svoju skupinu, konkrétne smernicu o prístavnej štátnej kontrole a smernicu o vyšetrovaní nehôd. Čo sa týka smernice o prístavnej štátnej kontrole, rysuje sa zhoda na princípoch navrhovaných Komisiou, konkrétne že všetky lode musia byť podrobené kontrole a lode v zlom stave musia byť podrobené obzvlášť dôkladnej kontrole. Prístavná štátna kontrola musí spĺňať vhodnú normu, aby kontroly boli jednotné vo všetkých prístavoch EU. Tomu však ešte stále bráni niekoľko prekážok. Rada neodsúhlasila kontrolu lodí v prístave a ani jej postoj voči odmietnutiu vstupu najhorším lodiam nie je tak pevný, ako postoj Parlamentu. Skupina ALDE plne podporuje pozíciu pani spravodajkyne Vlastovej a je za opätovné začlenenie mnohých návrhov z prvého čítania.
<P>
Parlament a Rada sa ešte stále nedohodli na niektorých bodoch týkajúcich sa smernice o vyšetrovaní nehôd. Vyšetrovanie nehôd a informovanie o jeho výsledkoch by malo zabrániť tomu, aby sa podobné nehody opakovali. Ak sa už nehoda predsa len stane, musíme sa z nej poučiť a čo najviac ľudí si musí navzájom vymeniť svoje skúsenosti. Tak ako v letectve sa musí zaistiť, že všetky zúčastnené strany opíšu priebeh nehody čo najotvorenejšie a najpravdivejšie. Svedecká výpoveď pri vyšetrovaní sa nesmie dávať do priamej súvislosti s akýmkoľvek obvinením, pretože v takom prípade musí mať obvinený počas vypočúvania zabezpečené príslušné práva. Dosiahnuť v tom rovnováhu je veľmi ťažké a v prvom návrhu Parlamentu sú niektoré návrhy, ktoré Rada neprijala a ktoré sme doň preto znovu zahrnuli. Hlavným predmetom sporu však je otázka, ktoré typy nehôd by mali byť pokryté. Rada chce zahrnúť len tie najzávažnejšie nehody, ale rovnako cenné môžu byť aj informácie o menších nehodách alebo dokonca prípadoch, keď sa nehode na poslednú chvíľu podarilo zabrániť. Rada chce okrem toho priznať rovnaké postavenie paralelnému vyšetrovaniu prebiehajúcemu v niekoľkých krajinách, kým my chceme mať jasnejšie stanovené, ktoré vyšetrovanie sa bude považovať za oficiálne. Za každú cenu sa musíme vyhnúť politizovaniu nehôd a snahe orgánov zbaviť sa zodpovednosti a ovplyvňovať výsledok vyšetrovania.
<P>
Skupina ALDE tak bezvýhradne podporuje návrh pána Kohlíčka na opätovné prerokovanie návrhu z prvého čítania.
<SPEAKER ID="284" NAME="Roberts Zīle" LANGUAGE="LV">
Vážený pán predsedajúci, pán komisár, v prvom rade by som rád vyjadril svoje uznanie spravodajcom tomto balíka za to, že pokračujú v dôslednom prístupe k tejto nesmierne dôležitej námornej legislatíve. Zároveň by som chcel vysloviť obavy mojej skupiny, pokiaľ ide o dva body v správe pani Vlastovej o štátnej prístavnej kontrole. Predovšetkým sa nám zdá, že pokiaľ ide o malé krajiny s malými flotilami, odôvodnenie 13 bolo omnoho lepšie vyjadrené v spoločnom stanovisku, ako v terajšej verzii navrhnutej výborom Parlamentu. V pôvodnej verzii je uvedené, že členské štáty by sa mali pokúšať o preskúmanie metódy vypracovania bieleho, sivého a čierneho zoznamu vlajkových štátov v rámci Parížskeho memoranda o porozumení, aby sa zabezpečila jeho spravodlivosť najmä vo vzťahu k štátom s malými flotilami.
<P>
Konkrétne, ak sa berie do úvahy len matematický prístup, potom je pre štát s malou flotilou zloženou len z niekoľkých lodí, ktorý je zaradený do sivej oblasti všetkých týchto zoznamov, veľmi zložité, aby sa z tejto oblasti dostal preč. Aký majú lode dôvod, aby sa stali súčasťou sivého zoznamu flotíl, ak v tom prípade nedokážu zlepšiť matematický pomer? Domnievam sa, že spoločná pozícia Rady malo omnoho objektívnejší prístup k členským štátom EÚ s malými flotilami. To isté platí aj vo vzťahu k neobmedzenému zamietnutiu prístupu, pri ktorom mal byť rozdiel medzi štátmi na sivom zozname a štátmi na čiernom zozname. Druhým bodom je moje presvedčenie, že spoločná pozícia Rady mala objektívnejší názor aj s ohľadom na možnosti výnimiek v prípade potreby vykonať inšpekcie. Predovšetkým ak sa vykonávajú v noci, v krátkom čase a tiež veľmi ďaleko od pobrežia. V takom prípade nie je možné vykonať inšpekcie vysokej kvality v štátoch, v ktorých sú kruté zimy a severné moria. Preto vás v tomto prípade žiadam, aby ste v tejto záležitosti podporili stanovisko prijaté v spoločnej pozícii Rady.
<SPEAKER ID="285" NAME="Michael Cramer" LANGUAGE="DE">
Vážený pán predsedajúci, úradujúci predseda Rady, podpredsedníčka Komisie, dámy a páni, Európu šokovali katastrofy spojené s menami Estonia, Erika a Prestige. EÚ preto musí zlepšiť námornú bezpečnosť rýchlo, účinne a spoľahlivo.
<P>
V minulosti prišlo o život mnoho námorníkov a cestujúcich, pretože bezpečnostné nariadenia a opatrenia neboli dostatočné. Okrem toho, takéto typy nehôd spôsobili hrozné ekologické katastrofy na pobrežiach Atlantického oceánu, Stredozemného a Čierneho mora. Ekologické škody boli nesmierne a náklady museli znášať daňovníci, nie znečisťovatelia. Národné záujmy nesmú odďaľovať zámer Európskej únie prijať potrebnú záväznú celoeurópsku a cezhraničnú legislatívu.
<P>
Hlavne Rada by to mala mať na pamäti počas blížiacich sa rokovaní, pretože je úplne nepochopiteľné, že odmietla požiadať o vyšetrovanie nezávislé orgány disponujúce všetkými skúsenosťami s nehodami týkajúcimi sa lodí. Pri nehodách týkajúcich sa lodí by nemalo byť nemožné to, čo je pri katastrofách týkajúcich sa lietadiel pravidlom.
<P>
Skupina zelených/Európska slobodná aliancia víta všetkých sedem legislatívnych návrhov Komisie, a preto podporujeme odporúčania spravodajcu vo veci piatich spoločných stanovísk vrátane rozdelenia a oddeleného hlasovania o odporúčaniach správy pána Costu o vnútrozemskej vodnej doprave. Platí to aj pre správu pána Sterckxa o prístavoch útočišťa.
<P>
Pre nás sú veľmi dôležité konkrétne opatrenia, ako napríklad prístavy útočišťa, transparentnosť a zodpovednosť. Pre námornú bezpečnosť je nevyhnutné, aby sme ponechali námorný balík ako celok. Žiadame Radu EÚ pre dopravu, telekomunikácie a energetiku, aby v priebehu nasledujúcich pár týždňov pohotovo prijala spoločnú pozíciu k dvom otvoreným témam zodpovednosti vlastníkov lodí a povinností prístavných štátov, aby mohol byť balík konečne prijatý ako celok.
<P>
Skutočnosť, že tieto konkrétne členské štáty chcú zablokovať európske dohody odvolaním sa na medzinárodné nariadenia IMO (Medzinárodná námorná organizácia), hoci oni samotné ich ešte netransponovali do vnútroštátnych zákonov, je čistý nezmysel. V EÚ sa musí prijať rozhodnutie skôr, ako Európou otrasie ďalšia lodná katastrofa.
<SPEAKER ID="287" NAME="Erik Meijer">
v mene skupiny GUE/NGL. - (NL) Vážená pani predsedajúca, sloboda podnikania v lodnej doprave môže viesť k nebezpečnému zneužívaniu. Podnikatelia snažiaci sa udržať svoje náklady na čo najnižšej úrovni môžu byť v pokušení prevádzkovať lode, ktoré sú staré a nebezpečné. Tie predstavujú nebezpečenstvo pre posádku a ostatných, ako aj potenciálne vážnu hrozbu pre životné prostredie. K zneužívaniu vedú aj zlé pracovné podmienky, ktoré boli umožnené voľbou registrovať sa pod inou vlajkou, ako je vlajka vlastného štátu vlastníka a skutočná prevádzková základňa. Prevádzkové náklady je možné znížiť aj vyhodením odpadu vytvoreného na lodi a zvyškov nákladu do mora počas cesty.
<P>
Ako riešenie všetkých týchto zneužívaní musí byť možné definitívne nariadiť zákaz pre lode zákerných podnikateľov vo všetkých európskych prístavoch a tiež v kotviskách mimo prístavov. Na zistenie toho, čo nie je v poriadku, je nutné vykonať dostatočný počet inšpekcií. Nevyhnutný je prísny súlad s povinnosťami prístavných štátov zahrnutými v Dohovore Medzinárodnej organizácie práce o pracovných normách v námornej doprave. Musí sa dodržiavať zásada "znečisťovateľ platí" a všetky pravidlá musia platiť aj v noci.
<P>
Všetky pokusy Rady zaobchádzať s takýmito podnikateľmi miernejšie ako chcel Parlament v prvom čítaní, by mali neprijateľné dôsledky. Rada zamietla prevažnú väčšinu z 23 pozmeňujúcich a doplňujúcich návrhov Parlamentu týkajúcich sa vyšetrovania lodných nehôd, čo by mohlo ohroziť nezávislosť vyšetrovania. Rada uplatnila obmedzenie aj v prípade ochrany cestujúcich na palube lodí tým, že zamietla súlad s Aténskym dohovorom z roku 2003.
<P>
Spoločná pozícia z júna 2008 obmedzila zodpovednosť a povinnosť informovať. Rada nepodporuje návrhy Komisie a Parlamentu v oblasti nehôd na mori, ktoré sa snažia o zaistenie toho, aby boli lode v núdzi vždy včas prijaté do prístavu útočišťa a aby bola posádka chránená pred trestom za nedbalosť, za ktorú nie je zodpovedná. Všetky nebezpečné situácie a zneužitia musia byť z lodnej dopravy čo najskôr odstránené. Z tohto dôvodu je dôležité, aby sa Parlament aj v druhom čítaní držal predtým zvoleného postoja voči Rade.
<SPEAKER ID="288" NAME="Johannes Blokland">
v mene skupiny IND/DEM. - (NL) Vážená pani predsedajúca, dnes je to druhýkrát, čo na plenárnom zasadnutí diskutujeme o balíku Erika III. Hoci je škoda, že nám chýbajú ešte dva návrhy, som spokojný s obsahom balíka v jeho terajšej podobe a spravodajcom som vďačný za ich prácu.
<P>
Avšak s jednou časťou balíka nie som spokojný. Do správy pána Costu o zodpovednosti osobných prepravcov si našli cestu dve časti, ktoré zaistia uvalenie rovnakej úrovne zodpovednosti na osobných prepravcov po vnútrozemských vodných trasách, aké sú uvalené na osobných prepravcov na šírom mori. To je úplne nežiaduce.
<P>
V prvom rade, nie je to potrebné. Nie sú známe takmer žiadne prípady nehôd týkajúcich sa osobnej dopravy po vnútrozemských vodných trasách. Okrem toho tieto dve časti by pre veľké množstvo osobných prepravcov po vnútrozemských vodných trasách znamenali ukončenie činnosti, pretože by si nemohli dovoliť pridružené prehnané poistenie. Predpokladám, že by ich nikto nepoistil až na takúto úroveň zodpovednosti. Napokon, hovoríme o menších podnikoch, ktoré prepravujú nanajvýš desiatky cestujúcich a ktorých obraty nie sú také obrovské. Zdá sa mi absolútne jasné a logické, že rovnaká úroveň zodpovednosti, aká je uložená veľkým prepravcom prepravujúcim po mori tisícky cestujúcich, by nemala byť uložená týmto prepravcom. Nesmieme zo seba urobiť terč posmechu pre pridelenie závratnej a nesmierne drahej úrovne zodpovednosti na osobných prepravcov po vnútrozemských vodných trasách.
<P>
Navyše stále som nesmierne smutný kvôli tomu, ako si tieto dve časti našli ešte raz cestu do textu. Predseda Výboru pre dopravu a cestovný ruch nemal nikdy uvedené pozmeňujúce a doplňujúce návrhy vyhlásiť za prijateľné, pretože v tejto veci už bola medzi Radou a Parlamentom dohoda pri prvom čítaní. Z týchto dôvodov som žiadal hlasovanie o častiach 9 a 20 podľa mien. Dúfam a očakávam, že mnohí z mojich kolegov ma pri zamietnutí týchto častí podporia.
<SPEAKER ID="289" NAME="Ioannis Kasoulides" AFFILIATION="PPE-DE">
(EL) Vážená pani predsedajúca, dovoľte mi spomenúť správu pána Sterckxa o monitorovacom systéme pre lodnú dopravu a zablahoželať pánovi Sterckxovi aj predsedníctvu Rady k priaznivému pokroku, ktorý sa dosiahol počas konzultácií. V tomto druhom čítaní je pre mňa najdôležitejším bodom vytvorenie rezervy pre plavidlá v núdzi, aby boli prijaté vo vyhradených prístavoch útočišťa.
<P>
Mnoho nehôd, ktoré spôsobili ekologické pohromy, mohlo skončiť celkom inak, ak by im bolo v pravej chvíli ponúknuté vhodné útočište.
<P>
Na jednej strane, na dosiahnutie dohody s Radou bolo potrebné vytvoriť nezávislý výbor, ktorý by rozhodol o miestach vyhradených ako útočištia. Na druhej strane, bolo nutné dohodnúť sa na uspokojivom systéme odškodnenia pre prístavy útočišťa v prípade akýchkoľvek následkov. Samozrejmou podmienkou je tu rozumná dohoda. Pokiaľ ide o automatický identifikačný systém (AIS) v rámci siete SafeSeaNet, aj tu bol vývoj priaznivý.
<P>
Na záver mi dovoľte zopakovať, že v niektorých členských štátoch lodná doprava značne prispieva k tvorbe HDP. Ako priemyselné odvetvie má celosvetový vplyv. Z tohto dôvodu sa musia snahy EÚ vytvoriť z morí bezpečné prostredie pre ľudí a pre ekologický systém vzťahovať na každého, nielen na plavidlá EÚ. Nespravodlivá hospodárska súťaž by nemala byť na účet európskej lodnej dopravy.
<SPEAKER ID="290" NAME="Emanuel Jardim Fernandes" AFFILIATION="PSE">
(PT) Vážená pani predsedajúca, pán komisár, dámy a páni, ako tieňový spravodajca správy, ktorú predkladá pán Costa, a ako spravodajca správy "vlajkový štát", by som sa rád vyjadril k občianskoprávnej zodpovednosti osobných prepravcov a k balíku ako celku.
<P>
Pokiaľ ide o správu pána Costu, mojím zameraním bolo posilnenie práv cestujúcich v prípade nešťastí alebo nehôd, poskytnutie záruky na primerané finančné odškodnenie a včasná podpora na zmiernenie následkov nehôd na mori alebo na vnútrozemských vodných trasách, kde plavby po mori často končia. A tiež zvýšenie množstva informácií poskytnutých cestujúcim. Preto som súhlasil s ponechaním týchto návrhov do druhého čítania.
<P>
Vážená pani predsedajúca, dámy a páni, pokiaľ ide o balík, dovolím si tvrdiť, že každá z týchto správ trvá na svojom a každá určite prináša pridanú hodnotu. Stále sa domnievam, že balík ako celok vrátane oblasti, pre ktorú som bol spravodajcom - o povinnostiach vlajkových štátov - prináša pre námornú bezpečnosť dodatočnú pridanú hodnotu. Vedie ma to k tomu, aby som požiadal Radu, Komisiu a každého o prísľub vo veci prijatia balíka. Okrem toho, do svojho poďakovania musím skutočne zahrnúť aj francúzske predsedníctvo za jeho snahy vyplývajúce zo slovinského predsedníctva, aby v tejto oblasti nastal pokrok.
<P>
Dámy a páni, domnievam sa, že námornú bezpečnosť podporíme jedine prostredníctvom uceleného balíka. V tejto súvislosti by som rád využil príležitosť zablahoželať všetkým spravodajcom. Pokiaľ sa na balík nepozeráme ako na celok, odídeme odtiaľto s "obmedzenou reakciou", pretože jediným spôsobom, ako zabrániť tomu, aby sa v blízkej budúcnosti opäť prihodila ďalšia "Erika" alebo "Prestige", je prijať balík ako celok. Je to jediný prístup, pomocou ktorého dokážeme efektívne zabezpečiť námornú bezpečnosť.
<SPEAKER ID="291" NAME="Ian Hudghton" AFFILIATION="Verts/ALE">
Vážená pani predsedajúca, zastupujem Škótsko, národ s dlhou námornou históriou a národ s nesmiernym potenciálom pre jej budúcnosť.
<P>
Škótsko je geograficky veľmi dobre situované na to, aby sa rozvíjalo ako centrum námornej dopravy medzi Európou a zvyškom sveta. Máme významnú príležitosť na rozvoj dodatočných krátkych morských trás pre osobnú aj nákladnú prepravu. Keďže sme mali svoj vlastný podiel na vážnych nehodách týkajúcich sa lodnej dopravy v škótskych vodách, zvýšenie bezpečnosti je pre nás preto veľmi dôležité.
<P>
Samozrejme, preprava nebezpečných materiálov musí byť transparentne deklarovaná a náležite kontrolovaná. Posádky by mali mať právo, aby sa s nimi zaobchádzalo spravodlivo s primeraným ohľadom na ich bezpečnosť. Musíme si vziať ponaučenie z predchádzajúcich nedostatkov a zaistiť, aby sa v prípade nehôd vykonali nezávislé vyšetrovania.
<P>
Škótska vláda nedávno oznámila, že nový prevádzkovateľ znovu obnoví prepravnú službu medzi Rosyth a Zeebrugge. Chcel by som dúfať, že ak presunieme dopravu z ciest na more, Európska únia dokáže aktívnejšie pomôcť v rozvoji takýchto prepravných trás.
<SPEAKER ID="292" NAME="Georgios Toussas" AFFILIATION="GUE/NGL">
(EL) Vážená pani predsedajúca, legislatívny balík Erika III o námornej bezpečnosti prichádza v ťaživej kombinácii so všeobecnejšou neobľúbenou politikou EÚ, uplatnením konkurencieschopnosti a zvýšením ziskov zarobených vlastníkmi lodí a celkovo monopolnými skupinami EÚ. Balíku sa nedarí riešiť skutočne sa zhoršujúce problémy bezpečnosti ľudského života na mori a ochrany životného prostredia.
<P>
Rada odmietla prijatie aj celkom neprimeraných návrhov predložených Komisiou a Európskym parlamentom, ktoré nezodpovedajú skutočným potrebám. Rada tým, že vyhovela objednávkam a dopytom nekontrolovaného kapitalistického čierneho obchodu vlastníkov lodí, odporuje aj tým najzákladnejším opatreniam na ochranu životného prostredia a ľudského života na mori.
<P>
Rada sa pokúša zničiť každé pozitívne opatrenie a navrhnuté opatrenia systematicky odstraňuje. Nepripúšťa nič, čo by mohlo mať najmenší vplyv na výnosnosť spoločností, alebo zaviesť najmenšie obmedzenie nezodpovednosti vlastníkov. To je dôvodom, prečo zamietla dokonca aj nedostatočné návrhy, ktoré vlajkovým štátom stanovujú zodpovednosti a inšpekčné povinnosti a vlastníkom lodí občianskoprávnu zodpovednosť a finančné záruky.
<P>
Vážnym problémom je uzákonenie občianskoprávnej zodpovednosti vlastníkov lodí odškodniť obete námorných nehôd v súlade s protokolom z roku 2002 k Aténskemu dohovoru IMO, ktorý vlády členských štátov EÚ odmietajú ratifikovať.
<P>
Ešte aj dnes sme boli svedkami pokusov o zrušenie platnosti príslušného návrhu predloženého spravodajcom, pánom Costom, o potrebe rozšíriť túto zodpovednosť na vlastníkov lodí a obchodníkov pre všetky kategórie lodí vo vnútroštátnej a medzinárodnej doprave po mori a doprave po vnútrozemských vodných trasách.
<SPEAKER ID="293" NAME="Derek Roland Clark" AFFILIATION="IND/DEM">
Vážená pani predsedajúca, čo je to: most cez nepokojné vody? Pre Spojené kráľovstvo to boli pokojné vody, kým nezačala fungovať CFP (Spoločná politika rybného hospodárstva) a takmer nezničila naše rybné hospodárstvo. Teraz chcete zničiť náš námorný obchod.
<P>
Ako sa zdá, správy pána Sterckxa a pani Vlastovej sú zamerané len na použitie automatického identifikačného systému so satelitným navigačným systémom Galileo na zaznamenávanie pohybu lodí vo vodách EÚ. To je špionáž pohybu každej lode vo vodách Spojeného kráľovstva, v našich prístavoch a lodí kotviacich na mori bez ohľadu na národnosť.
<P>
Podrobnosti budú napojené na výpočtové stredisko EÚ, ktoré je, rovnako ako akákoľvek iná databáza, náchylné na zlyhania bezpečnosti. Organizácia IMO sa obáva, že informácie o lodnej doprave spolu s podrobnosťami o náklade by v nesprávnych rukách mohli ohroziť lode obchodujúce s Európou.
<P>
Zhromažďovanie údajov vedie k riadiacim systémom a plavidlá našich obchodných partnerov, predovšetkým plavidlá z nášho Spoločenstva národov, by mohli byť v obchodnej vojne EÚ vykázané. Pre národ, ktorý sa spolieha na to, že sa uživí námorným obchodom, to naozaj znamená koniec nezávislosti. EÚ rozhodne, či bude Británia jesť alebo hladovať.
<P>
Spojené kráľovstvo sa o tieto správy zaujíma najviac, pretože obchodujeme po celom svete - robíme to už po stáročia - a každý poslanec Európskeho parlamentu zo Spojeného kráľovstva zastupuje región - okrem jedného - s pobrežím. Zatiaľ ako EÚ buduje svoje ochranné obchodné bariéry, všetky členské štáty môžu hlasovať bez ohľadu na to, či majú pobrežie alebo nie.
<P>
Podporím svoju vládu, aby zamietla tento mizerný návrh. Britský námorný obchod a celosvetový námorný obchod je v ohrození byrokratov, ktorým by ste nezverili ani veslicu.
<P>
Čo je horšie, podľa pani Vlastovej bude môcť EÚ zamietnuť lodiam prístup do našich vôd. Takže EÚ by mohla rozhodnúť, či majú zahraničné vojnové lode povolenie navštíviť - možno našich priateľov a spojencov? Loď na jadrový pohon môže byť zamietnutá kvôli politickej korektnosti, čo by sa mohlo vzťahovať na jadrové ponorky Kráľovského loďstva. Teda pomohli udržať Sovietsky zväz v bezpečnej vzdialenosti a zaručili slobodu, ktorú si teraz užívate.
<P>
Lenže, ak sa bude EÚ naďalej miešať do sudov s pušným prachom, akými sú Gruzínsko alebo Ukrajina, možno budete tento druh ochrany opäť potrebovať. Akú cenu má potom politická korektnosť?
<SPEAKER ID="294" NAME="Corien Wortmann-Kool" AFFILIATION="PPE-DE">
(NL) Vážená pani predsedajúca, pán Clark, skutočne by ste si mali tento návrh dôkladne preskúmať a nielen tárať o iných záležitostiach, pretože všetko, čo tvrdíte, je nesprávne. Naozaj ste nepochopili, že sa to týka námornej bezpečnosti. Nebudem sa tým zaoberať počas mojich drahocenných dvoch minút, ale namiesto toho prejdem k skutočnému obsahu tohto balíka.
<P>
Proces vzniku tohto balíka o námornej bezpečnosti bol búrlivý. My, Európsky parlament, zámerne kladieme odpor, pretože chceme celý balík. Zrejme aj Rada kladie odpor. Som tieňovou spravodajkyňou správy o nezávislom vyšetrovaní nehôd a Rada zatiaľ prejavila menej ako ústretovosť. Ak však teraz obaja prejavíme určitú pružnosť a urobíme určité ústupky, do konca tohto roka by sme mali úspešne dosiahnuť dohodu.
<P>
Pokiaľ ide o Skupinu Európskej ľudovej strany (kresťanských demokratov) a európskych demokratov, jedným z kľúčových bodov vo veci nezávislého vyšetrovania nehôd je to, že toto vyšetrovanie musí byť skutočne nezávislé. Stanovisko Rady k tomuto bodu je v súčasnej dobe neuspokojivé. Zároveň musí niesť rozhodujúcu zodpovednosť za vyšetrovanie jeden subjekt - pretože občania pokladajú za nejasné a netransparentné, ak tri členské štáty uskutočňujú svoje vlastné vyšetrovanie. Preto je potrebný jeden subjekt nesúci rozhodujúcu zodpovednosť. Po tretie, musíme nielen vyšetrovať zriedkavé nehody, ktorým sa venuje nesmierna pozornosť médií, ale rovnako ako to vníma Skupina PPE-DE, vyšetrovať iné vážne nehody, ktoré si zasluhujú vyšetrovanie podľa základných pravidiel tejto smernice.
<P>
Na záver, súhlasím s vyjadrením pána Bloklanda k návrhu v správe pána Costa, zahrnúť do režimu zodpovednosti vnútrozemské vodné trasy. Skupina PPE-DE sa proti tomu postavila a naďalej sa proti tomu stavia. Preto by som chcela požiadať Radu, aby pevne trvala na tomto bode a dúfam, že zajtra sa nedosiahne kvalifikovaná väčšina pre pozmeňujúce a doplňujúce návrhy č. 11 a 20.
<SPEAKER ID="295" NAME="Bogusław Liberadzki" AFFILIATION="PSE">
(PL) Vážená pani predsedajúca, spomínali sme príklady katastrof - tie, ktoré sú známe v celej Európe. Som z Poľska, z krajiny, ktorá si nedávno pripomenula ďalšie výročie smrti tuctov ľudí na palube trajektu Jan Heweliusz. Bezpečnosť je nesmierne dôležitá. Je dobré, že sa na bezpečnosť pozeráme ako na súčasť balíka. Je to dobrý balík, číselne dobrý, so siedmymi nariadeniami. V tomto balíku by sa mala zohľadňovať, a aj sa zohľadňuje, bezpečnosť osôb, lodí, vôd a dokonca bezpečnosť obchodovania. V tomto smere považujem správu pána Sterckxa, ktorej som mal tú česť byť pomocným spravodajcom, za obzvlášť dobrú.
<P>
Áno, musí sa vykonávať monitorovanie lodí. Pani Wortmannová-Koolová správne tvrdí, že potrebujeme vyšetrovať príčiny potenciálnych katastrof a zabrániť tomu, aby sa stali. Okrem toho zastávam názor, že pri plavbách by sme si mali spomenúť na situáciu v letectve. Inými slovami, vyšetrovať situácie, pri ktorých takmer došlo ku kolízii, pretože by sme mohli lepšie pochopiť mechanizmy a príčiny výskytu nebezpečenstiev.
<P>
Nerozumiem a ani zďaleka nemôžem súhlasiť so stanoviskom, ktoré zaujal pán Zīle, ktorý rozprával o špeciálnom alebo špecifickom postupe pre malé štáty. Veľkosť členského štátu EÚ nepochybne súvisí len okrajovo s počtom plavidiel plaviacich sa pod jeho vlajkou.
<SPEAKER ID="296" NAME="Jacky Hénin" AFFILIATION="GUE/NGL">
(FR) Vážená pani predsedajúca, dámy a páni, teraz vážne. Pokiaľ ide o námornú bezpečnosť, napriek niekoľkým pozitívnym opatreniam nebude mať nikdy väčšina navrhnutých správ, ktoré nám boli predložené, inú terapeutickú hodnotu ako náplasť na drevenú nohu.
<P>
Parlament a Komisia predstierajú, že nerozumejú Rade, ale toto divadlo nie je nič iné, ako ďalší neprepracovaný pokus pochovať zodpovednosti a uprednostniť súkromné záujmy na úkor všeobecného záujmu. Jediné, čo to spôsobí, bude ďalšie zníženie opodstatnenosti európskych inštitúcií v očiach ľudí v prípade výskytu ďalšej nehody. Najmä s vedomím, že Európska únia je zaangažovaná do Všeobecnej dohody o obchode a službách WTO (Svetovej obchodnej organizácie), známej ako GATS, ktorej Komisia pre námornú dopravu tvrdí, že súčasné námorné ekologické a bezpečnostné nariadenia sú neprimerané a mali by sa zmierniť. Obyvatelia komunít, ktoré boli obeťami stroskotania tankeru Erika a iných, ocenia cynizmus EÚ.
<P>
Náležité riešenie problémov bezpečnosti námornej dopravy znamená riešenie podstaty týchto problémov. Mali by sme napadnúť daňové raje, ktoré umožňujú, aby sa aktivity námornej dopravy rozčlenili do spleti fiktívnych spoločností ponúkajúcich možnosť obchádzať nariadenia. Potrebujeme skončiť s obvyklou metódou plaviť sa pod "lacnými vlajkami" - vrátane územia EÚ - čo znižuje poplatky za registráciu a znižuje náklady na posádku v priemere o 60 %. Predovšetkým potrebujeme dať zamestnancom nové práva v oblasti bezpečnosti.
<P>
Hoci to aj tak nikdy nespravíte, pretože by to znamenalo napadnutie samotných základov globalizovaného kapitalizmu.
<SPEAKER ID="297" NAME="Reinhard Rack" AFFILIATION="PPE-DE">
(DE) Vážená pani predsedajúca, niektorí z vás sa asi oprávnene divia, čo robí poslanec z vnútrozemskej európskej krajiny, akou je Rakúsko, na rozprave o zámorskej doprave. Na túto otázku sa skutočne nedá odpovedať jednoducho, ale hádam je možné vyjadriť pár slovami, prečo je táto téma dôležitá aj pre nás.
<P>
V prvom rade - a to platí skutočne pre všetky členské štáty Európskej únie, nielen pre nás - bezpečnosť a optimálna organizácia plavby po šírom mori sú pre všetkých zúčastnených dôležitými záležitosťami. Mnohým z nás to úplne objasnili tragické prípady, a to nielen tie spojené s kvetnatým menom Erika.
<P>
Jednako len - teraz sa dostávame k celkom osobitnému bodu, na ktorý niektorí z mojich kolegov už upozorňovali - začlenenie vnútrozemskej vodnej prepravy do pravidiel týkajúcich sa zodpovednosti je európskym činom nerozumu, ktorý nemá obdobu. Mali by sme ho zamietnuť bez ohľadu na to, či pochádzame z národov moreplavcov, alebo z vnútrozemských krajín. Znamenalo by to nadmerné náklady a nadmernú byrokraciu, a predstavovalo by to preto celkový problém pre vnútrozemskú vodnú prepravu v Európe a to je problém, ktorý by sa nemal znovu obnovovať. Presne naopak. Vo forme upraveného špeciálneho režimu by sme mali vytvárať aj pravidlá týkajúce sa zodpovednosti pre vnútrozemskú vodnú prepravu, ale nie umelo ich podmieňovať pravidlami pre zámorskú lodnú dopravu.
<SPEAKER ID="298" NAME="Rosa Miguélez Ramos" AFFILIATION="PSE">
(ES) Dámy a páni, prijatím tohto tretieho námorného balíka dávame jasnú odpoveď na mnoho žiadostí vyslovených európskou spoločnosťou po katastrofách tankerov Erika a Prestige pred piatimi a siedmymi rokmi.
<P>
Ako už spomenulo mnoho mojich kolegov, tieto navzájom sa podporujúce návrhy nám pomôžu urobiť rozhodujúci posun v prospech kvality európskeho námorného sektora a tiež, dámy a páni, v jeho transparentnosti.
<P>
Návrh smernice o technických vyšetrovaniach po nehodách je zárukou toho, že už nikdy viac neuvidíme rovnaké divadlo nepriehľadnosti, aké obklopovalo tragickú nehodu tankera Prestige.
<P>
Text posilňuje nezávislosť organizácií zodpovedných za vyšetrovanie námorných nehôd a nešťastí a povinnosť oznamovať výsledky s cieľom zlepšiť postupy a vymieňať si osvedčené postupy.
<P>
Z toho dôvodu by som rada zablahoželala spravodajcom, pretože ich vynikajúca práca znamenala objasnenie stability nášho stanoviska, ako Európskeho parlamentu, vo vzťahu k týmto návrhom. Sú to návrhy, ktoré nemajú žiadny iný zámer, ako vytvoriť z európskeho námorného priestoru jeden z najbezpečnejších priestorov na svete a prispieť k reorganizácii európskych flotíl, rovnako ako zaistiť, aby prevádzkovatelia prevzali väčšiu zodpovednosť za škody spôsobené tretím stranám a najmä za škody na národnom majetku.
<SPEAKER ID="299" NAME="Silvia-Adriana Ţicău" AFFILIATION="PSE">
(RO) Tretí námorný balík je dôsledkom kolízií spojených s nehodami tankerov "Erika" a "Prestige", nehodami z decembra 2007 v Čiernom mori a nehodou v prístave Taragona, ktorá sa stala tento mesiac. Tieto nešťastné udalosti spôsobili nesmierne škody v pobrežných oblastiach a najmä na morskom prostredí.
<P>
Balík sa zaoberá monitorovaním dopravy po mori, vyšetrovaním nehôd na mori, zodpovednosťou osobných prepravcov v prípade nehody na mori, štátnou prístavnou kontrolou a spoločnými normami a nariadeniami pre organizácie zapojené do inšpekcie a kontroly lodí. Chcela by som uviesť, že nová verzia Parížskeho memoranda vstúpila do platnosti 17. septembra 2008. Je nevyhnutné, aby všetky lode vstupujúce do európskych prístavov spĺňali stanovené bezpečnostné normy. Dovoľte mi pripomenúť, že 18. júna 2008 bol na internetovej stránke Parížskeho memoranda zverejnený čierny a sivý zoznam a v čiernom zozname je uvedený jeden členský štát a v sivom zozname šesť členských štátov. Štvrtina členských štátov musí preto zlepšiť bezpečnosť lodí registrovaných pod svojimi vlajkami.
<P>
Loď v nebezpečenstve musí mať prístup do špeciálne vyhradenej a vybavenej oblasti útočišťa bez ohľadu na svoj technický stav. Európske prístavy by mali zabezpečiť toto zariadenie a prístavná správa by mala byť schopná získať späť náklady vzniknuté v súvislosti s opravou lode v suchom doku. Domnievam sa, že v prípade osobnej prepravy by sa mala zodpovednosť vlastníkov vzťahovať aj na vnútrozemskú vodnú dopravu. Chcela by som zablahoželať svojím kolegom, ktorí tento námorný balík spracovali a prerokovali. Som presvedčená, že je nesmierne dôležitý pre hospodársku budúcnosť Európskej únie.
<SPEAKER ID="300" NAME="Inés Ayala Sender" AFFILIATION="PSE">
(ES) V skutočnosti by som chcela zablahoželať k prijatiu a predloženiu tohto tretieho balíka nám všetkým. Predovšetkým by som chcela zablahoželať Komisii a jej komisárovi, pánovi Tajanimu, ktorý ako Riman ukázal hneď od začiatku, že je pripravený vnímať všetky stránky súvisiace s morom a prístavmi. Zároveň by som chcela poblahoželať všetkým svojím kolegom spravodajcom, pretože pravdou je, že je to komplikovaná a rozsiahla téma a vždy boli schopní zastávať stanoviská Parlamentu, ktoré bránia lepšiu a väčšiu bezpečnosť pre všetkých občanov v takom zložitom a búrlivom prostredí, akým je more.
<P>
Zároveň si myslím, že je správne, že po viacerých nehodách reagujeme a že európski občania by mali vnímať, že Parlament a európske inštitúcie sa o nich nestarajú len vtedy, keď sa už katastrofa stala, ale že sa z týchto lekcií poučili. Sú schopní posunúť sa vpred a spraviť pokrok z hľadiska legislatívy. V tomto prípade si myslím, že ide o hľadiská týkajúce sa bezpečnosti: konkrétne bezpečnosti v zmysle vplyvu na životné prostredie, o ktorom by sme mohli povedať, že spustil všetky zmeny. Ale v súčasnosti aj bezpečnosti v súvislosti so zodpovednosťami rôznych zúčastnených strán, pričom je potrebné určiť a objasniť, ktoré to sú a ako by sme na ne mali reagovať, ako aj vytvoriť orientačné body v krajine pre budúce boje proti pirátstvu a, čo je ešte dôležitejšie, urobiť pokrok v oblasti zlepšenia pracovných, sociálnych a profesionálnych podmienok ľudí pracujúcich na mori. Domnievam sa, že balík je presne o tých hľadiskách, v ktorých ešte potrebujeme pokročiť a žiadame Komisiu, aby ich ešte posúdila.
<P>
Na záver by som rada spomenula, že z nášho hľadiska sú určité výhrady s ohľadom na záruky potrebné na zaistenie toho, že prístavy útočišťa sú prístavy potrebné pre nás všetkých.
<SPEAKER ID="301" NAME="Maria-Eleni Koppa" AFFILIATION="PSE">
(EL) Vážená pani predsedajúca, vážne námorné nehody, ktorých svedkami sme boli v európskych moriach, sa určite nesmú opakovať. V mojej krajine, v Grécku, stroskotala minulý rok loď na Santorini. Príčiny zatiaľ neboli vyšetrené. Strata ľudských životov, významná ujma v oblasti cestovného ruchu a ekologická časovaná bomba v nafte uväznenej v nádržiach sú dostatočnými dôkazmi toho, že ľahostajnosť si nemôžeme dovoliť.
<P>
Otázka bezpečnosti na mori je životne dôležitá. Únia musí nielen zaistiť trvalú udržateľnosť európskej námornej dopravy, ale neustále ju modernizovať, aby dokázala konkurovať v medzinárodnom meradle. Medzitým by sme nemali zanedbávať potrebu chrániť prírodné zdroje.
<P>
Ak nebudeme konať okamžite, nepochybne stratíme drahocenný čas potrebný na účinnú reakciu na dôsledky námorných nehôd. Bezprostredne po námornej nehode je účinným spôsobom na získanie lepšej predstavy o príčinách systematické technické vyšetrovanie vykonané na základe medzinárodných pravidiel. Nezávislosť vyšetrovacích orgánov je preto najdôležitejšia a mrzí ma, že Rada to nepochopila.
<P>
Ďalšou dôležitou záležitosťou je spolupráca medzi úradmi, najmä keď nehoda postihne niekoľko členských štátov. Otázka prístavov útočišťa a inšpekčného systému plavidiel je pre námornú bezpečnosť rozhodujúca. Musia do nej byť zahrnuté aj lode na ceste, ktoré by mali poskytnúť záruky, že sú v prípade nehody alebo inej podobnej katastrofy schopné reagovať.
<P>
Chcela by som ukončiť blahoželaním spravodajcom k ich pevnému stanovisku, pokiaľ ide o Radu, a dúfam, že po hlasovaní Rada pochopí naše stanovisko a pozitívne prispeje k dokončeniu legislatívneho procesu.
<SPEAKER ID="302" NAME="Marusya Ivanova Lyubcheva" AFFILIATION="PSE">
(BG) Vážená pani predsedajúca, pán komisár, bezpečnosť sektoru námornej dopravy je dôležitým prvkom dopravnej politiky vzhľadom na fakt, že veľká časť tovaru sa prepravuje po mori a po vode. Väčšia neistota z hľadiska možných nepriaznivých prírodných javov, teroristických činov a úmyselných incidentov a nehôd dramaticky zvyšuje riziká, ktorým je vystavená lodná doprava. Prijatie tejto smernice je pre celú Európsku úniu nesmierne dôležitým krokom. Nahradenie kódexu, ktorý sa až doposiaľ používal na základe dobrovoľnosti, sa na základe tejto smernice umocnia záväzky, ako aj zodpovednosti určením príslušných orgánov a špecifických postupov, ktoré musia členské štáty pripraviť, ustanoviť a uskutočniť. Požiadavka na zosúladenie právnych predpisov členských štátov s touto smernicou vyvoláva pri jej uplatnení potrebu úplnej spolupráce medzi štátmi a vlastníkmi lodí, rovnako ako dosiahnutie dôraznej kontroly a koordinácie.
<P>
Chcela by som poukázať na dve veci: potrebu podrobnejšieho zmapovania interakcie s tretími krajinami a formuláciu zrozumiteľnej prístavnej politiky, pretože naše moria sú otvorené, čo je veľmi dôležité. Vyšetrovanie nehôd a ich príčin a následkov je evidentne skutočne dôležité. Súvisí to s objasnením niekoľkých nehôd a predovšetkým s prijatím preventívnych opatrení. V posledných rokoch došlo v mojej krajine k niekoľkým nehodám s následkom úmrtí a škôd na majetku a životnom prostredí. Je to nesmierne dôležité a spravodajcovi v tejto veci blahoželám.
<SPEAKER ID="303" NAME="Justas Vincas Paleckis" AFFILIATION="PSE">
(LT) Pre krajiny pobaltského regiónu je najdôležitejšia bezpečnosť námornej dopravy, rýchla reakcia na nehody a účinnosť vyšetrovaní nehôd. Baltické more je odľahlé a plytké. Jeho vody sa menia len raz za 30 rokov, a preto je veľmi zraniteľné. Skúsenosti Litvy s nezhodami a zmätkom, ktoré nasledujú po nehodách na mori súvisiacich s neustále rastúcou námornou dopravou v Baltickom mori, odhaľujú skutočný nedostatok príslušných pravidiel.
<P>
Z tohto dôvodu chválim spravodajcu za uskutočnenie veľmi dôležitej práce. Nemali by sme súhlasiť s návrhom Rady, aby sa vyšetrovania bezpečnosti vykonávali iba v prípade závažnej nehody. Nielen závažné nehody majú katastrofálny vplyv na hospodárstva, životné prostredie a na prosperitu krajín. Pokus o minimalizáciu množstva byrokratických mechanizmov by nemal brániť kvalite vyšetrovaní. Navyše je veľmi dôležité, aby sa vo všetkých členských štátoch uplatňovali rovnaké metódy vyšetrovania nehôd.
<SPEAKER ID="304" NAME="Dominique Bussereau">
úradujúci predseda Rady. - (FR) Vážená pani predsedajúca, pán komisár, dámy a páni, vaše prejavy ma veľmi povzbudili. Takmer všetci ste sa vyjadrili, že čoskoro by sa mala dosiahnuť dohoda o prvých šiestich textoch.
<P>
Samozrejme, som trochu sklamaný, že sa začalo zmierovacie konanie, ale som odhodlaný pokračovať v našom dialógu a dokončiť ho.
<P>
Uvedomil som si vaše hlavné myšlienky: ste zástancami zodpovednosti štátov, potreby byť schopní vykonávať vyšetrovania vo veľkom počte prípadov, ratifikácie najmä dohovorov IMO, a dôrazne ste zopakovali, že balík nemôže byť rozdelený alebo rozkúskovaný. Vypočul som si to a na našom zasadnutí 9. októbra to postúpim Rade. Viete, že rozhovory budú zložité, ale zároveň ste zdôraznili, že trvalo príliš dlho, kým sa dosiahol súčasný stav. Môžem však potvrdiť, že naše odhodlanie zostáva silné a nič ho nenaruší. Dúfam, že spoločne dokážeme vytvoriť komplexný, súdržný systém, ktorý sa postará o zodpovednosť každého účastníka. Domnievam sa, že je to cena za námornú bezpečnosť v Európe. Preto je potrebný pokrok vo veci posledných dvoch návrhov. Ako viete, budeme na ňom pracovať až do poslednej chvíle nášho predsedníctva.
<P>
Slovami krajana pána komisára Tajaniho, predsedu pána Costu a pána Antonia Gramsciho sa v týchto rozhovoroch sa snažíme dosiahnuť rovnováhu medzi pesimizmom nášho rozumu a optimizmom našej vôle. Nech už je to akokoľvek, vopred ďakujem Parlamentu za všetko, čo dokáže urobiť na podporu tohto optimizmu.
<SPEAKER ID="305" NAME="Antonio Tajani" LANGUAGE="IT">
Vážená pani predsedajúca, dámy a páni, ďakujem pánovi Bussereauovi za angažovanosť, ktorú neustále prejavuje. Chcel by som sa zaoberať podstatou rôznych správ a rôznych pozmeňujúcich a doplňujúcich návrhov, ktoré boli predložené.
<P>
Pokiaľ ide o prvé hlasovanie o správe pána Sterckxa o monitorovaní námornej dopravy, veľmi ma potešila všeobecná parlamentná podpora cieľov vytýčených v návrhu Komisie. Najdôležitejšími ustanoveniami v návrhu sú tie, ktoré súvisia s miestami útočišťa. Plne podporujem pokusy Parlamentu zachovať zásadu nezávislosti v rozhodovacom postupe vo veci ústretovosti voči plavidlu v núdzi v mieste útočišťa.
<P>
Pozmeňujúce a doplňujúce návrhy, ktoré preberajú podstatu návrhu smernice v súvislosti so správou predloženou pánom Kohlíčkom o občianskoprávnej zodpovednosti a finančných zárukách vlastníkov lodí, však môžu byť schválené bez výhrady okrem dvoch, ktoré sa týkajú vytvorenia úradu Spoločenstva na riadenie osvedčení o finančných zárukách. Moji pracovníci majú pochybnosti o účinkoch tohto návrhu na administratívnej a finančnej úrovni a budeme ho musieť dôkladnejšie preskúmať. Na druhej strane, po prečítaní správy predloženej pánom Kohlíčkom, som spokojný, že zo strany Parlamentu nechýba podpora návrhu o vyšetrovaniach po nehodách.
<P>
Niekedy je však najlepšie nepriateľom dobrého a Komisia dokázala, že je vnímavá voči argumentu, ktorý sa objavil počas rozpravy v Rade, najmä toho, že na zaručenie kvality vyšetrovaní je lepšie zbytočne nezvyšovať ich počet: dôležité je to, aby sa okrem prípadov veľmi vážnych nehôd vyšetrovanie vykonávalo s cieľom získať užitočné poučenia pre budúcnosť prostredníctvom pochopenia príčin nehody. Tento cieľ, ktorý sa v každom prípade zhoduje s prístupom prijatým Medzinárodnou námornou organizáciou (IMO), je splnený spoločnou pozíciou. Z tohto dôvodu nemôžem podporiť pozmeňujúce a doplňujúce návrhy, akými sú pozmeňujúce a doplňujúce návrhy č. 7, 13 alebo 14. Napokon, tri pozmeňujúce a doplňujúce návrhy č. 18, 19 a 20 sú navrhnuté tak, aby do smernice doplnili mechanizmus na vyriešenie akéhokoľvek rozporu medzi členskými štátmi, pokiaľ ide o jedno vyšetrovanie. Hoci je pravdou, že v skutočnosti návrh Komisie a spoločná pozícia požaduje od členských štátov, aby sa vyhli vykonávaniu súbežných vyšetrovaní, je tiež pravdou, že zúčastneným členským štátom neodopierajú právo vykonávať svoje vlastné vyšetrovania. Každopádne, nemôže byť úlohou Komisie vystupovať ako sprostredkovateľ medzi členskými štátmi, z ktorých je každý presvedčený, že má rozhodujúci záujem na vykonávaní vyšetrovania. V tom prípade je dôležité zabezpečiť, aby boli vyšetrovacie orgány nezávislé.
<P>
Pokiaľ ide o odškodnenie cestujúcich v prípade nehôd v správe predloženej pánom Costom, viete, že Komisia je odhodlaná pomôcť posilneniu práv cestujúcich vo všetkých dopravných sektoroch v celej Európe. Po predložení tohto návrhu pred tromi mesiacmi začala Komisia s pozorovaním: ak sa stane nehoda v Európe na palube plavidla na mori alebo na rieke, obete nebudú primerane odškodnené, pretože uplatniteľné pravidlá sa medzi členskými štátmi navzájom príliš líšia a vlastne vychádza najavo aj to, že sú v podstate neplatné. V skutočnosti neobsahujú žiadne ustanovenie na povinné poistenie, horné hranice odškodného sú nedostatočné a systémy zodpovednosti stanovujú, že je to obeť, kto musí dokázať vinu prepravcu. Navyše, dokázať to v prípade stroskotania plavidla, je zložité.
<P>
Na základe tohto zistenia Komisia videla jediné riešenie: snažiť sa o zosúladenie. Pri uplatňovaní Aténskeho dohovoru to znamená, že rokovania sú pod záštitou IMO, čo znamená uplatňovať ho v plnom znení, aby všetky obete dostali odškodné podľa podmienok stanovených v dohovore a na základe maximálnych súm, ktoré sú v ňom stanovené. Rada ukázala, že zaujíma rovnaké stanovisko. Všetky pozmeňujúce a doplňujúce návrhy predložené Európskym parlamentom sa zameriavajú na zlepšenie nasledujúceho nariadenia: preto ich schvaľujeme bez akejkoľvek výhrady.
<P>
Pokiaľ ide o pôsobnosť, ktorá by mala byť čo najširšia, nie je možné poprieť problémy určitých prevádzkovateľov vnútroštátnej alebo riečnej dopravy. Z tohto dôvodu by bolo oprávnené rozvrhnúť uplatnenie nariadenia postupne, aby sa umožnili potrebné úpravy. Preto podporujem príslušné pozmeňujúce a doplňujúce návrhy. V súčasnej dobe závisia maximálne výšky odškodného od veľkosti plavidla a počtu obetí, čo je neprípustné. Je potrebné, aby sme to dali do poriadku. Jedným zo spôsobov, ako to urobiť, je pomôcť sektoru poisťovníctva stanovením jedinej maximálnej výšky odškodnenia platnej v celej Európe. To je cieľom pozmeňujúcich a doplňujúcich návrhov č. 12, 13 a 14, (prvá časť), ktoré Komisia schvaľuje.
<P>
Vážená pani predsedajúca, rozprávam dlho, pretože sa domnievam, že je správne vyjadriť sa k rôznym predloženým pozmeňujúcim a doplňujúcim návrhom. A tak, ak mi to dovolíte, využil by som ďalšie dve minúty. Pokiaľ ide o správu pani Vlastovej o štátnej prístavnej kontrole, chcel by som spravodajkyni a Parlamentu poďakovať za ich podporu tomuto návrhu, ktorý povedie k uskutočneniu nového, ambiciózneho inšpekčného systému pre Európu
<P>
Chcel by som upozorniť na dva rozhodujúce aspekty. prvý súvisí s mechanizmami, pomocou ktorých sa ustanoví, za akých podmienok nie je možné vykonať inšpekcie lodí. Na druhej strane je tu otázka flexibility, o ktorej bolo správne povedané, že je oprávnená z prevádzkových dôvodov a už ustanovená v platnej smernici. Preto by podľa nášho názoru mala zostať zachovaná. Z tohto dôvodu nemôžem prijať pozmeňujúce a doplňujúce návrhy č. 19 ani 23.
<P>
Z politického hľadiska je najdôležitejším aspektom udelenia zákazu, ktorým sa zaoberajú pozmeňujúce a doplňujúce návrhy č. 31 a 32. Hoci Komisia dokáže prijať stanovisko Rady, ktorá predkladá menej prísny systém pre lode na sivom zozname, predsa len mám radosť z toho, že Parlament podporuje Komisiu v otázke trvalého zákazu.
<P>
K správe predloženej pánom de Grandesom Pascualom o klasifikačných spoločnostiach. Som rád, že Parlament prijíma rozdelenie zákona do smernice a nariadenia, ako si to priala Rada Tento prístup mi z právneho hľadiska pripadá čestný aj spravodlivý. Pokiaľ ide o pozmeňujúce a doplňujúce návrhy, chcel by som uviesť, že pozmeňujúce a doplňujúce návrhy č. 27 a 28 prinášajú zmeny v režime občianskoprávnej zodpovednosti uznávaných orgánov. Zdá sa nám, že v skutočnosti si tieto zmeny vzájomne odporujú. V každom prípade, podľa smernice by mala byť smrť spôsobená činom z nedbanlivosti aj naďalej krytá minimálnou zodpovednosťou.
<P>
Pokiaľ ide o pozmeňujúci a doplňujúci návrh č. 1, ktorý sa snaží o odstránenie odôvodnenia 3, ktorý pridala do návrhu nariadenia Rada, môžeme ho prijať. Toto odôvodnenie sa nám zdá nadbytočné a nebezpečné. Nechcel by som, aby sa kvôli nemu stretávali naši inšpektori s ťažkosťami pri vykonávaní svojej práce. Napokon, ako som už uviedol, dokážem prijať pozmeňujúce a doplňujúce návrhy, ktoré sa snažia začleniť do návrhu smernice niektoré prvky z návrhu "vlajkový štát".
<P>
Vážená pani predsedajúca, ospravedlňujem sa za obšírny prejav, ale bolo predložených veľa pozmeňujúcich a doplňujúcich návrhov a domnieval som sa, že je správne oznámiť Parlamentu stanovisko Komisie.
<SPEAKER ID="306" NAME="Dirk Sterckx" LANGUAGE="NL">
Vážená pani predsedajúca, dovoľte mi na úvod povedať pár slov svojim španielskym kolegom o ich výhradách týkajúcich sa prístavov útočišťa. Ak bude prijímať rozhodnutie príslušný orgán v členskom štáte skutočne môže vzniknúť problém s odškodnením prístavov útočišťa, do ktorých môžu byť lode prijaté. Samozrejme, o tom sa hovorí v mojej správe a mimochodom, je to problém, ktorý medzi sebou doposiaľ nedokázali vyriešiť Rada a Parlament: jeden zo zložitých problémov. Ako sa dá vyriešiť?
<P>
Mám na to pomerne jednoduché riešenie, a to ponechať v tomto prípade finančnú zodpovednosť na členskom štáte. Rada nezastáva rovnaký názor a budeme musieť niečo vymyslieť. Nie je to tým, že by sme o tomto probléme neuvažovali alebo s ním nepočítali. Chcel som to spomenúť preto, aby sa zabránilo nejakému nedorozumeniu.
<P>
Práve vstupujeme do zmierovacieho konania. Úlohou pána úradujúceho predsedu, Rady aj Parlamentu je zabezpečiť, aby bolo toto zmierovacie konanie úspešné Zlyhanie si nemôžeme dovoliť. Ešte raz vám musím poďakovať - vám a vašim kolegom - za to, že 90 % práce je už za nami, najmä na mojej správe. Zajtrajšie hlasovanie to nebude zohľadňovať, ale pokiaľ ide o mňa, môžete si byť istí, že z mojej strany zostane na papieri to, na čom sme sa dohodli. Budeme sa zaoberať otvorenými bodmi a veľmi rýchlo dosiahneme výsledok.
<P>
Počas zmierovacieho konania budú problémom dve chýbajúce správy, dva chýbajúce texty a ešte raz by som rád zdôraznil, že"nous sommes avec vous, nous devons travailler ensemble, le Parlement est avec le Conseil et ça ne se passe pas tous les jours!".
<SPEAKER ID="307" NAME="Jaromír Kohlíček">
spravodajca. - (CS) Dovoľte mi, prosím, pokúsiť sa zhrnúť, prečo by sa o námornom balíku malo rokovať ako o jednom celku a nie ako o súbore správ, z ktorých si Rada a Komisia môže niečo vybrať, niečo posunúť dopredu, niečo nechať bokom a počkať na nasledujúce predsedníctvo, alebo na to ďalšie. Po prvé, vo všetkých prípadoch, vo všetkých tých správach je nevyhnutné stanoviť rovnakým spôsobom, na ktoré lode sa všetky návrhy vzťahujú. V pôvodných správach v tom boli rozdiely. Chcel by som na to ešte raz upozorniť. Po druhé, bezpečnosť je nedeliteľná, a preto je nevyhnutné posilniť zodpovednosť vlajkového štátu. Táto zodpovednosť sa musí jasne určiť, pretože bez zodpovednosti vlajkového štátu nebude možné posunúť tento balík dopredu. Po tretie, vo všeobecnosti je potrebné všeobecne prijať slušné zaobchádzanie s posádkami lodí, ktoré sa dostali do problémov. To, či niekto prijal alebo neprijal smernice Medzinárodnej námornej organizácie (IMO), je vedľajšie. Po štvrté, životné prostredie je natoľko dôležité, že diskusia o tom, kto je zodpovedný za námornú dopravu v prípade problémov s nejakou loďou musí prestať a alibizmus je potrebné zatlačiť do ústrania. V každom štáte bude len jedna osoba, ktorá rozhodne, kam môže loď v núdzi vplávať. Po piate, pokiaľ dôjde k nehode, musí byť v stanovenom termíne jasné, kto vykoná technické vyšetrovanie, ktorý štát je zodpovedný, kam pošle záverečnú správu a akú štruktúru bude mať táto správa. Inak sa tu len hráme. Nezávislosť vyšetrovacieho orgánu je samozrejmou požiadavkou. Po šieste, pán komisár a pán Bussereau, ak vás môžem požiadať, vypočujte si priania nielen Európskeho parlamentu, ale aj občanov Únie a pozerajte sa na námorný balík ako na jeden celok.
<SPEAKER ID="308" NAME="Paolo Costa" LANGUAGE="IT">
Vážená pani predsedajúca, pán Bussereau, dámy a páni, prijmite prosím malý návrh, ku ktorému som dospel na základe skúseností, ktoré som nazbieral počas tohto, i keď nie veľmi dlhého obdobia. Ubezpečujem vás, že zmierovacieho konania sa nemusíte vôbec obávať: zmierovacie konanie je kreatívna etapa, ktorá umožňuje prekonať dokonca aj zdanlivo neriešiteľné problémy.
<P>
Ubezpečujem vás, že dosiahneme dohodu, dokonca aj vo veci obmedzenej celkovej zodpovednosti, ktorej zástancami sú všetci vlastníci lodí konfrontovaní s potrebou zaobchádzať s každým cestujúcim rovnakým spôsobom. Dnes sa to zdá nemožné, ale naše spoločné úsilie a vynaliezavosť nám to nakoniec umožní zvládnuť. Stručne povedané, okrem optimizmu vôle, ktorý sa vám snažím naočkovať so spomienkou na filozofa Gramsciho, vás zároveň žiadam, aby ste si osvojili názor anonymného Francúza z roku 1968 - s trochou vynaliezavosti dosiahneme aspoň nejaký druh konečného riešenia.
<P>
Musím povedať, že som menej spokojný s istými poznámkami niektorých svojich kolegov o ich odpore voči rozšíreniu ochrany cestujúcich aj na vnútrozemské vody, čo sa mi zdá nepochopiteľné. Musím povedať, že ma znepokojuje, keď musím otvorene uviesť tento fakt - fakt, že dieťa a jeho otec, ktorí zomreli na Seine, by mali dostať inú ochranu, než keby zomreli na otvorenom mori. Zdá sa mi to naozaj neprijateľné a nemôžem uveriť tomu, že pán Rack, pani Wortmannová-Koolová a pán Blokland mysleli vážne tvrdenie, že ochrana malých záujmov - pretože ide o veľmi malé náklady na poistenie, lebo tieto poistné udalosti sú veľmi nepravdepodobné - že tieto malé záujmy nejakého malého operátora môžu oslabiť stanovisko, ktoré, ako som si s radosťou vypočul, potvrdila aj Komisia a ktorého obhajoba by bola aj ku cti Parlamentu.
<SPEAKER ID="309" NAME="Corien Wortmann-Kool" AFFILIATION="PPE-DE">
(NL) Vážená pani predsedajúca, chcem vyjadriť svoju dôraznú námietku voči podnetu pána Costa o súvislosti medzi ľuďmi, ktorí zomreli na Seine, a skutočnosťou, že Skupina Európskej ľudovej strany (kresťanských demokratov) a európskych demokratov odmieta podporiť jeho návrhy. Pán Costa by nemal spájať tieto veci, a preto žiadam zaznamenať ostrý protest.
<SPEAKER ID="310" NAME="Dominique Vlasto" LANGUAGE="FR">
Vážená pani predsedajúca, na záver môžem povedať, že som zistila, že táto dnešná rozprava odhalila všeobecnú túžbu dosiahnuť výsledok. Myslím, že je to veľmi dôležité
<P>
Najmä počas francúzskeho predsedníctva sa urobilo veľa práce, čo nás môže veľmi tešiť. Pán úradujúci predseda, dúfam, že po zasadnutí Rady pre dopravu 9. októbra nájdeme riešenie, ktoré každý podporí bez toho, aby sme niečo museli vynechať. Parlament je jednotný v podpore balíka a dúfam, že úspešne zaistíme prijatie balíka na plenárnom zasadnutí.
<SPEAKER ID="311" NAME="Luis de Grandes Pascual" LANGUAGE="ES">
Ešte raz by som chcel poďakovať francúzskemu predsedníctvu, ktoré prejavilo nielen vôľu, ale preukázalo aj svoju inteligenciu.
<P>
Dúfajme, že svojou rozhodnosťou dosiahne, že niektoré vlády nebudú hluché ale budú načúvať tejto inteligencii, francúzskej inteligencii, a primeraným spôsobom budú spolupracovať na dosiahnutí cieľov, ktorých dosiahnutie je ich aj naším záväzkom.
<P>
Pokiaľ ide o Komisiu, pán podpredseda je informovaný o tom, že sme viedli niekoľko neformálnych trojstranných rozhovorov. Kvôli načasovaniu a parlamentným formuláciám je nepochybne prirodzené to, čo nazval nezrozumiteľnosťou, ale tá je ľahko napraviteľná.
<P>
Týmito trojstrannými rozhovormi sme dosiahli cieľ, z hľadiska správ, za ktoré som zodpovedný, uznávaných organizácií, a niet pochýb, že sa na riešeniach dokážeme zhodnúť.
<P>
A na záver, pán Sterckx nám, ako Španielom, odporučil: aby sme boli vnímaví a pristúpili na jeho návrhy. Žiadam vás, aby ste sa zmierili s tým, že existujú zakorenené dôvody pre naše odlišné stanoviská, ale tiež to, že toto stanovisko je možné napraviť. V zmierovacom konaní nepochybne budú formulácie, na ktorých sa zhodneme a budeme schopní prijať znenie, ktorému každý porozumie a ktoré zabezpečí riešenie nielen pre tie členské štáty, ktoré vlastnia plavidlá, ale aj pre tých z nás, ktorí utrpia škody, pretože majú pobrežie.
<SPEAKER ID="312" NAME="Predsedajúca">
(EL) Rozprava sa skončila.
<P>
Hlasovanie sa uskutoční zajtra, v stredu o 11.30 hod.
<P>
Písomné vyhlásenia (článok 142)
<SPEAKER ID="957" NAME="John Attard-Montalto  " AFFILIATION="PSE">
písomne. - Je dôležité, aby sme mali spoločné pravidlá a normy pre organizácie vykonávajúce inšpekcie a prehliadky lodí a pre príslušné činnosti námorných úradov.
<P>
Na druhej strane, pre Európsku úniu je dôležité zvýšiť počet lodí registrovaných v jej členských štátoch. Lodné registre Malty, Cypru a Grécka umožnili Európskej únii zostať jedným z hlavných svetových aktérov, pokiaľ ide o registráciu lodí. To Európskej únii umožňuje zvyšovať úroveň noriem a udržiavať si určitú kontrolu nad svojimi plavidlami.
<P>
Európska únia musí bez ústupkov v oblasti bezpečnosti preveriť, že plavidlá v záznamoch jej členov sa nepresúvajú do iných štátov, najmä do štátov známych tým, že poskytujú lodiam možnosť plaviť sa pod "lacnými vlajkami".
<P>
Je potrebné uvedomiť si, že lodná doprava je jedným z najčistejších spôsobov prepravy a tiež jedným z najlacnejších. Musíme dávať pozor, aby sme toto dôležité priemyselné odvetvie príliš nezaťažili.
<P>
Všetky prijaté opatrenia to musia zohľadniť. Lodnú prepravu je potrebné podporovať a musí sa to brať do úvahy pri tvorbe pravidiel pre priemysel bez toho, aby sa robili akékoľvek kompromisy v oblasti ochrany, zdravia a bezpečnosti.
