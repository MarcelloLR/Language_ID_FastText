<CHAPTER ID="011">
Hodina otázok s predsedom Komisie
<SPEAKER ID="235" NAME="Predseda">
Ďalším bodom programu je hodina otázok s predsedom Komisie.
<P>
Voľné otázky
<SPEAKER ID="236" NAME="Paulo Rangel" LANGUAGE="PT">
Vážený pán predseda, vážený pán predseda Komisie, chcel by som prvú rozpravu začať tým, že zablahoželám k novému nástroju politického dohľadu a k tomu, čo tento nástroj znamená pre pokrok a rozvoj parlamentnej demokracie v Európe. Víťazmi v tomto boji budú občania Európy prostredníctvom svojich zástupcov.
<P>
Vzhľadom na posledné udalosti - írske referendum, ratifikáciu zmluvy zo strany Poľska a najnovšie vyhlásenia prezidenta Českej republiky - by som sa chcel opýtať, ako hodnotíte proces, ktorý predchádza nadobudnutiu platnosti Lisabonskej zmluvy. Prijal predseda Komisie v tejto súvislosti nejaké opatrenia? Aký je váš predpokladaný termín nadobudnutia platnosti Lisabonskej zmluvy a okrem toho, prijala už Komisia vzhľadom na predbežný termín nejaké kroky smerujúce k zmene zmlúv - zo Zmluvy z Nice na Lisabonskú zmluvu - alebo sme stále v štádiu očakávania, a teda čakáme, čo sa bude diať?
<SPEAKER ID="237" NAME="José Manuel Barroso" LANGUAGE="PT">
Predovšetkým vám chcem, pán Rangel, poďakovať za vaše blahoželanie. Som veľmi rád, že Európsky parlament sa v súčasnosti zaoberá týmto postupom. Podobný postup máme aj v Portugalsku a na obidvoch som sa podieľal ako predstaviteľ opozície a predseda vlády, takže dúfam, že to bude dobrá príležitosť na diskusiu s kolegami poslancami.
<P>
Pokiaľ ide o odpoveď na konkrétnu otázku, pre mňa je situácia jasná: všetky krajiny už Lisabonskú zmluvu schválili, a to demokratickým spôsobom. Írsko formou referenda, ostatné krajiny prostredníctvom parlamentu. Proces ratifikácie pokračuje ešte v Českej republike. Očakávame ukončenie procesu na ústavnom súde, no po uzavretí procesu už bude proces ratifikácie definitívne ukončený, pretože existuje všeobecná zásada práva, európskeho a medzinárodného práva, a to zásada lojálnej spolupráce medzi členskými štátmi a inštitúciami, ako aj zásada dobrej viery pri rokovaní o medzinárodných dohodách.
<SPEAKER ID="238" NAME="Paulo Rangel" LANGUAGE="PT">
Vážený pán predseda Komisie, vzhľadom na vašu odpoveď by som vám chcel položiť nasledovnú otázku: aký je váš osobný pohľad na danú problematiku v tomto štádiu, keď každý očakáva vytvorenie Komisie? Bude Komisia fungovať dovtedy, kým Česká republika konečne ratifikuje Lisabonskú zmluvu, alebo budete pokračovať vo vymenovávaní nových komisárov?
<SPEAKER ID="239" NAME="José Manuel Barroso" LANGUAGE="PT">
Európska rada rozhodla, že nových komisárov môže vymenovať iba vtedy, keď táto zmluva bude právne jednoznačná, a proces ratifikácie sme ešte neukončili.
<P>
Preto bude Komisia od 1. novembra vykonávať len každodenné činnosti. Dúfame, samozrejme, že tento proces uzavrieme čo najskôr. Pripravujeme všetko potrebné pre novú Komisiu a budeme v tom pokračovať aj naďalej. Aby som bol k vám, dámy a páni, úprimný, situácia je taká, že z časového hľadiska nemáme všetko pod úplnou kontrolou, táto skutočnosť závisí od ukončenia ratifikačného procesu v Českej republike.
<SPEAKER ID="240" NAME="Stephen Hughes">
podpredseda skupiny S&D. - Nezamestnanosť v Európskej únii sa môže v budúcom roku zvýšiť na 27 miliónov, v dôsledku čoho by sa finančná a hospodárska kríza zmenila na krízu sociálnu. Súhlasíte vzhľadom na túto skutočnosť s tým, že plán hospodárskej obnovy, ktorý bol schválený v decembri minulého roku, sám osebe nebol postačujúci? Súhlasíte najmä s tým, že je potrebné prijať ďalšie stimuly - Európska konfederácia odborových zväzov (ETUC) navrhla 1 % HDP - zamerané na pozitívnu stratégiu vstupu na pracovný trh, ktorej cieľom by bola ochrana perspektívneho zamestnávania, vytváranie pracovných miest a podpora inteligentnej deľby práce?
<P>
Aké opatrenia budú prijaté na úrovni EÚ s cieľom podporiť pracovné miesta v oblasti ochrany životného prostredia a v oblasti mládeže? Navrhovalo sa, napríklad, vytvorenie jednotnej strategickej platformy na úrovni, ktorá by zjednotila všetkých kľúčových aktérov s cieľom spolupracovať na raste, inovácii a vytváraní pracovných miest vo všetkých sektoroch a koordinovať existujúce nástroje, ako sú technologické platformy, expertné panely zamerané na odborné zručnosti a spoločné technologické iniciatívy. Súhlasíte s tým, že tieto aktivity by bolo vhodné realizovať na európskej úrovni?
<SPEAKER ID="241" NAME="José Manuel Barroso">
predseda Komisie. - Myslím si, že bez plánu hospodárskej obnovy by situácia bola oveľa, oveľa horšia. Prijaté opatrenia v podstate priniesli skutočný zmierňujúci účinok. Predpokladali sme, že v rokoch 2009 a 2010 vynaložíme asi 5 % HDP Európskej únie, čo predstavuje sumu približne 550 miliárd EUR. Preto si myslím, že niečo sa už urobilo. Buďme realisti.
<P>
Podporujem všetky ďalšie snahy v súvislosti s kombinovanými platformami, ktoré ste navrhli s cieľom riešiť súčasné problémy. Najdôležitejším problémom naďalej zostáva zamestnanosť. Ako viete, povedal som to už niekoľkokrát a žiadal som zvolať samit o zamestnanosti. Niektoré členské štáty ho však nepodporili. Možno nám vy, pán Hughes, pomôžete presvedčiť niektoré členské štáty a vlády, ktoré sa rozhodli samit o zamestnanosti nepodporiť, pretože som presvedčený, že zamestnanosť je najvážnejší problém, ktorý budeme musieť v blízkej budúcnosti riešiť.
<SPEAKER ID="242" NAME="Stephen Hughes">
podpredseda skupiny S&D. - Pokúsim sa, samozrejme, tieto členské štáty presvedčiť. Pokiaľ ide o myšlienku vyrovnanej stratégie vstupu na trh, súhlasíte s tým, že výdavky zamerané na účinné znižovanie nezamestnanosti by sa nemali považovať za ďalšiu záťaž verejných financií, ale za spôsob, ako zabezpečiť trvalú udržateľnosť?
<SPEAKER ID="243" NAME="José Manuel Barroso">
predseda Komisie. - A o to sa v podstate usilujeme. Niektoré osobitné opatrenia, ktoré boli prijaté v členských štátoch - ako príklad uvediem Kurzarbeit v Nemecku - zvýšili výdavky, čím do istej miery znížili produktivitu, čo bolo podľa môjho názoru zo sociálneho hľadiska opodstatnené. To isté môžem povedať o waleskom systéme, ktorý schválilo Spojené kráľovstvo. To sú, samozrejme, dobré príklady, kde je zo sociálnych dôvodov väčšia flexibilita a viac sociálnych výdavkov, ale bol to spôsob, ako sa vyhnúť ďalšiemu zvyšovaniu nezamestnanosti, čo pre mňa v súčasnosti naďalej zostáva v centre záujmu.
<SPEAKER ID="244" NAME="Guy Verhofstadt">
predseda skupiny ALDE. - (NL) Vážený pán predseda, moja otázka predsedu Komisie určite neprekvapí. V piatok pani komisárka Kroesová oznámila, že má dôležité informácie o tom, že nemecká pomoc pre Opel porušuje európske pravidlá pre poskytovanie štátnej pomoci a pravidlá vnútorného trhu a že znevýhodňuje podniky v ďalších krajinách. Pán Günter Verheugen v tom, naopak, nevidí problém; v rádiu povedal, že Opel je už na dobrej ceste.
<P>
Včera kolega poslanec z Kresťanskodemokratickej únie Nemecka (CDU) dokonca žiadal, aby sme komisárku Kroesovú zastavili. Hovoril o nej ako o veľmi kontroverznej komisárke, ktorej chýba objektivita, ktorej správanie je protinemecké a ktorá nemôže robiť Európe problémy dva týždne pred skončením funkčného obdobia. Podľa môjho názoru si komisárka Kroesová iba robí svoju prácu, takže moja otázka, pán predseda Komisie, je veľmi jednoduchá: podporíte vašu komisárku Neelie Kroesovú, alebo nie?
<SPEAKER ID="245" NAME="José Manuel Barroso">
predseda Komisie. - Svojich komisárov som vždy podporoval, pani Neelie Kroesovú nevynímajúc. Samozrejme, až po mojom súhlase sa rozhodla - a to na základe kontaktov s nemeckou vládou - požiadať o vysvetlenie. V súčasnosti očakávame od zainteresovaných podnikov odpoveď.
<P>
Som jej vďačný, že vďaka dobrej spolupráci dosahujeme v tomto prípade významný pokrok. Chápem, že na základe pochybností, ktoré Komisia vyjadrila o legitímnosti výberového konania, spoločnosti GM a Opel Trust na základe obchodných podmienok prehodnotia ponuky na kúpu firmy Opel. Som presvedčený, že nájdeme riešenie, ktoré bude v súlade s európskym vnútorným trhom a pravidlami poskytovania štátnej pomoci.
<P>
Veľakrát som zdôraznil, že v oblasti vnútorného trhu a pravidiel hospodárskej súťaže v Európe nemôžeme robiť kompromisy. V opačnom prípade by sme už nemali vnútorný trh ani spoločný európsky projekt.
<SPEAKER ID="246" NAME="Guy Verhofstadt">
predseda skupiny ALDE. - (NL) Nemám ďalšie otázky. Chcel by som len poznamenať, že predseda Komisie veľmi jasne uviedol, že tiež podporuje list, ktorý poslala pani komisárka Kroesová, a že tento list schválila aj celá Komisia. To považujem za dôležité, pretože to znamená, že pán komisár Verheugen by mal dôslednejšie vážiť slová, keď bude hovoriť, že nemáme žiadne problémy. Problémy buď sú, alebo nie sú.
<SPEAKER ID="247" NAME="José Manuel Barroso">
predseda Komisie. - List pani Kroesovej nielenže má moju podporu, ale dokonca som jej povedal, aby tento list poslala, takže moje stanovisko k tejto záležitosti je veľmi jasné.
<P>
Ujasnime si to, pán Verhofstadt. V Komisii sú traja ľudia, ktorí majú právo poskytnúť stanovisko, ale stanoviská Komisie sú stanoviskami predsedu v mene kolégia a príslušného komisára.
<SPEAKER ID="248" NAME="Rebecca Harms" LANGUAGE="DE">
Vážený pán predseda, vychádzajúc zo značného znepokojenia z možného neúspechu rokovaní o zmene klímy v Kodani, parlamentný Výbor pre životné prostredie, verejné zdravie a bezpečnosť potravín včera opätovne schválil požiadavky, ktoré pred časom predložila Európska rada, a prijal ich s veľkou naliehavosťou a veľmi silnou podporou. Výbor navrhol, aby sa Komisia znovu zaoberala potrebou stanoviť ciele zníženia emisií CO2 v Európskej únii o 30 % a otvoriť možnosť zníženia o 40 % pre priemyselne rozvinuté krajiny. Okrem toho výbor navrhol - a to je kľúčový faktor pre medzinárodné rokovania, aby Európa prispela do roku 2020 sumou 30 miliárd EUR do klimatického fondu pre rozvojové krajiny. Čo urobíte, čo môžete urobiť pre to, aby sa tieto dôležité, nevyhnutné a oprávnené požiadavky dostali do pozornosti Rady?
<SPEAKER ID="249" NAME="José Manuel Barroso">
predseda Komisie. - Ako som počas stretnutia na vysokej úrovni v New Yorku a tiež v Pittsburghu verejne vyhlásil, som veľmi znepokojený pomalým tempom rokovaní o Kodani.
<P>
Vo vzťahu k rokovaniam v Kodani existujú tri možné "kamene úrazu", ktoré nesúvisia len s financovaním: evidentný nedostatok ambícií, pokiaľ ide o záväzky znižovania emisií zo strany niektorých rozvinutých krajín mimo Európskej únie, neochota významných rozvojových krajín - veľkých rozvíjajúcich sa hospodárstiev - predložiť presvedčivé návrhy na zmierňujúce opatrenia a tiež chýbajúca solídna finančná ponuka zo strany rozvinutých krajín pri rokovacom stole. To sú tri "kamene úrazu".
<P>
Verím, že Európska únia si udrží vedúcu pozíciu a že Európska rada koncom tohto mesiaca predloží solídny finančný návrh. Dúfam, že zajtra budeme mať čas zaoberať sa touto otázkou podrobnejšie, pretože zmena klímy bude jednou z hlavných tém rokovaní počas ďalšieho zasadnutia Európskej rady. Komisia bude nepochybne presadzovať ambiciózny program, pretože, ako som vždy tvrdil, zmena klímy nie je len otázkou životného prostredia, ale aj otázkou rozvoja.
<SPEAKER ID="250" NAME="Rebecca Harms" LANGUAGE="DE">
Vážený pán predseda Komisie, v mnohých informačných diskusiách, na ktorých sa zúčastnili aj vysokí predstavitelia OSN, počuť, že úsilie Európskej únie v súčasnosti zaostáva za krajinami ako Čína, a pokiaľ ide o snahu, aj za Japonskom. Ako môžete stále vyhlasovať, že budeme zohrávať vedúcu úlohu?
<SPEAKER ID="251" NAME="José Manuel Barroso">
predseda Komisie. - Budem nesmierne šťastný, ak to raz tak bude, ale, žiaľ, nie je to pravda. Európska únia je doposiaľ jediný blok, ktorý prijal záväzné ciele, ktoré sa teraz transformujú do právnych predpisov.
<P>
Vítame istý pozitívny vývoj, napríklad dobré politické vyhlásenie nového premiéra Japonska - osobne som mu zablahoželal - ale zatiaľ je to len politické vyhlásenie. Vítame niektoré národné plány predložené Čínou, ktorá však dosiaľ nesúhlasila, aby tieto plány boli pre rokovania v Kodani záväzné.
<P>
Vítame aj ďalší pozitívny vývoj, ale v boji proti zmene klímy sme v podstate vo svete vedúcou silou. Bol by som rád, keby sme v tomto vedúcom postavení mali okolo seba aj ďalších, pretože niekedy nie je ľahké byť vo vedúcej pozícii sám. Skutočnosť je však taká, že ostatní musia dosiahnuť našu úroveň ambícií.
<SPEAKER ID="252" NAME="Michał Tomasz Kamiński" LANGUAGE="PL">
Vážený pán predseda, na úvod by som vám chcel poďakovať za to, že ste živým dôkazom toho, že politici plnia svoje sľuby. Keď ma moja manželka o niečo požiada a chce vedieť, či to naozaj splním, vždy poviem: "áno - veď napokon, som politik." Dnes ste dokázali, že ako politik viete dodržať slovo. Ste tu s nami a na otázky Parlamentu odpovedáte veľmi fundovane.
<P>
Pán predseda, vo svojom prejave ste uviedli, že je mimoriadne dôležité posilniť jednotný trh a že posilnenie jednotného trhu je liek na krízu v Európe. Chcel by som sa vás, pán predseda, v mene našej skupiny spýtať, čo plánujete urobiť počas najbližších mesiacov, aby posilnenie jednotného európskeho trhu pomohlo v boji proti vážnej hospodárskej kríze, ktorej v súčasnosti čelíme.
<SPEAKER ID="253" NAME="José Manuel Barroso">
predseda Komisie. - Veľmi pekne ďakujem, pán Kamiński. Vo svojich politických usmerneniach, ktoré podľa môjho názoru Európsky parlament schválil s vašou výraznou podporou na moje znovuzvolenie, som v podstate povedal, že vnútorný trh je prioritou a mali by sme bojovať proti všetkým formám hospodárskeho nacionalizmu.
<P>
Mám pre vás všetkých dobrú správu. Práve dnes som poveril pána Maria Montiho, aby vypracoval správu o budúcnosti jednotného trhu, ktorá bude obsahovať možnosti a odporúčania v snahe iniciovať opätovné naštartovanie jednotného trhu. Som rád, že túto úlohu prijal, pretože týmto spôsobom môžeme získať skúsenosti zvonku, a dúfam, že v spolupráci s Európskym parlamentom vytvoríme základy s cieľom dať nový impulz vnútornému trhu a zistiť, ako môžeme vnútorný trh prispôsobiť podmienkam 21. storočia. Som presvedčený, že je to potrebné najmä pre spotrebiteľov a tiež pre malé a stredné podniky, ktoré niekedy pociťujú tlak a doplácajú na správanie narúšajúce spoločný trh.
<SPEAKER ID="254" NAME="Michał Tomasz Kamiński" LANGUAGE="PL">
Vážený pán predseda, na záver by som chcel povedať, že pre nás, pre našu skupinu je veľmi dôležité, že pri posilňovaní jednotného trhu, pri budovaní jednotnej Európy nezabúdate na rozdiely, ktoré v Európe existujú. Nezabúdate, že máme krajiny, ktoré sa len nedávno stali súčasťou Európskej únie a ktoré sú v istom zmysle hospodársky znevýhodnené. Vieme, že vo vzťahu k týmto novým členským štátom ste sa vždy správali veľmi férovo, a dúfam, že v tom budete pokračovať.
<SPEAKER ID="255" NAME="José Manuel Barroso">
predseda Komisie. - Podľa mňa je vnútorný trh najlepší spôsob ochrany všetkých členských štátov, či už ide o štáty nové alebo tie, ktoré sú v Únii dávnejšie, veľké alebo malé, bohaté alebo chudobné. Taká je politika spravodlivosti, pretože toto je najlepší spôsob, ako chrániť slabších, a to spotrebiteľov, ktorí sú zvyčajne v pozícii slabšieho.
<P>
Je to tiež spôsob ochrany malých a stredných podnikov vo vzťahu k veľkým monopolom alebo oligopolom. To je naša myšlienka vnútorného trhu, dôležitého acquis našej Európskej únie.
<SPEAKER ID="256" NAME="Lothar Bisky" LANGUAGE="DE">
Vážený pán predseda, vyzývate nás, aby sme sa zanedlho vzdali programov hospodárskych stimulov a urýchlene znížili deficity rozpočtov v členských štátoch. A to aj napriek tomu, že vaše najnovšie prognózy sľubujú vo štvrtom štvrťroku 2009 rast HDP v EÚ iba 0,1 %. Za celé obdobie roku 2009 by malo zníženie HDP predstavovať 4 %. Na základe vašich vlastných prognóz miera nezamestnanosti v EÚ v roku 2010 prekročí 11 %.
<P>
Nemyslíte si, že také rýchle, drastické škrty vo verejných výdavkoch by mohli zastaviť nesmelé začiatky obnovy už v jej základoch? Alebo si myslíte, že finančný sektor už v tejto chvíli prekonal problémy a náklady spôsobené krízou budú znášať bežní občania? Občanom Lotyšska, Maďarska a Rumunska vnucujete škandalózne podmienky núdzového úveru od EÚ: nižšie mzdy, nižšie dôchodky, menej verejných služieb a vyššiu DPH. To je vaša myšlienka sociálnej Európy?
<SPEAKER ID="257" NAME="José Manuel Barroso">
predseda Komisie. - Po prvé, práve preto nás znepokojujú údaje, ktoré ste spomínali - a vo všeobecnosti s nimi súhlasím - sú to naozaj naše prognózy. Ako som povedal už niekoľkokrát, pripravujeme východiskovú stratégiu, ale neodporúčame ju zaviesť teraz. Preto hovoríme, že by sme mali zachovať stimulačné programy. Myslím, že ministri financií sa počas rokovania dohodli, že východiskovú stratégiu by sme nemali zavádzať skôr ako v roku 2011. Preto musíme zachovať stimuly pre hospodárstvo práve kvôli obavám, a to najmä v sociálnej oblasti a v otázke nezamestnanosti.
<P>
Ako však viete, krízu spôsobila aj veľmi veľká nerovnováha, vysoké verejné výdavky a finančné šialenstvo. Podľa môjho názoru by sme nemali zachovávať súčasný neudržateľný model, musíme sa vrátiť späť k udržateľnosti. Je to aj otázka solidarity s budúcimi generáciami.
<SPEAKER ID="258" NAME="Lothar Bisky" LANGUAGE="DE">
Pán predseda, pochopil som správne, že "východisko" by malo prísť až v roku 2011?
<SPEAKER ID="259" NAME="José Manuel Barroso">
predseda Komisie. - Teraz vám to neviem potvrdiť, ale môžem povedať, že s najväčšou pravdepodobnosťou to nebude skôr. Myslím si, že je to konsenzus ministrov financií a, mimochodom, toto stanovisko Európska únia predložila aj na stretnutí G20.
<P>
V súčasnosti sa usilujeme aj o globálnu koordináciu týchto politík. To však neznamená, že všetky regióny sveta prijmú tie isté rozhodnutia v rovnakom čase, ale počas tejto krízy sme zistili, že sme spojení v dobrom i zlom a musíme sa snažiť sformulovať východiskové stratégie globálne.
<P>
Takže s najväčšou pravdepodobnosťou to nebude skôr ako v roku 2011, ale hospodársku situáciu by sme mali naďalej veľmi pozorne monitorovať.
<SPEAKER ID="260" NAME="Nigel Farage">
spolupredseda skupiny EFD. - Som veľmi rád, pán Barosso, že vás tu vidím. Šancu vziať výkonnú moc na zodpovednosť musíme v každom prípade uvítať.
<P>
Ako viete, nie vždy som bol vaším priaznivcom, ale musím uznať, že ste si počínali veľmi dobre. Dokázali ste ignorovať výsledok francúzskeho referenda, dokázali ste ignorovať výsledok holandského referenda a dokázali ste prinútiť Írov k druhému kolu. Takže vaša zmluva je takmer schválená.
<P>
Teraz prišiel, samozrejme, čas zvoliť prezidenta - veľkú svetovú figúrku Európskej únie. Tony Blair je u stávkarov pomerne obľúbený. Zaujímalo by ma však, či so mnou súhlasíte v tom, že jeho pretrvávajúci záujem o prijatie eura v Británii, skutočnosť, že sa vzdal britského rabatu vo výške 2 miliardy GBP ročne a jeho celkový prístup k členstvu Británie v Európskej únii - odmietnutie referenda v Británii - to všetko potvrdzuje, že má dostatočný proeurópsky kredit, aby sa mohol stať prezidentom? Nepredpovedal som to už v roku 2005? Bolo to po celý čas dohodnuté?
<SPEAKER ID="261" NAME="José Manuel Barroso">
predseda Komisie. - Predovšetkým, pán Farage, nech vás výsledok v Írsku netrápi. Nebol to až taký úspech - len 67 % občanov. Pri skutočných rozhovoroch, keď občania hovorili sami za seba, sa potvrdilo, že Európa môže mať u občanov silnú podporu. V podstate Írsko vyhlásilo nezávislosť od Strany za nezávislosť Spojeného kráľovstva, pretože ste v Írsku robili kampaň a Íri vám a vašej strane povedali "nie".
<P>
(potlesk)
<P>
Pokiaľ ide o budúceho predsedu Rady, túto skutočnosť nebudem komentovať. To je rozhodnutie Európskej rady. Chcel by som vám však na rovinu povedať, že neexistujú žiadne tajné dohody a žiadne tajné programy. Ak by existovali, už by som o nich vedel. Takže nie sú žiadne tajné dohody ani tajné rokovania. Môžem vám povedať len jedno: potrebujeme predsedu Rady, ktorý je presvedčeným Európanom a ktorý bude po celý čas konať zásadovo, pretože nepovažujem za správne, aby Rada každý polrok kompletne menila svoj program. Jednoznačne podporujem pôsobenie silnej Európskej rady, ktorá bude koherentná a konzistentná a ktorá bude, samozrejme, ruka v ruke spolupracovať s Komisiou a bude v plnej miere presvedčená o európskom projekte a záležitostiach Spoločenstva.
<SPEAKER ID="262" NAME="Nigel Farage">
spolupredseda skupiny EFD. - Som sklamaný, pán Barosso. Máme hodinu otázok a bolo by jednoduchšie odpovedať "áno" alebo "nie", ale v poriadku. Či už ide o pána Blaira alebo niekoho iného, v podstate nebude demokraticky zvolený; vy sám ste vlastne neboli demokraticky zvolený. Nevystihuje táto skutočnosť dostatočne celú EÚ? Nie je to výborná príležitosť dať skutočnú výkonnú moc bývalým premiérom vo výslužbe? Touto zmluvou ste mohli demokratizovať EÚ. Rozhodli ste sa však opačne. O čo tu podľa vás ide - o národnú demokraciu, alebo o Európsku úniu?
<SPEAKER ID="263" NAME="José Manuel Barroso">
predseda Komisie. Práve preto, že Európska únia nie je integrovaným štátom, ktorého sa tak bojíte, sa predseda Rady nevolí priamo občanmi, ale vyberá sa na základe rozhodnutia demokraticky zvolených predsedov vlád Európy. A práve to je logické. Ja sám som mal nielen jednohlasnú podporu demokraticky zvolených predsedov vlád, ale aj veľkej väčšiny v tomto Parlamente. Preto si myslím, že mám silnú demokratickú legitimitu.
<P>
(potlesk)
<P>
Pokiaľ ide o moju predchádzajúcu politickú kariéru vo vnútroštátnej politike, mal som 29 rokov, keď som bol demokraticky zvolený do národného parlamentu, a poviem vám, je ťažšie byť zvolený za predsedu Komisie, ako za predsedu vlády vo väčšine našich krajín.
<SPEAKER ID="264" NAME="Krisztina Morvai" AFFILIATION="NI">
(HU) Zajtra o 15.00 hod. sa uskutoční tlačová konferencia o kritickej situácii v oblasti ľudských práv, ktorá pretrváva od roku 2006. Srdečne vás pozývam a očakávam aj účasť pána predsedu a všetkých mojich kolegov poslancov. Podľa informácií služieb poskytujúcich štátnu právnu pomoc obrovské množstvo rozhodnutí súdu potvrdzuje, že na jeseň v roku 2006, najmä 23. októbra, počas spomienkových osláv 50. výročia, sme v Maďarsku zažili brutálny policajný teror. Na objednávku vlády polícia vykonala množstvo brutálnych činov, 14 ľudí bolo zasiahnutých do očí, v dôsledku čoho mnohí z nich prišli o zrak, niekoľko stoviek nevinných ľudí týrali a zadržiavali ako politických väzňov.
<P>
Viete, pán predseda, že pani Kinga Gönczová, podpredsedníčka Výboru pre občianske slobody, spravodlivosť a vnútorné veci, bola členkou vlády, ktorá nariadila streľbu? Rada by som si vypočula váš názor na túto skutočnosť a zároveň vás srdečne pozývam na zajtrajšiu tlačovú konferenciu. Dúfam, že sa uvidíme.
<SPEAKER ID="265" NAME="José Manuel Barroso">
predseda Komisie. - Sledujem každú udalosť v členských štátoch, ale ujasnime si jedno: Komisia nemá právo zasahovať do niektorých vnútorných záležitostí členských štátov, a toto je téma, na ktorú vám nevieme odpovedať, pretože ide o vnútroštátnu debatu prebiehajúcu v Maďarsku.
<P>
Ako Komisia máme právomoc zasiahnuť do akejkoľvek záležitosti v oblasti základných práv, keď ide o uplatňovanie práva Spoločenstva. To nie je prípad udalosti, o ktorej hovorila ctená pani poslankyňa. Preto by som vás chcel požiadať, aby ste mi nedávali otázky, na ktoré by vám vedeli odpovedať skôr na úrovni národného parlamentu, nie tu, v Európskom parlamente.
<SPEAKER ID="266" NAME="Krisztina Morvai" AFFILIATION="NI">
(HU) Pochopila som správne, že podľa toho, čo ste povedali, sloboda zhromažďovania, sloboda názoru, ľudské práva a dokonca ani Európsky dohovor o ľudských právach nie sú súčasťou práva Európskej únie? Nie sú ľudské práva súčasťou systému hodnôt a právneho systému Európskej únie? Ak nie, tak mám zlé informácie.
<SPEAKER ID="267" NAME="José Manuel Barroso">
predseda Komisie. - Ľudské práva sú, samozrejme, súčasťou Európskej únie, ale náš systém vychádza z existencie právneho štátu a predpokladáme, že všetky členské štáty vrátane vašej krajiny sa riadia právnym poriadkom. Preto máte možnosť položiť otázku vašim súdom a tiež je možnosť obrátiť sa na Európsky súd pre ľudské práva alebo Európsky súdny dvor v Luxemburgu. Systém ochrany ľudských práv teda funguje.
<P>
Nemôžem a nemal by som však zasahovať do vnútroštátnych politických rozhovorov medzi rôznymi politickými stranami.
<SPEAKER ID="268" NAME="Predseda">
Veľmi pekne ďakujem, pán predseda. Chcel by som úprimne poďakovať aj predsedom politických skupín za to, že dodržali čas a že táto rozprava bola taká zaujímavá. Chcel by som poďakovať aj pánovi Barrosovi. Ak chceme mať živú diskusiu, musíme dodržiavať čas. Chcem teda všetkým veľmi pekne poďakovať.
<P>
Vplyv finančnej krízy na zamestnanosť a sociálnu súdržnosť
<SPEAKER ID="269" NAME="Corien Wortmann-Kool" AFFILIATION="PPE">
(NL) Vážený pán predseda, moja otázka sa týka opatrení na riešenie krízy. Pokiaľ ide o emisné ciele vo vzťahu k zmene klímy, Európa je pred Spojenými štátmi. V oblasti investovania súkromného sektora do technologických inovácií a trvalej udržateľnosti, čo je mimoriadne dôležité pre malé a stredné podniky (MSP) a zamestnanosť, však za Spojenými štátmi zaostávame.
<P>
To bolo vlastne aj základom nášho plánu na riešenie krízy a plánu obnovy. Aké sú však vaše ambície v tejto súvislosti? Kedy dosiahneme rovnakú úroveň ako Spojené štáty, čo Komisia robí a čo môže urobiť pre to, aby sme dosiahli rovnakú úroveň? Všeobecne povedané, naše MSP musia stále prekonávať množstvo prekážok a v dôsledku toho sa znižuje ich potenciál rastu. Čo plánujete urobiť pre dokončenie vnútorného trhu, ktorý je, v konečnom dôsledku, hlavným zdrojom rastu zamestnanosti?
<SPEAKER ID="270" NAME="José Manuel Barroso">
predseda Komisie. - Niektoré myšlienky v súvislosti s vnútorným trhom som uviedol už v odpovedi na otázku predchádzajúceho rečníka, ale pokiaľ ide o oblasť technológie, ktorú ste zdôraznili, plne s vami súhlasím. V oblasti investícií do nových technológií za Spojenými štátmi aj inými krajinami zaostávame.
<P>
Preto sme, napríklad, v tomto špeciálnom balíku schválili Plán hospodárskej obnovy Európy. Veľký dôraz kladieme na investície do niektorých oblastí v súvislosti s programom zmeny klímy a energetickej bezpečnosti. Tieto dve témy sme spojili. Preto sme len nedávno predložili plán SET a vyzvali sme členské štáty, aby vyčlenili viac zdrojov na financovanie ekologických technológií, inými slovami, na financovanie všetkých technológií, ktoré nám umožnia vybudovať udržateľnejšie, ekologickejšie hospodárstvo.
<P>
Túto záležitosť by sme určite mali brať do úvahy aj v súvislosti s ďalšími finančnými výhľadmi. Ako viete, do konca roka predložíme revíziu rozpočtu. Budeme mať možnosť hovoriť aj o tom, na čo by sme v súvislosti s investíciami mali v budúcnosti klásť dôraz.
<SPEAKER ID="271" NAME="Predseda">
Vážení kolegovia, chcel by som vás požiadať, aby ste už nepredkladali doplňujúce otázky. Mám tu veľmi dlhý zoznam mien a bolo by oveľa zaujímavejšie, keby mohli položiť otázky viacerí poslanci.
<SPEAKER ID="272" NAME="Sylvana Rapti" AFFILIATION="S&amp;D">
(EL) Vážený pán predseda, Komisia v roku 2008 celkom správne vydala odporúčanie o začlenení väčšieho počtu ľudí do trhu práce.
<P>
V prvom rade by som sa chcela opýtať, či okrem tohto odporúčania a opatrení prijatých členskými štátmi plánuje Európska komisia prijať ďalšie opatrenia na posilnenie otvorenej metódy koordinácie v sociálnom sektore. Mám na mysli opatrenia na zvýšenie zamestnanosti, ktoré sú zlučiteľné so životaschopnými politikami v oblasti priemyslu.
<P>
Po druhé, rok 2010 bol vyhlásený - ako všetci vieme - za Európsky rok boja proti chudobe. Našim cieľom je posilniť sociálnu súdržnosť. Vážený pán predseda, otázka je veľmi jednoduchá: vložíte všetku svoju energiu, budete mať odvahu - vy osobne - bojovať za kvantitatívne ciele týkajúce sa otázky chudoby? Osobitne vás chcem požiadať, aby ste ma neodkazovali na členské štáty, ako vtedy, keď ste počas diskusie informovali Skupinu progresívnej aliancie socialistov a demokratov v Európskom parlamente.
<P>
(Predseda prerušil rečníčku.)
<SPEAKER ID="273" NAME="José Manuel Barroso">
predseda Komisie. - Už som povedal, že hlavným predmetom môjho záujmu je nezamestnanosť. K boju proti nezamestnanosti by sme však mali pristupovať aktívne a nie iba reagovať na vzniknutú situáciu. Myslím si, že by sa to dalo dosiahnuť prostredníctvom revízie lisabonskej stratégie a integrovanej vízie do roku 2020.
<P>
Dlhodobú stratégiu Európskej únie musíme založiť na nových zdrojoch udržateľného rastu, napríklad na takzvaných bielych pracovných miestach v sociálnych službách, kde od roku 2000 vzniklo 3,3 milióna nových pracovných miest. Predstavuje to 16 % všetkých nových pracovných miest.
<P>
Do roku 2020 by sa mal tiež zdvojnásobiť trh s ekologickými ("zelenými") výrobkami a službami, ktorý vytvorí obrovské príležitosti pre "zelené" pracovné miesta. Podporujeme preto prieskum v celej Európskej únii, aby sme predvídali potrebné pracovné miesta a zručnosti. Preto som rozhodnutý pracovať v tejto novej stratégii na posilnení sociálnej priority, ako som už povedal, keď sme diskutovali o všeobecných politických usmerneniach pre nasledujúci mandát.
<SPEAKER ID="274" NAME="Elizabeth Lynne" AFFILIATION="ALDE">
Ako vieme, v súčasnej hospodárskej kríze strácajú pracovné miesta státisíce ľudí a mnohí z nich sú starší ľudia, ktorí majú pri získavaní nových pracovných miest veľkú nevýhodu. Vo všetkých členských štátoch by sa mala dodržiavať smernica o zamestnanosti z roku 2000, napriek tomu však mnohí z týchto starších pracovníkov stále nepoznajú svoje práva vyplývajúce z tejto smernice a mnohé členské štáty tieto predpisy nerešpektujú.
<P>
Aj keď niektorí pracovníci svoje práva poznajú, veľmi často zisťujú, že je nemožné konať individuálne, bez akejkoľvek podpory. V súčasnosti zatiaľ nemáme právne predpisy na ochranu mnohých ľudí proti diskriminácii v prístupe k tovarom a službám, máme však smernicu o zamestnanosti. Môžete nám povedať, aké kroky sa podnikajú proti členským štátom, ktoré túto smernicu nevykonávajú správne, a aké mechanizmy by sa mohli zaviesť na pomoc pri uplatňovaní práv starších pracovníkov a pracovníkov so zdravotným postihnutím?
<SPEAKER ID="275" NAME="José Manuel Barroso">
predseda Komisie. - Vždy, keď členské štáty nedodržiavajú naše smernice, začneme konanie vo veci porušenia právnych predpisov, teda keď existuje konkrétny prípad, môžeme a budeme konať. Čo sa týka celkového problému, ktorý ste spomenuli, dovoľte mi povedať, že táto kríza pripravila o prácu viac ako päť miliónov Európanov.
<P>
Najviac postihnutými kategóriami sú mladí ľudia a migranti. Nezamestnanosť v Európskej únii dosahuje teraz 9,1 %, ale miera nezamestnanosti mladých pracovníkov (19,8 %) a migrantov (19,1 %) je viac ako dvojnásobná. Toto sú najdôležitejšie oblasti záujmu, ktoré teraz máme z hľadiska sociálnych záležitostí. Veľmi dôležitou prioritou zostáva tiež otázka riešenia detskej chudoby. Pokiaľ ide o starších ľudí, situáciu, samozrejme, tiež sledujeme v súlade so súčasnými smernicami.
<SPEAKER ID="276" NAME="David Casa" AFFILIATION="PPE">
(MT) Som presvedčený, že je užitočné hovoriť o tom, ako môžeme v Európskej únii vytvoriť viac pracovných miest. Myslím si však, že by sme mali tiež uvažovať o tom, ako ochrániť pracovné miesta a zabrániť ich stratám. Naša vláda zasiahla v okamihu, keď bolo krízu cítiť najviac. Som presvedčený, že intervencia vlády zachránila tisíce pracovných miest, jednoznačne prostredníctvom zvýšenia výdavkov v sociálnom sektore. Nemyslíte si, že Komisia musí vyvinúť väčšie úsilie s cieľom zabezpečiť, aby sa to uskutočnilo vo všetkých krajinách Európskej únie? Viem, že začnete hovoriť o nedávno zmenenom a doplnenom Európskom fonde na prispôsobenie sa globalizácii a o tom, že sa využíva na pomoc ešte väčšiemu počtu pracovníkov, domnievam sa však, že musíme urobiť všetko, čo je v našich silách, aby sme zabezpečili ochranu pracovných miest týchto ľudí, aby Európsky fond na prispôsobenie sa globalizácii nemuseli využívať. Myslím si, že to by malo byť naším skutočným cieľom.
<SPEAKER ID="277" NAME="José Manuel Barroso">
predseda Komisie. - Nielenže sme revidovali pravidlá Európskeho fondu na prispôsobenie sa globalizácii, zmenili sme aj Európsky sociálny fond s 1,8 miliardami EUR na zrýchlené postupy na podporenie aktívnej politiky trhu práce.
<P>
V rámci politiky súdržnosti sme tiež urobili niektoré zmeny na zjednodušenie pravidiel a predbežných platieb. Táto politika je tiež veľmi dôležitá. Už som spomenul 550 miliárd EUR z plánu hospodárskych stimulov a mohol by som, samozrejme, tiež spomenúť Európsky fond na prispôsobenie sa globalizácii, ako aj niektoré ďalšie návrhy, ktoré sme predložili.
<P>
Musím, žiaľ, povedať, že existoval jeden návrh, ku ktorému sa členské štáty nepripojili, konkrétne pozastaviť spolufinancovanie sociálneho fondu. Predložili sme ho Rade, ale bol zamietnutý. Stále dúfam, že s vašou podporou by sme to mohli dosiahnuť, pretože niektoré krajiny jednoducho nemajú finančné prostriedky na dopĺňanie financovania sociálneho fondu zo svojich vlastných peňazí. Preto tiež maximálne využívame všetky nástroje, ktoré máme na úrovni Spoločenstva, na podporenie všetkého, čo môžu v boji proti nezamestnanosti urobiť samotné členské štáty.
<SPEAKER ID="278" NAME="Alejandro Cercas" AFFILIATION="S&amp;D">
(ES) Vážený pán predseda, ďakujem vám za túto dnešnú zaujímavú rozpravu.
<P>
V súvislosti so zamestnanosťou ste povedali, že niektoré členské štáty sa nezúčastnili na pražskom samite. Vážnejšie však je, vážený pán predseda, že Rada v najväčšej kríze zamestnanosti v histórii Európy - dnes príde o prácu 10 000 Európanov a rovnaký počet zajtra a pozajtra - neprijala žiadnu vážnu iniciatívu a neuskutočnil sa ani jeden samit o zamestnanosti. Mohli ste tiež povedať, že Komisia má program z minulého roku, ktorý bol zastaraný už vtedy a ktorý teraz nespĺňa veľmi naliehavé potreby miliónov a miliónov občanov, celej generácie Európanov a celého sociálneho štátu, ktorého budúcnosť je v stávke.
<P>
Vážený pán predseda, chcem vás požiadať, aby ste prevzali vedenie: potrebujeme aktívne vedenie, vedenie, ktoré skoncuje s ľahostajnosťou a nedostatkom transparentnosti. Musíte povedať Rade, že takto už ďalej nemôžeme pokračovať. Potrebujeme Komisiu, ktorá riadi nielen bežné zdroje a bežné záležitosti, ale ktorá sa v týchto ťažkých časoch - a viem že sú ťažké aj pre vás, pán predseda - postaví na čelo Európy vo veľkej inštitucionálnej dohode, aby dala nádej celej generácii Európanov.
<SPEAKER ID="279" NAME="José Manuel Barroso" LANGUAGE="PT">
Faktom je, že robíme všetko, čo je v našich silách, a ako som povedal, keď som načrtol hlavné body programu, venujeme veľkú pozornosť sociálnym záležitostiam, pretože zo sociálneho hľadiska v súčasnosti existuje krízová situácia.
<P>
Preto som napríklad vyhlásil, že pri všetkých nových právnych predpisoch je potrebné preskúmať sociálny vplyv. Preto podporujeme ako politiku Spoločenstva spoločné zásady aktívneho začlenenia. Preto môžem tiež členským štátom povedať, že podporujeme sociálne investície. Sociálne výdavky, ktoré v roku 2008 tvorili 28 % HDP, stúpnu v roku 2010 na 31 %. To predstavuje zvýšenie približne o 3 500 miliárd EUR!
<P>
V tejto oblasti sa skutočnej snažíme, ale, samozrejme, pán Cercas, pravdou je, že to musí byť kolektívne úsilie Komisie, Parlamentu a členských štátov.
<SPEAKER ID="280" NAME="Gerald Häfner" AFFILIATION="Verts/ALE">
(DE) Vážený pán predseda, Európa znamená slobodu, demokraciu a solidaritu, alebo inak povedané sociálnu a ekologickú zodpovednosť. Vy a Komisia ste sa však dlhodobo úplne jednostranne zameriavali iba na prvok slobody - a konkrétne iba na hospodársku slobodu, na slobodu chápanú čisto v hospodárskom zmysle - a na reguláciu v mnohých oblastiach, v ktorých žiadna regulácia nie je potrebná, ale v prípade svetových finančných trhov, kde ide o miliardy, ste sa zväčša zameriavali na nezasahovanie a neregulovanie, pretože ste sa domnievali, že to každému prinesie najlepšie výsledky.
<P>
Videli sme katastrofálne následky, ku ktorým to viedlo, a úplne otvorene sa vás pýtam, ako a prostredníctvom akých projektov a plánov hodláte tomuto Parlamentu a občanom Európy dať jasne a dôveryhodne najavo, že vy a Komisia ste sa poučili z tejto katastrofy a radikálne zmeníte naše smerovanie.
<SPEAKER ID="281" NAME="José Manuel Barroso">
predseda Komisie. - Po prvé, otázka dôveryhodnosti je váš osobný problém. Myslím si, že na túto otázku odpovedal Parlament, ktorý mi nedávno dal nový mandát, takže to ukazuje, že tento Parlament je presvedčený, že som dôveryhodný a môžem pokračovať v tejto politike.
<P>
Pri uskutočňovaní našej politiky skutočne reagujeme na hospodársku a finančnú krízu. Prijali sme dôležité rozhodnutia, prednedávnom sme prijali regulačné opatrenia a opatrenia dohľadu, pri ktorých zohrávame vo svete vedúcu úlohu. Na základe správy, ktorej vypracovanie som zadal skupine pána de Larosièra, sme predložili niektoré návrhy, ktoré, ako dúfam, schváli Rada a Parlament.
<P>
Práve dnes sme na zasadnutí Komisie schválili oznámenie o derivátoch, na ktoré budú musieť, samozrejme, nadviazať konkrétne právne predpisy. Takže skutočne odpovedáme na všetky aspekty finančnej krízy vrátane regulačného a kontrolného aspektu a počas tejto Komisie som už prijal niektoré rozhodnutia a budúca Komisia bude, samozrejme, kráčať po tejto ceste, pretože som presvedčený, že situácia si to vyžaduje.
<SPEAKER ID="282" NAME="Veronica Lope Fontagné" AFFILIATION="PPE">
(ES) Vážený pán predseda, chcela by som hovoriť o pomoci schválenej podľa dočasného rámca, ktorá sa zameriava na zmenšenie problémov vzniknutých v dôsledku hospodárskej krízy, a konkrétne o spoločnosti Opel.
<P>
Chcela by som sa opýtať, či Komisia skúma, či pomoc, ktorú dostalo Nemecko podľa dočasného rámca, závisela od predchádzajúcej dohody týkajúcej sa geografického rozdelenia opatrení na reštrukturalizáciu, čo by nebolo v súlade s účelom tejto pomoci.
<P>
Ak je to tak, rada by som vedela, či súhlasíte s tým, aby spoločnosť mohla slobodne upraviť rozdelenie a reštrukturalizáciu firmy Opel podľa svojich vlastných ekonomických a výrobných kritérií a pri zachovaní najvyššieho možného počtu pracovných miest.
<SPEAKER ID="283" NAME="José Manuel Barroso" LANGUAGE="PT">
Na túto otázku som už odpovedal, ale poviem, že sme mali niekoľko pochybností o spôsobe, akým sa tento proces uskutočnil. Komisia vyjadrila tieto pochybnosti a trust General Motors a Opel teraz prehodnocuje spôsob, akým bola predložená ponuka na odkúpenie spoločnosti Opel, a overuje či, táto ponuka bola predložená skutočne na obchodnom základe, alebo nie.
<P>
My, Európska komisia, urobíme všetko, čo je v našich silách, aby riešenie bolo v súlade s nariadeniami o vnútornom trhu a pravidlami pre poskytovanie štátnej pomoci. Pri uplatňovaní týchto pravidiel budeme, samozrejme, objektívni a nekompromisní.
<SPEAKER ID="284" NAME="Vicky Ford" AFFILIATION="ECR">
Všetky členské štáty sa zhodnú na tom, že všetci čelíme rastúcej nezamestnanosti, ktorá zjavne nie je iba sociálnou krízou, ale rastúce sociálne náklady, klesajúce dane a zvyšovanie odbornej prípravy predstavujú ďalšie zaťaženie verejných výdavkov členských štátov.
<P>
Vzhľadom na to, súhlasíte, pán Barroso, že my ako poslanci Európskeho parlamentu a Komisia by sme mali veľmi starostlivo zvážiť každý cent, ktorým zvýšime zaťaženie verejného sektora? Ak súhlasíte, po prvé, ako by ste nám radili hlasovať vo štvrtkovej rozprave o rozpočte?
<P>
Po druhé, prečo máme zasadnutie v Štrasburgu?
<SPEAKER ID="285" NAME="José Manuel Barroso">
predseda Komisie. - Návrh rozpočtu na budúci rok podporujem, preto odporúčam hlasovať za.
<P>
Pokiaľ ide o otázku opatrnosti a prísnosti, súhlasím s vami. Pri nakladaní s peniazmi daňových poplatníkov musíme byť mimoriadne opatrní a musíme vidieť priority. Dnes je v niektorých členských štátoch očividná sociálna kríza. Existujú problémy sociálneho vylúčenia a chudoby a som si istý, že znepokojujú všetkých poslancov tohto Parlamentu, a preto musíme nájsť najlepšie riešenie.
<P>
Ako viete, Komisia veľmi nekompromisne zaviazala seba a Európsku úniu na dodržiavanie pravidiel trvalej udržateľnosti podľa podmienok Paktu stability a rastu. Nemyslíme si, samozrejme, že problémy sa dajú vyriešiť len pomocou peňazí, ale sme presvedčení, že skutočne existujú situácie, ako je napríklad táto súčasná, keď musíme venovať mimoriadnu pozornosť naliehavej sociálnej situácii. Na riešenie bezprecedentnej situácie boli potrebné mimoriadne opatrenia. Ako vždy, je to otázka vyváženého úsudku.
<SPEAKER ID="286" NAME="Ádám Kósa" AFFILIATION="PPE">
(HU) Vážený pán predseda Komisie, podľa nariadenia Európskej komisie č. 800/2008 sa mzdové dotácie pre ľudí so zdravotným postihnutím znížili na 75 % maximálnej sumy. Zamestnanosť ľudí so zdravotným postihnutím a ľudí so zmenenou pracovnou schopnosťou preto postihla od 1. januára 2009 kríza. V dôsledku rozpočtového obmedzenia sa výrazne znížili zdroje zamestnanosti poskytované ľuďom so zníženou pracovnou schopnosťou. Je to tiež dôvod, prečo bola ohrozená štátna podpora poskytovaná v mnohých krajinách, napríklad v Maďarsku, na založenie skupiny na vytváranie pracovných miest. Hovorí sa, že na vine je Európska únia. Preto by som chcel položiť otázku. Ako chce Európska komisia počas finančnej krízy riešiť zamestnanecké práva ľudí so zdravotným postihnutím, úlohu zachovania pracovných miest pre týchto ľudí a zásadu rovnakej odmeny za rovnakú prácu? Toto nariadenie bolo vytvorené pred krízou.
<SPEAKER ID="287" NAME="José Manuel Barroso">
predseda Komisie. - Ako vážený pán poslanec určite vie, Európska komisia predložila návrh horizontálnej smernice o nediskriminácii, ktorý zahŕňa aj zdravotné postihnutie. Teraz je tento predbežný návrh vo vašich rukách a v rukách Európskej rady. Preto skutočne dúfam, že návrh bude schválený, pretože určite sme proti akémukoľvek druhu diskriminácie ľudí so zdravotným postihnutím.
<P>
Mnohé problémy, ktoré ste tu spomínali, sa budú musieť riešiť na vnútroštátnej úrovni, pretože ide o opatrenia v súvislosti s konkrétnou podporou, ktoré musia realizovať vnútroštátne systémy sociálneho zabezpečenia. V Európskej únii však robíme všetko, čo je v našich silách, aby sme mali záväzný rámec, ktorý nás a všetky členské štáty zaviaže dodržiavať zásadu nediskriminácie a osobitnej ochrany ľudí so zdravotným postihnutím.
<SPEAKER ID="288" NAME="Pervenche Berès" AFFILIATION="S&amp;D">
(FR) Vážený pán Barroso, tento Parlament vás vymenoval za nasledujúceho predsedu Komisie. Vašou najbližšou naliehavou úlohou bude zostaviť Komisiu tak, aby mohla slúžiť Európe, ktorá sa dostáva z krízy. Ako plánujete na základe toho optimalizovať využitie nedostatočných nástrojov Spoločenstva, ktoré máme k dispozícii, a ako si predstavujete rozdelenie portfólií, aby sme mohli riešiť problémy, ktoré vzniknú? Viem veľmi dobre, že všetko závisí od vašich diskusií s hlavami štátov a vlád, ale ako predseda Komisie im musíte navrhnúť svoju víziu. Ako môžeme spojiť tieto stratégie, ktoré máme k dispozícii? Ako môžeme tieto portfóliá rozdeliť tak, aby sa zohľadnili poučenia z krízy?
<P>
Pokiaľ ide o nástroje, uvediem iba jeden príklad. Európsky fond na prispôsobenie sa globalizácii je dnes v rozpore so stratégiami štátnej pomoci, ktoré nám bránia v realizácii priemyselných politík, ktoré by nám pomohli dostať sa z krízy. Aké sú vaše návrhy? Aký mandát budete požadovať od hláv štátov a vlád a aké rozdelenie portfólií budete od nich žiadať?
<SPEAKER ID="289" NAME="José Manuel Barroso" LANGUAGE="FR">
Rozdelenie portfólií nepatrí do právomoci hláv štátov a vlád, ale do právomoci predsedu Komisie a túto právomoc určite využijem spôsobom, ktorý budem považovať za najvhodnejší.
<P>
S niektorými oznámeniami som už vystúpil počas našej diskusie o programe nasledujúcej Komisie, ale skutočne som v kontakte s hlavami štátov a vlád.
<P>
Môžem vám tiež povedať, že práve dnes som všetkým poslal listy so žiadosťou, aby mi poslali aj ženské kandidátky pre kolégium. Naozaj ma veľmi znepokojuje problém rovnováhy medzi mužmi a ženami, ak by som neurobil nič, prakticky by som nemal žiadne ženy, pretože vlády chcú pre nasledujúcu Komisiu vo všeobecnosti iba mužských kandidátov.
<P>
Preto práve dnes posielam tento list.
<P>
Čo sa týka skutočného rozdelenia, žiadna veľká zmena nebude. Hlavné inovácie som už oznámil počas rozpravy s vami. Tieto inovácie zahŕňali predovšetkým komisára pre spravodlivosť a základné práva a komisára pre činnosť v oblasti zmeny klímy a teraz, samozrejme, potrebujem kompetentných mužov a ženy, ktorí sú oddaní Európe, ktorí dokážu úspešne plniť príslušné úlohy v rámci rôznych portfólií, ktoré budú zodpovedať prioritám činnosti Európskej únie.
<SPEAKER ID="290" NAME="Graham Watson" AFFILIATION="ALDE">
Doteraz sa vytváranie bohatstva a miera blahobytu zakladali do značnej miery na spotrebe, a preto bol priemysel podporovaný v tom, aby nevenoval veľkú pozornosť skutočnej hodnote použitých surovín, aj keď je ich cena nízka, ani skutočným nákladom na vyprodukovaný odpad.
<P>
Ako chce vaša Komisia zabezpečiť, aby mal rast v budúcnosti odlišný charakter a aby sme sa po ďalších 20 rokoch rastu neocitli v situácii, keď budeme mať planétu, ktorá nebude schopná uniesť to, čo robíme, a spoločnosť, ktorá si nebude môcť dovoliť skutočné náklady na takýto spôsob života?
<SPEAKER ID="291" NAME="José Manuel Barroso">
predseda Komisie. - Chcel by som poďakovať pánovi Grahamovi Watsonovi za túto veľmi dôležitú otázku. To je v skutočnosti základ programu na najbližších päť rokov: investovať viac do inteligentného, ekologického, trvalo udržateľného rastu. To je veľmi dôležité.
<P>
Musíme pochopiť, že model budúcnosti nebude ako model minulosti. Som za silnú priemyselnú základňu Európy - ale silnú priemyselnú základňu pre nový vek trvalej udržateľnosti, v ktorom musíme premýšľať o ekologickom rozvoji, ekologických technológiách. Vtedy môžeme vytvoriť nové výrobky, nové trhy. Je to dobrý príklad.
<P>
Preto pri príprave našich budúcich programov počítame s novými zdrojmi rastu, ako som ich nazval vo svojich politických usmerneniach, pretože s tradičnými zdrojmi rastu nevyhráme konkurenčný boj s rozvíjajúcimi sa hospodárstvami, ako napríklad s Čínou a Indiou.
<P>
Preto základom, centrom nášho programu pre rast musia byť inovácie, nové zdroje rastu, ktoré podporujú prechod k nízkouhlíkovému hospodárstvu: inteligentný ekologický rozvoj a inovácie. Myslím si, že v budúcnosti budú inovácie pre rozvoj európskeho hospodárstva kľúčové.
<SPEAKER ID="292" NAME="Emilie Turunen" AFFILIATION="Verts/ALE">
(DA) Vážený pán Barroso, finančná kríza vyvolala hospodársku krízu, ktorej rozsah nemá v histórii obdobu, a v tejto chvíli v Európe dramaticky rastie nezamestnanosť. Ako ste sami povedali, nezamestnanosť mladých ľudí do 25 rokov v Európe je 19,8 % a v Španielsku je nezamestnaná viac ako jedna tretina mladých ľudí do 25 rokov. Práve teraz kazíme celú generáciu a doteraz, pán Barroso, ste na vyriešenie tohto problému neurobili prakticky nič. Dnes som počula, že ste tým veľmi znepokojený, a som rada že som to počula - chcela by som však vidieť dôkazy. Aj keď za politiku zamestnanosti sú zodpovedné jednotlivé členské štáty, potrebná je aj európska zodpovednosť a európske iniciatívy.
<P>
Chcela by som upozorniť na tri veci. Po prvé, pán komisár Špidla prisľúbil 5 miliónov učňovských miest pre mladých ľudí v Európe. Čo sa s nimi stalo? Po druhé, v súčasnosti prijímame po celej Európe balíky na podporu hospodárskeho rastu a záchranné balíky. Prečo tieto balíky neobsahujú program vytvárania cielených pracovných miest pre mladých ľudí? Po tretie, čo urobíte na dosiahnutie silnejšieho sociálneho profilu a silnejšieho plánu pre mladých ľudí v novej polisabonskej stratégii?
<SPEAKER ID="293" NAME="José Manuel Barroso">
predseda Komisie. - Opakujem, že sme plne využili naše súčasné nástroje. Máme nástroje na úrovni Spoločenstva, ale existujú niektoré nástroje, ktoré sú na vnútroštátnej úrovni. Môžeme spolupracovať s členskými štátmi, aby sa tieto nástroje využili čo najlepšie, vymieňať si osvedčené postupy a nabádať členské štáty, aby ich dodržiavali.
<P>
Pán komisár Špidla, ktorý odviedol vynikajúcu prácu vo veľmi náročných podmienkach, žiada, spolu s celou Komisiou, členské štáty, aby vytvorili päť miliónov učňovských miest. Sprístupňujeme niektoré osvedčené postupy. Mimoriadne dobré postupy majú napríklad súkromné spoločnosti vo Francúzsku, ktoré podporujú interné odborné vzdelávanie vo svojich spoločnostiach a učňovské miesta podporené z verejných financií, ale časť financujú aj samotné spoločnosti.
<P>
Takže je to naozaj priorita a venujeme sa tomu všetkými našimi nástrojmi - Európskym sociálnym fondom, Európskym fondom na prispôsobenie sa globalizácii, Kohéznym fondom a zdvojnásobením systému na podporu platobnej bilancie nových členských štátov a krajín, ktoré nepatria do eurozóny.
<P>
Naše nástroje sme plne využili, musíme však posilniť spoluprácu s členskými štátmi, aby sme riešili tieto sociálne záležitosti, a ako ste spomenuli, najmä problém nezamestnanosti mladých ľudí.
<SPEAKER ID="294" NAME="Ilda Figueiredo" AFFILIATION="GUE/NGL">
(PT) Vážený pán predseda, aby sme znížili chudobu a nezamestnanosť, musíme vytvoriť pracovné miesta so zaručenými právami, podporiť výrobu a zlepšiť univerzálne, bezplatné verejné služby. Inými slovami, musíme investovať do ďalších politík. Musíme robiť presne opak toho, čo sme robili doposiaľ.
<P>
Vyľakalo nás napríklad, keď sme sa v týchto dňoch dozvedeli o štúdii Generálneho riaditeľstva pre zamestnanosť a nadácie Eurofound, v ktorej sa uvádzali dva scenáre pre textilný priemysel predpovedajúce stratu 20 až 25 % pracovných miest v Spoločenstve do roku 2020, kým podľa tretieho scenára dokonca v Európskej únii stratíme v tomto odvetví 50 % súčasných pracovných miest. Ako potom možno túto situáciu uviesť do súladu s vypracúvaním nových návrhov zameraných na liberalizáciu medzinárodného obchodu, bez zohľadnenia dôsledkov v Portugalsku a v ďalších krajinách Európskej únie, ktoré majú veľmi citlivé odvetvia, ako napríklad textilný priemysel, poľnohospodárstvo a veľké množstvo mikropodnikov a malých podnikov, ktoré sú potláčané týmito politikami?
<SPEAKER ID="295" NAME="José Manuel Barroso" LANGUAGE="PT">
Nemyslím si, že izolácia Európy je riešením pre Portugalsko alebo ktorúkoľvek inú európsku krajinu. Európa je najväčším vývozcom tovarov a služieb na svete a prijatím protekcionárskych politík by sme vôbec nič nezískali. V určitých európskych krajinách, hlavne, ale nie výlučne, na juhu Európy, skutočne existujú niektoré odvetvia, často nazývané tradičnými odvetviami, ktoré sú v nových podmienkach medzinárodnej hospodárskej súťaže zvlášť zraniteľné. Znamená to, ako som povedal v predchádzajúcej odpovedi, že v Európe musíme hľadať nové zdroje rastu a konkurencieschopnosti. Určite by sme sa však nemali izolovať a uzatvoriť Európu, čo by znamenalo vystaviť sa riziku, že následne sa iné trhy zatvoria pre náš vývoz.
<P>
Musíme investovať do inovácií, investovať do odbornej prípravy, investovať do nových zdrojov rastu a usilovať sa zvýšiť svoju konkurencieschopnosť a súčasne, ako ste povedali - a v tomto bode sa zhodneme - zabezpečiť, aby to nebolo na úkor sociálnych štandardov, ktoré sú v Európe dôležité. Nenavrhujeme, aby sa naše sociálne štandardy znížili. Pokúšame sa tiež ostatným pomôcť zvýšiť sociálne štandardy, ale určite nezastávam názor, že by sa Európa mala izolovať. Myslím si, že zachovanie otvorených globálnych trhov je v najlepšom záujme Európy.
<SPEAKER ID="296" NAME="John Bufton" AFFILIATION="EFD">
Vážený pán Barroso, finančná kríza v Spojenom kráľovstve je veľmi vážna. Jedným z mnohých zápasiacich odvetví je odvetvie poľnohospodárstva. Zavedením elektronickej identifikácia oviec (EID) od 1. januára 2010 sa situácia ešte oveľa zhorší. Zariadenie, ktoré sa používa na skenovanie oviec, nie je presné. Bolo mi povedané, že jeho presnosť je iba 79 %.
<P>
Pán Barroso, ak by ste šli autom po ceste a brzdy by fungovali iba na 79 %, bezpochyby niekde havarujete. Obávam sa, že poľnohospodárske odvetvie chovu oviec zavedením elektronickej identifikácie, pri ktorej sa budú používať nekvalitné zariadenia, tiež pravdepodobne havaruje. Bizarné je, že ak v januári vstúpi elektronická identifikácia do platnosti, budeme vedieť, koľko oviec máme v Spojenom kráľovstve, kde sú a kade sa pohybujú, ale v Spojenom kráľovstve - v dôsledku neobmedzeného prisťahovalectva - nemáme žiadnu predstavu o tom, koľko ľudí máme v našej krajine, ani o tom, kto sú, ani kade sa budú pohybovať. Budete, pán Barroso, hovoriť s ostatnými členmi Komisie, aby sa dovtedy, kým nebude používané zariadenie na 100 % presné, zaviedla elektronická identifikácia iba na základe dobrovoľnosti?
<SPEAKER ID="297" NAME="Predseda">
Táto otázka je veľmi špecifická. Uprednostňujeme všeobecné otázky o kríze a o tom, ako ju prekonať. Predseda Európskej komisie nemôže byť informovaný o špecifických otázkach v jednotlivých krajinách, preto predkladajte, prosím, všeobecnejšie otázky.
<SPEAKER ID="298" NAME="José Manuel Barroso">
predseda Komisie. - Chcem len povedať, že sa mi veľmi nepáči porovnanie oviec s ľuďmi. Naozaj si nemyslím, že je to veľmi vkusné.
<P>
(potlesk)
<P>
Identifikáciu, ktorú ste spomínali, sme sa zaviazali vykonávať, ale, samozrejme, budeme opatrní. Ak sa vyskytnú pri vykonávaní problémy, sme pripravení to preveriť. Myslím si však, že opatrenia, ktoré sme už v súvislosti s identifikáciou oviec prijali, sú vo všeobecnosti naozaj dobré. Uvidíme, ako to bude fungovať v praxi.
<SPEAKER ID="299" NAME="Zoltán Balczó" AFFILIATION="NI">
(HU) Vážený pán Barroso, globálna finančná kríza, ktorá sa začala v Spojených štátoch, sa rozšírila do reálneho hospodárstva a vyústila do straty miliónov pracovných miest a vytvorila stav sociálnej krízy. V prípade spoločností, ako napríklad Opel, sa Európska únia snaží prijímať opatrenia, a ak sa bude realizovať nejaký plán, tento bude zahŕňať aj priamu pomoc. Pritom pracovné miesta, v skutočnosti väčšinu pracovných miest, vytvárajú malé a stredné podniky.
<P>
Myslíte si, pán predseda, že toto opatrenie na pomoc malým a stredným podnikom je dostatočné? Maďarsko je vo veľmi ťažkej situácii, pretože má iba zahraničné komerčné banky. Môže byť v tomto prípade poskytnutá priama štátna pomoc, alebo je to hospodársky nacionalizmus, ktorému ste vyhlásili vojnu, alebo trhový dogmatizmus?
<SPEAKER ID="300" NAME="José Manuel Barroso">
predseda Komisie. - Moja jasná odpoveď je nie: to, čo sme urobili, nestačí. Pre malé a stredné podniky musíme urobiť viac, považujem to za prioritu. Je dobré, že sme schválili iniciatívu Small Business Act. Je pozitívne, a malé a stredné podniky veľmi uvítali, že znížením počtu oneskorených platieb sme zmenšili problém neskorých platieb. Pokúšame sa, samozrejme, obmedziť všetky byrokratické a administratívne postupy, ktoré vytvárajú administratívnu záťaž, najmä pre malé a stredné podniky, a zaviazali sme sa uľahčiť im život. Ako ste povedali, tieto podniky sú - a ja s vami súhlasím - jedným z najdôležitejších sektorov na vytváranie väčšieho počtu pracovných miest, a to je súčasťou našej politiky.
<P>
Ďalším opatrením, ktoré sme nedávno prijali a ktoré som dnes ešte nespomenul, bolo zvýšenie povolenej hranice štátnej pomoci na priamu podporu, ktorú môžu členské štáty poskytnúť niektorým malým a stredným podnikom nachádzajúcim sa v osobitných ťažkostiach, na 500 000 EUR. Takže si myslím, že malé a stredné podniky by mali zostať prioritou našich opatrení na zabezpečenie udržateľnosti vrátane trvalo udržateľnej zamestnanosti.
<SPEAKER ID="301" NAME="Seán Kelly" AFFILIATION="PPE">
(GA) Vážený pán predsedajúci, predovšetkým by som chcel poďakovať pánovi predsedovi Barrosovi za to, že sem prišiel a odpovedá otvorene, čestne a zanietene na naše otázky.
<P>
Žiaľ, pán predseda Barroso bol obvinený, že nebol demokraticky zvolený a že nútil Írov, aby sa podriadili.
<P>
Chcel by som pánovi Farageovi povedať, že určite nebol demokraticky zvolený, aby hovoril v mene Írov, a jeho použitie slova "bully" bolo tiež nešťastné, pretože počas 700 rokov bolo Írsko známe ako druhý ostrov Johna Bulla, keď sa John Bull - menovite Anglicko - pokúšalo podmaniť si Írov. Tie časy sú už, našťastie, za nami, preto prejdem ku svojej otázke.
<P>
Uvažuje pán predseda Barroso, vzhľadom na nové právomoci, ktoré dáva Lisabonská zmluva Európskej únii, že pridelí jednému komisárovi výlučnú zodpovednosť za predkladanie nových návrhov a nových opatrení na uzákonenie týchto právomocí?
<SPEAKER ID="303" NAME="José Manuel Barroso">
predseda Komisie. - Je mi ľúto, ale otázke som celkom dobre nerozumel, pretože ak navrhujete, aby sme mali nového komisára pre všetky nové právomoci podľa Lisabonskej zmluvy, tak nie, určite si nemyslím, že je to rozumné, pretože tieto právomoci sa týkajú takého množstva rôznych oblastí, že nemôžeme požadovať, aby ich všetky mala jedna osoba.
<P>
To, aké inovácie predpokladám v súvislosti s portfóliami, som už oznámil, keď som odpovedal na predchádzajúcu otázku. Môže ich byť aj viac, pracujem na tom. Nakoniec je to interaktívna práca aj s členskými štátmi. Napríklad Írsko stále neurčilo možného kandidáta na komisára.
<P>
Komisiu som zostavoval pred piatimi rokmi a je to interaktívny postup, pri ktorom musím tiež vidieť ľudí, ktorých členské štáty navrhli. Určite urobím všetko, aby som našiel kompetentných ľudí - mužov a ženy (a hovorím to aj Írsku) - tak, aby sme nakoniec mali kolégium oddaných Európanov, ktorí sú kompetentní a skúsení vo všetkých oblastiach od ekonómie, všeobecnej politiky, energetiky, životného prostredia, spravodlivosti, po základné práva a tak ďalej. Je to obrovský súbor kompetencií, pre ktorý potrebujeme veľmi schopnú skupinu ľudí.
<SPEAKER ID="304" NAME="Predseda">
Je to po prvýkrát, čo mal Parlament hodinu otázok pre predsedu Komisie, preto vám, vážený pán predseda Barroso, ešte raz veľmi pekne ďakujem. Pretože to pre nás bola výnimočná udalosť, mohli by ste povedať pár všeobecných poznámok o tejto prvej hodine otázok?
<SPEAKER ID="305" NAME="José Manuel Barroso">
predseda Komisie. - Vážený pán predseda, veľmi pekne ďakujem vám aj všetkým cteným poslancom za toto cvičenie. Skutočne sa mi to páčilo. Myslím si, že je to dobrý tréning. Musím vám veľmi úprimne povedať, že je pre mňa nesmierne ťažké zhustiť všetky svoje argumenty alebo aspoň svoje hlavné argumenty do jednej minúty, najmä preto, lebo väčšinu času nehovorím vo svojom rodnom jazyku. Hovorím jazykmi, o ktorých sa domnievam, že sú prístupnejšie, a to si vyžaduje odo mňa ďalšie úsilie.
<P>
V každom prípade o forme rozhodujete vy. Môžem o tom s vami diskutovať, pretože som presvedčený, že voľné, konfrontačné a kontroverzné diskusie sú dobrým príspevkom k silnejšiemu európskemu demokratickému priestoru.
<P>
(potlesk)
<SPEAKER ID="306" NAME="Predseda">
Týmto uzatváram tento bod rokovania.
