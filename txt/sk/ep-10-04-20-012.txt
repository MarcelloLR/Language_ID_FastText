<CHAPTER ID="012">
Hodina otázok (otázky pre Komisiu)
<SPEAKER ID="286" NAME="Predsedajúci">
Ďalším bodom programu je hodina otázok (B7-0207/2010/rev. 1). Nasledujúce otázky sú určené Komisii.
<P>
Prvá časť:
<P>
Vec: Zriadenie európskeho orgánu na posudzovanie úverovej schopnosti
<P>
Má Komisia v úmysle navrhnúť zriadenie európskeho orgánu na posudzovanie úverovej schopnosti členských štátov eurozóny a/alebo ich úverových inštitúcií?
<SPEAKER ID="287" NAME="Michel Barnier">
člen Komisie. - (FR) Vážený pán predsedajúci, chcel by som sa poďakovať pánovi Papastamkosovi za túto otázku na tému, ktorú vo svojej súčasnej funkcii považujem za absolútny základ pre správne fungovanie hospodárstva a finančných trhov.
<P>
Úverové ratingové agentúry zohrávajú rozhodujúcu úlohu v posudzovaní rizík spojených so stavom spoločností, a pokiaľ ide o túto záležitosť, aj so stavom členských štátov, a kríza preukázala - mierne povedané -, že ich spôsob hospodárenia predstavoval a naďalej predstavuje problémy niekedy až s veľmi vážnymi dôsledkami. Preto skupina G20 celkom správne prijala pevné rozhodnutia zaviesť dohľad a nové pravidlá riadenia.
<P>
Dámy a páni, chcem vám pripomenúť, že Komisia v čase krízy v tejto súvislosti veľmi rýchlo prevzala zodpovednosť, keď si za prioritu v posledných dvoch rokoch stanovila reguláciu činností úverových ratingových agentúr. V septembri 2009 - inými slovami rok po páde banky Lehman Brothers - bolo s podporou Parlamentu prijaté nariadenie o úverových ratingových agentúrach. Chcel by som vzdať hold práci vášho spravodajcu pána Gauzèsa pri riešení problémov spôsobených prevádzkovými metódami týchto agentúr, ktoré výrazne prispeli k finančnej kríze.
<P>
Nariadením, o ktorom hovorím, sa zaviedol systém povinnej registrácie pre všetky úverové ratingové agentúry zriadené na území Európskej únie. Jeho výsledkom bola séria prísnych požiadaviek: po prvé, zabezpečiť, aby sa ukončili možné konflikty záujmu; po druhé, preskúmať a zlepšiť kvalitu ratingov a použitú metodiku a napokon zabezpečiť, aby tieto ratingové agentúry pracovali transparentne.
<P>
Dámy a páni, som presvedčený, že nové pravidlá o úverových ratingových agentúrach, o ktorých som práve hovoril, určite zlepšia nezávislosť a jednotnosť ratingového procesu, zvýšia transparentnosť činností týkajúcich sa úverového ratingu a zlepšia kvalitu takýchto ratingov vrátane ratingov, ktoré súvisia so štátnym dlhom členských štátov - krajín Európskej únie - a s dlhom finančných inštitúcií EÚ. Taká je súčasná situácia.
<P>
Vážený pán Papastamkos, pokiaľ ide o zriadenie európskej verejnej úverovej ratingovej agentúry, napríklad takej, na ktorej zriadenie vyzývate, je to myšlienka, ktorá sa stáva súčasťou diskusie o možných alternatívach súčasného hospodárskeho modelu úverových ratingových agentúr, ktorý je známy ako model "emitent platí". Vplyvy takejto koncepcie je potrebné dôkladne posúdiť, najmä pokiaľ ide o zodpovednosť.
<P>
Pán Papastamkos, je jasné, že mojou dnešnou najvyššou prioritou je zabezpečiť, aby sa nariadenie z roku 2009 riadne vykonávalo a aby sa sfunkčnil súčasný reformovaný systém. Nevylučujem však túto myšlienku o zriadení európskej agentúry, ktorú podporujete. Je potrebné ju zvážiť v zmysle hodnotenia nariadenia z roku 2009 a jeho vplyvov na úverové ratingové agentúry. Toto hodnotenie je už navyše uvedené v nariadení a Komisia ho musí predložiť Parlamentu a Rade do decembra 2012.
<P>
Môžem potvrdiť, že Komisia čoskoro navrhne pozmeňujúci a doplňujúci návrh nariadenia o úverových ratingových agentúrach, aby zverila celkovú zodpovednosť za dohľad nad týmito agentúrami novému Európskemu orgánu pre cenné papiere a trhy (ESMA). Vy v Parlamente ste o to žiadali pri rokovaniach o tomto nariadení a hlavy štátov alebo predsedovia vlád sa na tejto zásade dohodli. Preto vypracujeme tento pozmeňujúci a doplňujúci návrh. Som presvedčený, že prechodom na nový orgán dohľadu nad úverovými ratingovými agentúrami sa posilní a zlepší regulačný rámec, ktorý máme v Európskej únii k dispozícii.
<SPEAKER ID="288" NAME="Georgios Papastamkos" AFFILIATION="PPE">
(EL) Vážený pán predsedajúci, chcel by som sa poďakovať pánovi komisárovi Barnierovi za odpoveď a povedať vám, pán komisár, že ide o tému, na ktorú som opakovane využil parlamentnú kontrolu už v roku 2006, inými slovami pred vypuknutím medzinárodnej hospodárskej krízy.
<P>
Podľa môjho názoru sú tu dva paradoxy: máme medzinárodné ratingové spoločnosti, ktoré však nepodliehajú medzinárodnému dohľadu. Druhým paradoxom je, že súkromné systémy a záujmy mimo Európy pôsobia svojvoľne proti európskym inštitúciám a členským štátom.
<P>
Bol by som rád - a žiadam vás o to, pán komisár -, aby Európa nasadila rýchlejšie tempo a prešla na nový systém rýchlejšie. Takisto by som rád vedel, kde sa bude nachádzať geografické sídlo a ako sa bude rozdeľovať obrat týchto úverových spoločností?
<SPEAKER ID="289" NAME="Michel Barnier">
člen Komisie. - (FR) Vážený pán predsedajúci, pán Papastamkos, viem o vašom dlhoročnom záväzku, a preto vítam tento dialóg, ktorý dnes po prvýkrát medzi nami otvárate, pretože ja osobne som vo funkcii len niekoľko týždňov.
<P>
Beriem na vedomie toto nové nariadenie, ktoré navrhla predchádzajúca Komisia pod vedením pána Barrosa a ktoré celú vec zlepšuje. Spomenul som nové požiadavky, ktoré sa budú klásť na úverové ratingové agentúry. Hovoril som aj o najnovšom pokroku, ktorý dosiahneme v súvislosti s návrhom, ktorý vám na vaše želanie poskytnem, o dohľade Európskeho orgánu pre cenné papiere a trhy (ESMA).
<P>
Máte pravdu, keď hovoríte, že toto nie je jediná oblasť, kde v súčasnosti na výrazne integrovanom spoločnom a jednotnom trhu vidíme spoločnosti, najmä finančné spoločnosti, ktoré sú v nadnárodnom vlastníctve. Pán Papastamkos, chcel by som vám pripomenúť, že v polovici krajín Európskej únie patrí 50 % bankového sektora skupinám z iných krajín.
<P>
Preto náš integrovaný trh tvoria spoločnosti, ktoré sú prevažne nadnárodné, ale dohľad naďalej zostáva na vnútroštátnej úrovni. Preto je našou úlohou zabezpečiť integráciu a sme odhodlaní dosiahnuť ju. So zverením nových medzinárodných - povedzme európskych - právomocí úradu ESMA, sa dohľad, ktorý požadujete, naozaj stane skutočnosťou.
<P>
Teraz, pokiaľ ide o vašu krajinu, ktorá utrpela tento šok, musíme byť veľmi opatrní. Nechcem robiť unáhlené závery o tom, čo sa stalo. Musíme byť opatrní vo všetkých prípadoch, v ktorých úverové ratingové agentúry dospejú k rozhodnutiam o členských štátoch, a musíme zhodnotiť ich hospodársku situáciu a verejnú úlohu. Prečo? Pretože tu naozaj ide o zvrchovaný štát, náklady na jeho dlh a v konečnom dôsledku o situáciu daňovníkov, ktorí, som o tom presvedčený, si to príliš často musia všetko odskákať. Mimochodom, bolo to predmetom návrhov, ktoré som v sobotu predložil rade Ecofin v Madride, o predvídaní, prevencii a riadení budúcich kríz, aby si to nemuseli vždy odskákať daňovníci.
<P>
Veľmi dobre poznám vplyv rozhodnutí prijatých úverovými ratingovými agentúrami a vplyv, ktorý majú tieto rozhodnutia na správanie investorov. Z tohto dôvodu potrebujeme prísne a náročné právne predpisy a tieto agentúry musia posúdiť všetku svoju zodpovednosť, na čo je potrebné, aby boli pod dohľadom. Dohľad budú vykonávať európske orgány podľa návrhov, ktoré vypracujem koncom tohto roka.
<SPEAKER ID="290" NAME="Franz Obermayr" AFFILIATION="NI">
(DE) Vážený pán predsedajúci, ďakujem za vynikajúcu správu. Na základe nej verím, že zriadenie európskeho orgánu na posudzovanie úverovej schopnosti bude napokon viesť k našej nezávislosti od súkromných agentúr v USA. V tejto súvislosti ma však nezaujíma len umiestnenie, ale aj funkčné a štrukturálne zloženie tohto európskeho orgánu na posudzovanie úverovej schopnosti. Napokon pre takúto organizáciu je dôležité, aby fungovala efektívne. Zaujímajú ma, samozrejme, očakávané dôsledky konaní a dôsledky pre členský štát eurozóny so zlým ratingom úverovej schopnosti.
<SPEAKER ID="291" NAME="Michel Barnier">
člen Komisie. - (FR) Vážený pán Obermayr, pán Papastamkos sa ma spýtal na možnosť zriadenia európskej úverovej ratingovej agentúry, ktorú podporuje. Ak som jeho myšlienku pochopil správne, táto agentúra by mala byť verejná.
<P>
K tejto veci som ešte nezaujal stanovisko. Môžem dodať, že nejde o smer, ktorým sa Komisia uberala, keďže jej návrh sa zameriaval - prostredníctvom nariadenia, ktoré tento Parlament prijal - na reformu súčasného systému agentúr, ktoré sú súkromné, a na veľmi prísnu konsolidáciu požiadaviek týkajúcich sa transparentnosti, aby sa zabránilo konfliktom záujmu a cti pri posudzovaní úverovej schopnosti. To je súčasná situácia. V súčasnosti je toto nariadenie predložené a hneď, ako to bude možné, bezodkladne nadobudne platnosť - spomínam to len zbežne - a potom dokončíme plán zverenia úlohy dohľadu Európskemu orgánu pre cenné papiere a trhy.
<P>
Čo sa týka tejto novej agentúry, ktorú pán Papastamkos tak veľmi požaduje, nevylučujem ju. Napriek tomu však naozaj potrebujeme čas na prehodnotenie zmeny v obchodnom modeli, čo je podstatou myšlienky zriadenia európskej úverovej ratingovej agentúry. Túto myšlienku považujem za zaujímavú, musíme ju však dôkladne prehodnotiť. Nechcem teda hovoriť o tom, kto bude jej súčasťou alebo ako bude fungovať, pretože to neviem. Pôjde aj o otázku úlohy verejných orgánov, ktoré budú zasahovať do práce takejto agentúry. Prísne podmienky, ktoré sa uplatňujú na súkromné úverové ratingové agentúry, by sa mali uplatňovať aj na európsku verejnú agentúru, najmä pravidlá týkajúce sa konfliktov záujmu.
<P>
Tieto otázky by sa objavili, keby sme pristúpili k zriadeniu novej európskej verejnej agentúry. Úprimne povedané, na to, aby sme na tejto záležitosti mohli vážne a bez improvizovania pracovať, potrebujeme určitý čas a prijať rozhodnutia potrebné na realizáciu reformovaného systému, ktorý ste schválili prostredníctvom tohto nariadenia, a po druhé určitý čas na to, aby sme vážne vyriešili všetky problémy, najmä tie, ktoré som práve spomínal.
<SPEAKER ID="292" NAME="Predsedajúci">
Platí pravidlo, že ak autor nie je prítomný, otázka prepadá. Vzhľadom na mimoriadne okolnosti tohto plenárneho zasadnutia urobíme to, že prečítam mená poslancov, ktorí tu nie sú. Na svoje otázky dostanú písomnú odpoveď. Na tomto plenárnom zasadnutí však neprebehne žiadna súvisiaca rozprava.
<P>
Takže poslanci, ktorí tu nie sú, ale dostanú písomnú odpoveď v poradí, v ktorom predložili otázky, sú pán Balčytis a pani Morkūnaitėová-Mikulėnienėová.
<P>
Druhá časť:
<P>

<P>
Vec: Výber spotrebiteľa a inteligentné telefóny
<P>
Narastajúca popularita inteligentných telefónov vyvolala vznik nového trhu z hľadiska technológie, softvéru a aplikácií. Niektorí operátori inteligentných telefónov a iných inteligentných zariadení obmedzujú možnosti spotrebiteľov a vybudovali trh takým spôsobom, že majú úplnú kontrolu nad skúsenosťami užívateľov, pokiaľ ide o prístup k softvéru, prehliadačom a aplikáciám. Zdá sa, že za týchto okolností je výber spotrebiteľa obmedzený. Plánuje Komisia dbať na práva a výber spotrebiteľov na tomto rozvíjajúcom sa digitálnom trhu a môže uviesť, či by mali byť otvorené operačné systémy vhodným riešením pre užívateľov inteligentných telefónov?
<SPEAKER ID="294" NAME="Joaquín Almunia">
podpredseda Komisie. - Komisia podrobne sleduje vývoj týkajúci sa inteligentných telefónov a súvisiacich trhov. Ako vážený pán poslanec uvádza vo svojej otázke, v niektorých prípadoch vznikajú nové trhy.
<P>
Komisia je plne odhodlaná zabezpečiť dodržiavanie všeobecných pravidiel a zásad EÚ súvisiacich s hospodárskou súťažou, pričom berie do úvahy dynamické a rýchlo sa meniace okolnosti na trhu. Ako sa ukázalo v nedávnych prípadoch spoločností Microsoft a Intel, Komisia prijme opatrenia na presadzovanie práva, aby zabezpečila, že spravodlivá hospodárska súťaž v prípade potreby spotrebiteľom umožňuje, aby si vybrali z rôznych alternatív a na základe toho využívali výhody technického rozvoja a inovácií. Z tohto hľadiska, aj keď uznáva, že chránená technológia je základom úspechu Európy v oblasti mobilných technológií druhej a tretej generácie, Komisia zároveň vie o vynikajúcom technickom rozvoji na strane neziskových technológií.
<P>
Aj keď musíme nechať priemysel, aby rozhodol o konkrétnom obchodnom modeli, ktorý chce používať, a trh, aby si vybral víťaza, Komisia zdôrazňuje význam interoperability pri podpore spravodlivej hospodárskej súťaže medzi technológiami od rôznych spoločností a pri zabránení ich monopolnému postaveniu. V tejto súvislosti Komisia víta použitie metódy špecifikácií otvorenosti, ktorá môže zabrániť nespravodlivému prenosu dominantných pozícií medzi susednými trhmi. Otvorené platformy plnia svoj účel tým, že umožňujú vytvorenie konkurenčných trhov v oblasti špičkových softvérových systémov.
<SPEAKER ID="295" NAME="Liam Aylward" AFFILIATION="ALDE">
Chcel by som sa poďakovať pánovi komisárovi za odpoveď. Len trochu odbočím od témy. V poslednej dobe sa objavilo mnoho novinových článkov týkajúcich sa chápania obsahovej cenzúry, ku ktorej dochádza pri tomto type technológie. Operátori a výrobcovia softvéru odmietli niektoré aplikácie vzhľadom na ich politický obsah.
<P>
Čo môže Komisia urobiť, aby zabezpečila nárast hospodárskej súťaže v oblasti prístupu k informáciám pomocou nových technológií a aby sa neporušovalo právo slobody prejavu?
<SPEAKER ID="296" NAME="Joaquín Almunia">
podpredseda Komisie. - Viem, že záležitosti, na ktoré poukazujete vo svojej druhej otázke, môžu spôsobiť problémy v oblasti hospodárskej súťaže na trhu.
<P>
Túto problematiku celý čas podrobne sledujeme, ale nemôžem sa vyjadriť ku konkrétnym vyšetrovaniam, ktoré v súčasnosti prebiehajú alebo sa začínajú. Som si však plne vedomý toho, že otázky, ktoré ste položili, a obavy, ktoré ste Parlamentu predstavili, sú skutočné. Mojou úlohou a úlohou úradu pre hospodársku súťaž je sledovať situáciu a vyhnúť sa čiastočnému dominantnému postaveniu s uzavretím trhu, prekážkam pre nových aktérov na trhu a napokon aj problémom pre spotrebiteľov a používateľov týchto nových technológií, ktorí by mali mať z vývoja a zlepšovania technológií úžitok a nie na ne doplácať.
<SPEAKER ID="297" NAME="Paul Rübig" AFFILIATION="PPE">
(DE) Vážený pán Barnier, v prvom nariadení o roamingu týkajúcom sa výmeny údajov a telefonovania sme stanovili povinnosť "prenosu", čo znamená, že každý operátor v Európe musí byť schopný mať v dosahu každého zákazníka. V súčasnosti zrazu vznikajú konflikty na základe skutočnosti, že operátori odstraňujú tieto služby zo sietí a nie sú pripravení poskytovať potrebnú podporu. Myslíte si, že je potrebné, aby vnútroštátne regulačné orgány prijali v tomto prípade opatrenia?
<SPEAKER ID="298" NAME="Franz Obermayr" AFFILIATION="NI">
(DE) Vítam skutočnosť, že Komisia sa zaoberá touto vecou z hľadiska hospodárskej súťaže. Moja otázka znie: Rozhodol už Európsky súdny dvor o podobných prípadoch a mohli by sa tieto prípady spomenúť v súvislosti s týmto typom obmedzenia prístupu? Existujú nejakí používatelia inteligentných telefónov, ktorí sa už pokúsili iniciovať súdne konania proti poskytovateľom služieb?
<SPEAKER ID="299" NAME="Joaquín Almunia">
podpredseda Komisie. - V súvislosti s touto otázkou si myslím, že by sme, keď je to vhodné, mali skombinovať nariadenie a nástroje v oblasti hospodárskej súťaže.
<P>
Pokiaľ ide o niektoré aspekty, na ktoré ste upozornili v otázkach a vo svojom príspevku, nástroje v oblasti hospodárskej súťaže boli užitočné a naďalej budú užitočné, ale nevylučujem, že Komisia kedykoľvek, keď to bude vhodné, použije regulačné právomoci, ktoré má. Urobili sme to v minulosti a môžeme to urobiť znova aj v budúcnosti.
<P>
Myslím si, že najlepším riešením je primeraná kombinácia hospodárskej súťaže a nariadenia, nie ako kombinácia alternatívnych nástrojov, ale ako kombinácia dopĺňajúcich sa nástrojov. Čo sa týka vašej otázky, prepáčte, vážený pán poslanec, nie som právnik, nepoznám najnovší stav sťažností jednotlivých občanov na súdoch. V každom prípade dostávame nejaké informácie a niekedy sťažnosti a vždy, keď musíme reagovať v prípade, že si myslíme, že prijaté informácie alebo sťažnosti zaslané Komisii si zaslúžia z našej strany reakciu - a videli ste náš nástroj -, jednoducho reagujeme.
<P>
Ako som spomenul v predchádzajúcej odpovedi, v tejto oblasti, v tejto otázke a s týmito problémami sa teraz zaoberáme niektorými vyšetrovaniami, ale nemôžem ich verejne spomenúť, pretože musím zachovať diskrétnosť.
<SPEAKER ID="300" NAME="Predsedajúci">
Ďalší autor, pán Toussas, ktorý tu nie je, a pán Ziobro dostanú, ako som to už vysvetlil, písomné odpovede.
<P>

<P>
Vec: Činnosť ratingových agentúr
<P>
Deň po oznámení prísnych opatrení, ktoré prijala grécka vláda, pohrozila ratingová agentúra Moody's znížením ratingu piatich najväčších gréckych bánk.
<P>
Podľa tejto medzinárodnej ratingovej agentúry môže zvýšenie nezamestnanosti a pokles dostupných príjmov vyvolať ďalší tlak na grécky bankový systém, ktorý už v súčasnosti čelí zníženiu rentability a úbytku svojich aktív.
<P>
Ako Komisia hodnotí situáciu v gréckom bankovom sektore s prihliadnutím na skutočnosť, že vyhlásenia tohto druhu sa ihneď po zverejnení stávajú zdrojom špekulácií?
<P>
Aké opatrenia plánuje Komisia prijať v súvislosti s činnosťou ratingových agentúr?
<SPEAKER ID="302" NAME="Karel De Gucht">
člen Komisie. - Finančná kríza v Grécku sa nezrodila v bankovom sektore, ale vo verejnom sektore. Zvýšila sa však zraniteľnosť bankového sektora z dôvodu vystavenia bánk gréckym štátnym dlhopisom a, čo je ešte dôležitejšie, z dôvodu vyhliadok nízkeho hospodárskeho rastu.
<P>
Keď Komisia pracovala na vlastnej analýze gréckeho hospodárskeho a finančného systému, zohľadnila viaceré zdroje informácií vrátane úverových agentúr. V tejto súvislosti Komisia pozorne sleduje plnenie dodatočných fiškálnych opatrení, ktoré grécke orgány oznámili 3. marca 2010 a ktoré prijal grécky parlament 5. marca 2010 s vyhliadkou dosiahnutia rozpočtových cieľov na rok 2010.
<P>
Komisia podrobne sleduje vývoj v gréckom bankovom sektore. Približne 8 % aktív bánk tvoria štátne dlhopisy alebo pôžičky, aj keď sa neočakáva, že objavujúce sa štátne a nevýnosné úvery v roku 2010 dosiahnu 8 percent vzhľadom na nevýkonné hospodárstvo.
<P>
Okrem toho sú grécke banky výrazne závislé od refinancujúcich operácií ECB na zrušené krátkodobé financovanie zo strany medzinárodných finančných trhov. Komisia prijíma zodpovednosť za zabezpečenie makrofinančnej stability v eurozóne a EÚ ako celku. Banky v ostatných krajinách EÚ naozaj čelia gréckej kríze hlavne prostredníctvom podielov na štátnom dlhu, čo sa týka predovšetkým Francúzska a Nemecka.
<P>
Aj keď tieto objemy nie sú veľmi veľké, pokiaľ ide o HDP, pravdepodobne budú výraznejšie, pokiaľ ide o bilancie jednotlivých bánk. Zatiaľ sa približne 10 % bilancie gréckych bánk investuje v južnej a východnej Európe, čo predstavuje ďalší prenosový kanál.
<SPEAKER ID="303" NAME="Nikolaos Chountis" AFFILIATION="GUE/NGL">
(EL) Vážený pán predsedajúci, ďakujem pánovi komisárovi za odpoveď. Banky v Grécku jednoznačne spôsobujú problémy. Máme likviditu, ktorú vytvoril grécky verejný sektor, tá však, žiaľ, nesmeruje do skutočného hospodárstva. Chcel by som vás však upozorniť na to, že vždy, keď Grécko oznámi určité opatrenia, určité formy pôžičky, prídu tieto známe úverové ratingové agentúry a znížia úverový rating Grécka a gréckych bánk.
<P>
To je smutné poslanie. O tejto téme sme už diskutovali a nechcem sa k nej už vracať. Tieto úverové ratingové agentúry, ktoré sú súkromnými spoločnosťami v USA, sú naozaj nespoľahlivé a považujem za neprijateľné, aby ich Európska centrálna banka a Európske inštitúcie považovali - ešte aj dnes - za dôležité. Otázka, ktorá sa vynára, a odpovede, ktoré sme už počuli, sa dajú zhrnúť takto: správne, tento problém sa môže regulovať v roku 2013. Môžu Európska únia a jej inštitúcie nateraz prestať zohľadňovať ratingy týchto agentúr?
<SPEAKER ID="304" NAME="Karel De Gucht">
člen Komisie. - Ako som práve povedal, Komisia vo svojej vlastnej analýze zohľadňuje nielen úverové ratingové agentúry, ale aj svoje vlastné analýzy. Európska komisia veľmi pozorne sleduje udalosti vo verejnom a bankovom sektore v Grécku, takže si vytvárame vlastné závery a na základe týchto záverov predkladáme návrhy Rade. Je tu, samozrejme, ešte niečo, a to činnosť úverových ratingových agentúr. Sú to súkromné spoločnosti, ktoré sú veľmi vplyvné, pokiaľ ide o finančné trhy, to, samozrejme, nie je zodpovednosťou Európskej komisie.
<SPEAKER ID="305" NAME="Morten Messerschmidt" AFFILIATION="EFD">
(DA) Vážený pán predsedajúci, všetkých nás veľmi zaujíma to, čo môžeme urobiť na zmiernenie problémov vyplývajúcich z finančnej krízy. Pán komisár, videl som, keď ste jedného dňa v médiách navrhli, že členské štáty by v budúcnosti mali predkladať svoje návrhy rozpočtov Komisii predtým, ako o nich budú diskutovať a prijímať ich národné parlamenty. Bol by som rád, keby ste nám poskytli podrobnejšie informácie, pokiaľ ide o to, ako bude mať Komisia v budúcnosti možnosť vyjadriť sa k návrhom rozpočtov členských štátov skôr, ako to urobia národné parlamenty. Znie to mimoriadne zaujímavo. Rád by som sa o tom dozvedel viac.
<SPEAKER ID="306" NAME="Georgios Papanikolaou" AFFILIATION="PPE">
(EL) Vážený pán predsedajúci, pán komisár, ďakujem pekne za odpoveď. Veľmi pozorne som počúval informácie, ktoré ste nám poskytli, a to, ako ste vysvetlili stanovisko Komisie.
<P>
Pokúšam sa dospieť k záveru. Ak bude v určitej chvíli v blízkej budúcnosti iná krajina v eurozóne čeliť podobným problémom s úverovými ratingovými agentúrami a tlaku zo strany trhov, budeme naďalej postupovať tou istou osvedčenou cestou? Osvojíme si prístup "počkajme a uvidíme"? Budeme predpokladať, že s prístupom, ktorý doteraz uplatňujeme na problém Grécka, sa celkovo zaoberáme štrukturálnymi problémami v eurozóne, ktoré sa v určitej chvíli môžu týkať iných členských štátov?
<SPEAKER ID="307" NAME="Karel De Gucht">
člen Komisie. - V prvom rade mi dovoľte, aby som vám pripomenul, že odpovedám na tieto otázky v mene komisára Rehna, ktorý je chorý, takže nejde o moje konkrétne portfólio, ale k otázkam, ktoré ste mi položili v súvislosti s vnútroštátnym rozpočtom, môžem povedať, že sme minulý týždeň v kolégiu prvýkrát diskutovali o tom, aké opatrenia by sa mali prijať v oblasti budúceho monitorovania. Samozrejme, je to jedna z tém, ktorými sa budeme zaoberať, ale je zrejmé, že v tejto chvíli o tejto záležitosti ešte neexistuje žiadne rozhodnutie. Zatiaľ len prebehla diskusia, aby sme sa uistili, že sa táto záležitosť riadne prediskutuje v kolégiu a že príslušný komisár čoskoro predloží návrhy. Potom ju, samozrejme, môžete prediskutovať priamo s ním.
<P>
Čo sa týka druhej otázky, nie je dôvod, aby Komisia zaujala rozdielny postoj vo vzťahu ku Grécku a vo vzťahu k akémukoľvek inému členskému štátu, takže dúfam, že sa na nás s týmito otázkami už neobrátite. Ak áno, zaujmeme úplne rovnaký postoj.
<P>
Vec: Stratégia EÚ v oblasti širokopásmového pripojenia
<P>
Môže Komisia načrtnúť, aké opatrenia prijme na podporu prístupu k vysokorýchlostnému internetovému pripojeniu v celej Európskej únii, najmä vo vidieckych oblastiach?
<SPEAKER ID="309" NAME="Neelie Kroes">
podpredsedníčka Komisie. - Vo svete, ktorý rýchlo napreduje smerom k digitálnemu veku, musí mať Európa pripravenú modernú širokopásmovú infraštruktúru, ktorá bude naozaj hybnou silou budúceho rastu. Rada si v marci 2009 vytýčila cieľ dosiahnuť 100 % pokrytie do roku 2013. Stratégia Európa do roku 2020 posunula latku ešte vyššie a stanovila si ciele pripojiť do vysokorýchlostného širokopásmového internetu do roku 2020 rýchlosťou 30 megabitov za sekundu všetkých Európanov vrátane ľudí žijúcich vo vidieckych oblastiach a rýchlosťou 100 megabitov za sekundu 50 % domácností, ktoré využívajú predplatené internetové služby.
<P>
Digitálna agenda pre Európu, ktorá je jednou zo siedmych hlavných iniciatív v rámci stratégie Európa 2020, stanovuje stratégiu na podporu vysokorýchlostného internetu v Európe a jej prijatie je naplánované v krátkom čase. Po tejto agende budú nasledovať tri dokumenty o širokopásmovom internete: po prvé, oznámenie o širokopásmovom internete, v ktorom budú uvedené podrobné informácie o plnení agendy v súvislosti so širokopásmovým internetom, po druhé, odporúčanie prístupu novej generácie (NGA), ktorého cieľom je objasniť základ podpory investícií do vysokorýchlostného internetu, a po tretie, prvý program politiky v oblasti rádiového frekvenčného spektra, ktorý bude tvoriť základ stratégie Komisie na vytvorenie dostatočného frekvenčného spektra pre bezdrôtový širokopásmový internet.
<P>
Činnosti na podporu vysokorýchlostného širokopásmového internetu v Digitálnej agende pre Európu nezahŕňajú len záväzok Komisie, ale aj návrhy členským štátom. Tieto návrhy upozornia na rozvoj vnútroštátnych stratégií týkajúcich sa širokopásmového internetu, ktoré sa vzťahujú na podporu súkromných investícií pomocou urbanistických pravidiel, mapovania infraštruktúry a vyjasnenia práv miesta vedenia rozvodov. Členské štáty tým môžu podstatne znížiť náklady na investície a uľahčiť ich realizáciu. Zamerajú sa aj na preklenutie nedostatku finančných prostriedkov prostredníctvom úplného využitia dostupných štrukturálnych fondov na financovanie vysokorýchlostného širokopásmového internetu a tam, kde nie sú stimuly na súkromné financovanie, pomocou priameho verejného financovania.
<P>
Čo sa týka Komisie, skúma dostupné možnosti na zvýšenie súkromného a verejného financovania v oblasti prístupu do NGA s cieľom dosiahnuť dohodnuté ciele. Finančné inžinierstvo bude patriť k najzvažovanejším možnostiam na zmiernenie rozdielu medzi tým, čo sa požaduje, a tým, čo je trh pripravený investovať.
<SPEAKER ID="310" NAME="Liam Aylward">
zastupujúci autora. - Vzhľadom na skutočnosť, že žijeme v čoraz viac digitálnom svete, kde, ako viete, sa toľko našich každodenných činností vykonáva online, sú podľa môjho názoru jednou skupinou, ktorá zostala pozadu, starší ľudia, ktorí majú obmedzený alebo žiadny prístup na internet. Čo môžeme urobiť, aby sme zabezpečili, že nebudú vylúčení zo spoločnosti, a čo môžeme urobiť, aby sme im pomohli?
<SPEAKER ID="311" NAME="Neelie Kroes">
podpredsedníčka Komisie. - Nielen Komisia, ale aj Rada prijala rozumné rozhodnutie, ak to tak môžem povedať, stanoviť cieľ dosiahnuť 100 % pokrytie do roku 2013. 100 % je 100 %, takže nech myslíte na kohokoľvek, tých 100 % by sa naň malo vzťahovať.
<SPEAKER ID="312" NAME="Malcolm Harbour" AFFILIATION="ECR">
Veľmi vítam túto otázku, ktorú položil pán Crowley, a naozaj sa veľmi zaujímam o to, že v Írsku sa zavádza nové bezdrôtové širokopásmové pripojenie, ktoré má poskytnúť prístup k internetu prvej generácie vidieckym spoločenstvám, o čom si myslím, že je vynikajúca iniciatíva.
<P>
Chcel som sa vás konkrétne spýtať na problém, ktorý nastal pri mojej práci a ktorý sa týka kritérií štátnej pomoci na podporu miestnych iniciatív v oblasti širokopásmového internetu. Niektoré miestne orgány, ktoré poznám, sa pokúšali pracovať s verejnými orgánmi, aby spolu konsolidovali požiadavky, čo by viedlo k uskutočniteľnému balíku pre investora.
<P>
V niektorých prípadoch sa to však zjavne považuje za porušenie kritérií štátnej pomoci. Preto by som sa chcel spýtať, či by vaše útvary mohli podporiť niektoré z týchto projektov pre spoločenstvá poskytnutím určitých jasných usmernení o kritériách štátnej pomoci na pomoc tým verejným alebo súkromným partnerstvám, ktoré by, súhlasím, boli rozhodujúce na dosiahnutie všeobecného širokopásmového internetu.
<SPEAKER ID="313" NAME="Silvia-Adriana Ţicău" AFFILIATION="S&amp;D">
(RO) Vážená pani komisárka, plán hospodárskej obnovy poskytuje 1 miliardu EUR na pokrytie 100 % infraštruktúry širokopásmového internetu. Chcela by som sa vás spýtať, v akom štádiu je tento projekt vzhľadom na dôležitosť zriadenia tejto infraštruktúry.
<SPEAKER ID="314" NAME="Neelie Kroes">
podpredsedníčka Komisie. - Som vďačná za prvú otázku, pretože keď hovoríme o širokopásmovom internete, naozaj nejde len o internet cez optické káble, ale aj o bezdrôtový internet, satelitný internet a podobne. Takže keď váženej pani poslankyni odpoviem, že ide o 100 % pokrytie, nespomeniem spôsob, akým sa budeme problémom zaoberať alebo ho riešiť.
<P>
Mám však celkom dobrý pocit, pokiaľ ide o Írsko a jeho úroveň investícií. Keď bola možnosť čerpať štrukturálne fondy, najmä čo sa týka zamerania a investovania do tejto oblasti, Írsko ju využilo v najväčšej miere. Bolo to mierne pod 50 %. V porovnaní s inými členskými štátmi som zdesená, pretože niekedy to bola tretina alebo dokonca túto príležitosť ani nevyužili. Investície do tohto typu infraštruktúry sú naozaj investíciou do budúcnosti, obnovy hospodárstva a tvorby pracovných miest.
<P>
Niekedy som však vďačná aj za to a aj za doterajšie skúsenosti. V predchádzajúcom portfóliu som mala tú česť skúmať pravidlá štátnej pomoci. Jedno z týchto skúmaných pravidiel štátnej pomoci súviselo napríklad so širokopásmovým internetom. Cieľom nášho skúmania bolo zistiť, ako, kedy a akým spôsobom by sme sa ním mohli zaoberať.
<P>
Mimochodom, ide aj o preskúmanie možných spôsobov využitia finančných prostriedkov Európskej investičnej banky a jej podpory financovania občianskeho inžinierstva. V tejto chvíli si myslím, že na základe doterajšieho skúmania pravidiel štátnej pomoci je celkom zrejmé, čo je možné a čo je neprijateľné. Vždy môžete požiadať pracovníkov pána Joaquína Almuniu, aby vás usmernili, takže v prípade akejkoľvek neistoty tak pokojne urobte.
<P>
Skrátka, musíme vedieť, že naozajstný význam v tejto oblasti má verejno-súkromné partnerstvo. Samozrejme, závisí to od členských štátov a od toho, čo je v hre, ale celkovo si myslím, že so 100 % pokrytím - opakujem sa - dosahujeme vynikajúci úspech, keď hovoríme o 50 %. Viem, čo znamená 100 megabitov, ale čo si pod tým viem predstaviť? Žmurknutie oka je menej ako 100 megabitov, takže hovoríme o obrovskom kroku vpred. Takže je naozaj naplánované, že opatrenia týkajúce sa širokopásového internetu a to, čo sa týka nás v tejto rozprave, sa naozaj uskutoční skôr ako v roku 2011.
<P>
Vec: Veľká Británia, Švédsko a euro
<P>
Ako hodnotí Komisia riziká, ktoré pre EÚ ako jednotný hospodársky priestor vyplývajú z toho, že členské štáty ako Veľká Británia a Švédsko stále nezaviedli euro, a aké opatrenia a iniciatívy plánuje Komisia v tejto oblasti v rámci nového funkčného obdobia?
<SPEAKER ID="316" NAME="Karel De Gucht">
člen Komisie. - Hospodárske výhody prijatia eura vychádzajú v prospech členských štátov, ktoré vstúpili do eurozóny a eurozóny ako celku. Podrobnú analýzu a argumentáciu o tejto záležitosti môžete nájsť napríklad v správe Komisie EMU@10 z roku 2008.
<P>
Podľa zmlúv sú všetky členské štáty EÚ povinné vstúpiť do eurozóny, keď splnia potrebné podmienky. Dánsko a Spojené kráľovstvo sa však počas rokovaní dohodli na výnimke typu "opt-out", ktorá im umožňuje zostať mimo eurozóny.
<P>
Ak sa Dánsko a Spojené kráľovstvo rozhodnú požiadať o členstvo v eurozóne, podstúpia rovnaké vyhodnotenie konvergencie ako akýkoľvek iný kandidát, tak ako to bolo v prípade ostatných členských štátov, ktoré už vstúpili do eurozóny. Komisia v plnej miere podporí ich prípravu vrátane príprav na samotný prechod na hotovostné euro.
<P>
Švédsko výnimku typu "opt-out". Švédsko v súčasnosti nespĺňa všetky kritériá na zavedenie eura. Konkrétne, nie je členom mechanizmu výmenných kurzov a niektoré časti jeho právnych predpisov v súvislosti s centrálnou bankou by museli byť zlučiteľné s členstvom v eurozóne. Napriek tomu si Komisia myslí, že tie členské štáty, ktoré v súčasnosti nespĺňajú všetky konvergenčné kritériá na zavedenie eura, by sa mali usilovať o splnenie týchto podmienok.
<SPEAKER ID="317" NAME="Bernd Posselt" AFFILIATION="PPE">
(DE) Vážený pán De Gucht, mám len dve dodatočné poznámky. Po prvé, pokúsi sa Komisia podporiť Švédsko, aby splnilo tieto záväzky? Švédsku vyplýva tento záväzok zo zmlúv a nemôže sa predsa ľubovoľne interpretovať.
<P>
Po druhé, čo sa deje v súvislosti s Estónskom? Myslíte si, že sa Estónsko stane členom v blízkej budúcnosti, možno ešte tento rok?
<SPEAKER ID="318" NAME="Karel De Gucht">
člen Komisie. - Ako som už správne poznamenal, Švédsko nespĺňa určité kritériá. Zmienil som sa o dvoch z nich, a to: Švédsko nie je členom mechanizmu výmenných kurzov a niektoré časti jeho právnych predpisov v súvislosti s centrálnou bankou by museli byť zlučiteľné s členstvom v eurozóne. Myslím si, že toto sú, povedzme, kritériá, ktoré možno splniť. Nie sú to ekonomické kritériá, ktoré súvisia s dlhmi alebo deficitmi. Na to, či Komisia podnikne kroky v tejto veci alebo nie, sa musíte spýtať pána komisára Rehna, ktorý je za túto záležitosť zodpovedný a ktorý je, bohužiaľ, momentálne chorý.
<P>
Čo sa týka Estónska, pokiaľ viem, v súvislosti s konvergenčnými kritériami ešte stále nemáme úplné údaje a Komisia sa k tejto veci definitívne nevyjadrila.
<P>
Vec: Rozšírenie znižovania počtu pracovných miest do súkromného sektora
<P>
Zástupca Komisie Amadeu Altafaj 4. marca 2010 vyhlásil, že po znižovaní počtu pracovných miest v gréckom verejnom sektore budú veľmi pravdepodobne nasledovať podobné opatrenia v súkromnom sektore.
<P>
Z ekonomického hľadiska takýto vývoj ešte prehĺbi recesiu, pretože zníži domáci dopyt a spotrebu. Priamym následkom tohto cyklu by bolo zníženie štátnych príjmov. Mohla by Komisia uviesť, kde berie optimizmus na to, aby sa mohla domnievať, že zníženie kúpnej sily je pre Grécko zárukou, ako sa dostať z recesie? Autor tejto otázky sa domnieva, že na to, aby sa dalo s istotou povedať, že zníženie kúpnej sily vedie práve k prehĺbeniu recesie, nie sú potrebné zvláštne ekonomické vedomosti.
<SPEAKER ID="320" NAME="Karel De Gucht">
člen Komisie. - Ukazovatele hovoria, že počas minulého desaťročia vznikli v Grécku rozdiely medzi vývojom miezd a vývojom produktivity. Táto situácia spôsobila zníženú konkurencieschopnosť, ktorá sa prejavila vo forme pretrvávajúceho deficitu bežných účtov a poklesu v oblasti podielov na vývozných trhoch. Nepružnosť pracovného trhu a určovanie miezd sa považujú za dôležité faktory, ktoré stoja za nadmerným rastom miezd v Grécku a následnou priepasťou v oblasti jednotkových mzdových nákladov medzi ním a jeho hlavnými obchodnými partnermi.
<P>
V posledných rokoch sa podieľal na hospodárskom raste predovšetkým domáci dopyt, ktorý bol posilnený výrazným rastom verejných výdavkov a príjmov domácností. Súkromné výdavky na obyvateľa súvisiace s konečnou spotrebou sa zvýšili za posledné desaťročie o viac ako 80 %. Je zrejmé, že tento model je neudržateľný. Jeho následkom je narastanie značného fiškálneho deficitu, teda vysoký deficit verejných financií a vysoká úroveň dlhu, vyplácanie vyšších úrokov a makroekonomická situácia s vysokým deficitom bežného účtu a nerovnováhou príjmov, ktorá sa transformuje na vonkajší dlh.
<P>
Zvýšené finančné potreby vlády viedli k tomu, že verejný sektor pohltil veľkú časť dostupných financií, čím vylúčil súkromný sektor a negatívne ovplyvnil vyhliadky na hospodársky rast. Úprava miezd v celom hospodárstve, pri ktorej zohrá dôležitú úlohu zníženie miezd vo verejnom sektore a zároveň bude znamením pre súkromný sektor, ako aj úsporné fiškálne opatrenia sú preto nevyhnutné, ak chceme postaviť grécke hospodárstvo na silnejšie základy pomocou obnovenia konkurencieschopnosti a dosiahnutia fiškálnej konsolidácie.
<P>
Komisia si je vedomá toho, že úsporné fiškálne opatrenia a úprava miezd môžu mať negatívny krátkodobý vplyv na dopyt. I napriek tomu sú tieto opatrenia vzhľadom na súčasnú situáciu, ktorej Grécko čelí, potrebné na opätovné získanie dôvery v trh a na položenie základov pre dlhodobo udržateľnejší model rastu pre grécke hospodárstvo.
<P>
Grécko prijalo ambiciózny program na vyrovnanie svojho deficitu a reformu verejnej správy a hospodárstva. Konsolidačné opatrenia, ktoré urobilo Grécko, sú dôležité pri posilňovaní fiškálnej udržateľnosti a dôvery v trh. Komisia, Euroskupina, Európska centrálna banka i Medzinárodný menový fond ich jasne privítali.
<P>
Odvážne opatrenia, ktoré sú súčasťou programu stability a balíkov oznámených vo februári a v marci 2010, zahŕňajú nielen predpokladané znižovanie miezd prostredníctvom zníženia príplatkov vyplácaných štátnym zamestnancom, veľkonočných, letných a vianočných prémií, ale aj opatrenia na zlepšenie mechanizmu vyberania daní, rozšírenie daňového základu a dôkladnejšie dodržiavanie daňových zákonov.
<P>
V oznámení prijatom 9. marca 2010 dospela Rada k záveru, že Grécko uplatňuje rozhodnutie Rady zo 16. februára 2010 a na základe dostupných informácií sa zdá, že fiškálne opatrenia oznámené gréckymi orgánmi 3. marca postačia na zabezpečenie rozpočtových cieľov na rok 2010.
<SPEAKER ID="321" NAME="Georgios Papanikolaou" AFFILIATION="PPE">
(EL) Vážený pán predsedajúci, pán komisár, Národný štatistický úrad Grécka informoval vo svojom najnovšom oznámení, myslím, že to bolo dnes, že nezamestnanosť v Grécku stúpla na 11,3 %, z čoho takmer polovica (45 %) sú mladí ľudia do 34 rokov. Nezamestnanosť v najproduktívnejšej vekovej kategórii 25 - 34 rokov je 14,6 %. Chcel by som poukázať aj na to, že táto generácia mladých Grékov dostáva nesmierne nízke mzdy, ktoré sú oveľa nižšie ako európsky priemer. Patria do generácie 700 EUR, ako ich nazývajú v Grécku, a obávame sa, že ich mzdy budú klesať ešte nižšie.
<P>
Myslím si preto, že musíme byť veľmi opatrní, keď takto zovšeobecňujeme, a to hlavne v takom ťažkom období pre nezamestnaných, pretože grécka spoločnosť si robí starosti, ako isto chápete. Myslíte si, že sa môžeme vrátiť k rastu pomocou nového znižovania a prepúšťania, kým sú v Grécku všetky tieto problémy a taká vysoká nezamestnanosť?
<SPEAKER ID="322" NAME="Karel De Gucht">
člen Komisie. - Samozrejme, že nás nezamestnanosť v Grécku veľmi znepokojuje, a to nielen v Grécku, ale aj vo zvyšku Európskej únie. Na druhej strane je tiež veľmi dôležité, aby sa dodržiavali základné hospodárske zásady. Keď počas nejakej doby rastú mzdy rýchlejšie ako produktivita, tak je to problém, toto sa v podstate stalo v Grécku. Uvedomujem si, že je to obrovský problém, a to hlavne pre mladých ľudí. Aktívne sledujeme situáciu. Zároveň si však myslíme, že dlhodobá finančná udržateľnosť členského štátu európskej menovej únie je nevyhnutná.
<SPEAKER ID="323" NAME="Nikolaos Chountis" AFFILIATION="GUE/NGL">
(EL) Vážený pán predsedajúci, moja otázka sa týka princípu a dôvodu, ktoré stoja za otázkou môjho kolegu poslanca.
<P>
Povedal, že zástupca pána Rehna navrhol, aby sa v Grécku škrtalo v súkromnom sektore. Vážený pán komisár, toto je moja otázka: akým právom pozorovatelia, hovorcovia a možno aj členovia Komisie hovoria o tom, čo by malo Grécko robiť v odvetviach, ktoré nesúvisia s politikou Spoločenstva, ako sú mzdy, dôchodky, verejná správa a zdravie? Akým právom v tejto súvislosti robia návrhy a predpovede a vyvíjajú na Grécko tlak? Kto tieto vyhlásenia schvaľuje a odkiaľ sa berú kompetencie a právomoci, ktoré umožňujú spochybňovať, sledovať alebo navrhovať takéto opatrenie pre grécke hospodárstvo?
<SPEAKER ID="324" NAME="Karel De Gucht">
člen Komisie. - Určite nežiadame znižovanie zamestnanosti v súkromnom sektore, ale vidíme, že nezamestnanosť rastie, a to nielen v Grécku, ale aj vo väčšej časti Európskej únie ako následok finančnej hospodárskej krízy.
<P>
Hovoríme, že musíme napraviť grécke hospodárstvo, ak chceme, aby bolo dlhodobo udržateľné. Tiež by sme mali chrániť hospodársku menovú úniu, ktorá má nedoceniteľný význam pre hospodárstvo celej Európy. Toto hovoríme. Určite nehovoríme, že by sa mala nezamestnanosť zvyšovať. Bohužiaľ, toto je následok politík, ktoré sa uskutočňujú už nejakú dobu.
<P>
Vec: Konflikt právomocí medzi členskými štátmi a EÚ v súvislosti s dohodami s MMF
<P>
V záujme odvrátenia väčšej krízy Európska komisia okrem iného dočasne zmenila a výrazne zjednodušila pravidlá pre spôsobilosť malých s stredných podnikov čerpať štátnu podporu (európsky plán na oživenie hospodárstva). Maďarsko v poslednom období prechádza v dôsledku vlastnej hospodárskej politiky mimoriadne vážnou finančnou krízou. V dôsledku uzatvorenia dohody s MMF v hodnote takmer 20 miliárd EUR je Maďarsko nútené konať v rozpore s hodnotami, ktoré ako členský štát EÚ vyhlásilo za prioritné a zakotvilo v základných zmluvách, konkrétne s hodnotami, ako sú vysoká úroveň zamestnanosti a ochrana znevýhodnených skupín. Konkrétne ide o otázku, či takáto dohoda môže byť zákonná a kto bude niesť zodpovednosť v prípade, keď sa v niektorom z členských štátov EÚ v dôsledku uzatvorenia dohody s medzinárodnou organizáciou, ktorá nie je prepojená s EÚ, dramatický zhorší situácia v oblasti zamestnanosti, čo sa dotkne aj podpory zamestnávania osôb so zdravotným postihnutím.
<SPEAKER ID="326" NAME="Karel De Gucht">
člen Komisie. - Keď svetová finančná kríza zasiahla na jeseň 2008 Maďarsko zvlášť silno, Komisia a Rada sa veľmi rýchlo rozhodli, že Maďarsko podporia pomocou veľkého podporného balíka EÚ až do výšky 6,5 miliardy EUR, čo prekročilo polovicu finančných prostriedkov dostupných pre členské štáty nachádzajúce sa vtedy mimo eurozóny, čo spolu s úvermi od MMF a od Svetovej banky predstavovalo celkovo 20 miliárd EUR.
<P>
Rád by som zdôraznil, že bez tejto pomoci by Maďarsko čelilo oveľa väčšiemu narušeniu svojho hospodárstva ako 6 % poklesu zaznamenanému minulého roku a očakávanej stabilizácii tohto roku. Okrem toho by chýbajúca podpora vzhľadom na stratu prístupu na finančné trhy zo strany vlády znamenala, že fiškálna politika by bola ešte reštriktívnejšia, ako to bolo v prípade uvedeného programu, a výdavkové obmedzenia by boli prísnejšie. Táto medzinárodná pomoc takto priamo prispela k obmedzeniu sociálnych dôsledkov krízy, a to aj medzi zraniteľnými časťami spoločnosti, prostredníctvom toho, že obmedzila rozsah recesie, vyhla sa prudšiemu nárastu nezamestnanosti a podporila financovanie deficitu.
<P>
Samozrejme, ak mal byť hospodársky program dôveryhodný a ak mal uistiť investorov, že za nejakú dobu bude mať Maďarsko znovu silné verejné financie a udržateľný rast, bolo dôležité, aby vláda zaviedla hospodársku stratégiu, ktorá zahŕňala finančné konsolidačné opatrenia. Na základe zásady subsidiarity sú členské štáty zodpovedné za vytvorenie a zavedenie opatrení v oblasti sociálnej politiky. Preto pomoc podporila kroky vlády zamerané na šetrenie v rámci rozpočtu a na lepšie nasmerovanie výdavkov, ale najmä na pomoc chudobným a osobám s nízkym príjmom.
<SPEAKER ID="327" NAME="Kinga Gál" LANGUAGE="HU">
Ďakujem za odpoveď. V mene pána Kósu by som rada pridala jednu poznámku. Koniec koncov, dôvodom prečo Maďarsko nemohlo využiť stimul v hodnote niekoľkých miliárd eur, ktoré mu ponúkal Plán hospodárskej obnovy Európy, bolo práve to, že takéto pravidlá neumožňovali rozsiahlejší hospodársky stimul, čo šlo ruka v ruke s ďalším zhoršením v oblasti zamestnanosti. Najmä nebolo možné uskutočniť podporu zamestnanosti ľudí s postihnutím, takže tu vzniká zvláštny rozpor. Chcela by som vás požiadať o váš názor v tejto veci.
<SPEAKER ID="328" NAME="Karel De Gucht">
člen Komisie. - Nie som zodpovedný za túto zložku Komisie, ale domnievam sa, že vážená pani poslankyňa naráža na balík 100 miliárd EUR. Toto je však balík, ktorý financovali samotné členské štáty, a práve členské štáty dostali povolenie ho zaviesť do praxe. Neboli to peniaze, ktoré by členské štáty jednoducho dostali k dispozícii. Týchto 100 miliárd EUR nájdete na výdavkovej strane národných rozpočtov.
<P>
V Maďarsku sa stalo to, že táto krajina dostala k dispozícii dodatočnú pomoc vo výške 20 miliárd EUR, pretože to bolo nevyhnutné, no a v ostatných hospodárstvach to tak nebolo. Dostali len povolenie robiť opatrenia na prekonanie krízy, ale v skutočnosti neboli týmto členským štátom vyplatené žiadne prostriedky.
<SPEAKER ID="329" NAME="Nikolaos Chountis" AFFILIATION="GUE/NGL">
(EL) Vážený pán predsedajúci, pán komisár, odpoveď, ktorú ste nám poskytli, podľa mňa nevystihuje problém a dohady za touto otázkou. Vzhľadom na situáciu v Grécku by som sa vás rád spýtal, či vás neznepokojuje, že Medzinárodný menový fond, teda externá organizácia, zasahuje do interných záležitostí Európskej únie. Dalo by sa povedať, že všade, kde sa Medzinárodný menový fond objavil, tam zasial pohromu. Otázka teda znie: zaujíma sa Komisia o to, prečo Medzinárodný menový fond zasahuje do Európskej únie, a tiež o to, v ktorej zmluve či článku je ustanovená účasť Medzinárodného menového fondu na postupoch Európskej únie? Prečo si nezvolila v prípade Grécka európske riešenie, ako je ustanovené v zmluvách v článku 122 odsek 2?
<SPEAKER ID="330" NAME="Karel De Gucht">
člen Komisie. - Veľmi krátko, ak má MMF zasiahnuť do záležitosti Grécka, je to, samozrejme, na žiadosť Grécka. Fond nezasahuje jednostranne a ako vážený pán poslanec vie, medzi členskými štátmi a členmi hospodárskej a menovej únie existuje európska dohoda o spoločnom úsilí členských štátov Európskej únie a MMF. K zásahu v skutočnosti dôjde iba na žiadosť daného členského štátu, v tomto prípade Grécka. Domnievam sa, že práve o tomto sa momentálne diskutuje.
<P>
Vec: Deficit verejných financií na Cypre
<P>
Hospodárska kríza dosahujúca celosvetové rozmery osobitne postihuje krajiny eurozóny.
<P>
Má Komisia k dispozícii nejaké údaje o deficite verejných financií a iných ukazovateľoch týkajúcich sa cyperského hospodárstva?
<P>
Vyvoláva vývoj cyperského hospodárstva a všeobecne jeho ukazovateľov znepokojenie? Domnieva sa Komisia, že v súvislosti s finančnou situáciou na Cypre treba prijať opatrenia? Ak áno, aké a v akom časovom rozsahu?
<P>
Uskutočnila sa nejaká výmena názorov a boli cyperskej vláde predložené pozície a návrhy EÚ, konkrétne Komisie?
<SPEAKER ID="332" NAME="Karel De Gucht">
člen Komisie. - Vážený pán predsedajúci, chcel by som vás požiadať, či by sa táto rozprava nemohla skončiť. Zastupujem pána Rehna a hodina otázok zvyčajne končí o ôsmej večer. Mám ďalšie povinnosti, preto nemôžem zostať. To je naozaj problém. Nemám čas a nemôžem zostať.
<SPEAKER ID="333" NAME="Gay Mitchell" AFFILIATION="PPE">
Docestoval som sem s veľkými problémami z časti Európskej únie a od komisára neprijímam odpoveď, že nemá čas. Ak nemáte čas, tak okamžite odíďte tými dverami. Som poslancom Parlamentu a chcem odpoveď na svoju otázku. Aj ja mám veľa povinností. Sedel som tu veľmi dlho a čakal, kým príde rad na moju otázku, pokým sa odpovedalo na rôzne doplnkové otázky. V tomto Parlamente si zaslúžim toľko slušnosti, že dostanem odpoveď. Myslím si, že je to od vás veľmi arogantné, keď hovoríte, že nemáte čas.
<SPEAKER ID="334" NAME="Karel De Gucht">
člen Komisie. - Je to vecou Parlamentu, aby rozhodol o tejto záležitosti. Vyjasnime si aj to, že teraz neodpovedám na otázky, ktoré boli predložené mne, ale zastupujem pána Rehna, ktorý tu nemôže byť, pretože je chorý. Musíte to povedať pánovi predsedajúcemu. Rešpektujem právomoc predsedajúceho Parlamentu. Nezávisí to odo mňa.
<SPEAKER ID="335" NAME="Predsedajúci">
Právom upozorňujete na tento problém. Zastupujete pána komisára Rehna, čo je, samozrejme, vzhľadom na dôležitosť otázok nešťastná situácia. No i tak je koniec hodiny otázok na našom programe naplánovaný na 20.30. Vzhľadom na okolnosti, keďže vás nemôžem priviazať ku stoličke, vám môžem povedať, že sa od vás očakáva, že odpoviete v plnom rozsahu otázok pána komisára Rehna, keďže máte tú nešťastnú úlohu ho zastupovať.
<SPEAKER ID="336" NAME="Karel De Gucht">
člen Komisie. - Myslel som si, že je to do ôsmej večer, ale ako som už povedal, vy predsedáte a rozhodnutie, čo by som mal urobiť, závisí od vás. Budem preto pokračovať.
<P>
Finančná kríza, ktorá tiež prerástla do makroekonomickej krízy, je najhoršou krízou v histórii po druhej svetovej vojne, čo sa týka rozsahu, ako aj dosahu na celý svet. Kríza vážne zasiahla svetové hospodárstvo vrátane EÚ a krajín eurozóny. Ako taká nevyhnutne zasiahla Cyprus, toto malé a otvorené hospodárstvo.
<P>
Podľa predbežných odhadov, ktoré vydal cyperský štatistický úrad, sa zdá, že reálny hrubý domáci produkt na Cypre sa v roku 2009 znížil o 1,7 %. Je to prvý raz, čo Cyprus za posledných 35 rokov zaznamenal zápornú mieru rastu.
<P>
Tieto nepriaznivé hospodárske podmienky spolu s utíchajúcim rozmachom v oblasti aktív, ako aj expanzívna fiškálna politika čiastočne prostredníctvom opatrení prijatých v rámci Plánu hospodárskej obnovy Európy viedli ku úpadku verejných financií. Podľa najnovšie oznámených údajov súvisiacich s HDP, ktoré prišli od cyperských orgánov v marci 2010 a ktoré v súčasnosti overuje Eurostat, zostatok verejných financií predstavuje deficit 6,1 % HDP a hrubý verejný dlh dosiahol v roku 2009 výšku 56,25 % HDP.
<P>
Pakt stability a rastu požaduje od Komisie, aby pripravila správu vždy, keď skutočný alebo plánovaný deficit členského štátu prekročí 3 % referenčnej hodnoty HDP. Komisia v súčasnosti pripravuje takúto správu o Cypre. Keď bude správa hotová, predloží ju Rade, ktorá by mala rozhodnúť o tom, či je deficit neprimeraný. Ak Rada rozhodne, že je to tak, mala by Cypru poskytnúť odporúčania a stanoviť lehoty, v rámci ktorých má podniknúť účinné nápravné opatrenia.
<P>
Medzičasom poslala cyperská vláda aj svoj aktualizovaný program stability. Program objasňuje strednodobú rozpočtovú stratégiu do roku 2013. V súčasnosti Komisia hodnotí túto aktualizovanú verziu a pripravuje svoje odporúčanie pre stanovisko Rady v súvislosti s týmto programom.
<SPEAKER ID="337" NAME="Eleni Theocharous" AFFILIATION="PPE">
(EL) Vážený pán predsedajúci, pán komisár, bolo by naozaj zahanbujúce, keby ste na túto otázku okamžite neodpovedali. No i tak by som sa vás chcela spýtať, či existuje riziko, že sa Cyprus dostane pod dohľad, a či ste spokojný s programom konvergencie. Samozrejme, že ste povedali niečo o odhadoch. Rada by som však vedela, či ste spokojný s programom konvergencie, ktorý predložila vláda.
<SPEAKER ID="338" NAME="Karel De Gucht">
člen Komisie. - Nuž, môžem len zopakovať, čo som už povedal, že sa urobí hodnotenie, čo je normálny postup, ktorý uplatňujeme pri všetkých členských štátoch vrátane Cypru.
<P>
Ak Komisia dospeje k záveru, že tento deficit je neprimeraný, poskytne Cypru odporúčania.
<P>
Vec: Grécko a súčasná kríza spolupráce v oblasti eura
<P>
Grécko sa v súčasnosti oboznamuje s tienistou stránkou spolupráce v oblasti eura. V dobrých časoch sa Európskej únii vysielal signál, že všetko je v najlepšom poriadku. Keď však Európu zasiahla finančná kríza, situácia sa výrazne zhoršila. Grécky deficit verejných financií v roku 2009 predstavoval 12,7 % HDP, čo možno považovať za značné prekročenie trojpercentnej hranice, ktorá je pre európske štáty stanovená v Pakte stability. Aténska vláda teda musela prijať úsporný plán, ktorý znižuje štátny rozpočet o 4,8 miliardy EUR. Gréci si musia utiahnuť opasky, čo bolestivo pocítia všetci od zamestnancov štátnej správy až po dôchodcov.
<P>
Plávajúce výmenné kurzy v zásade nie sú dobrým riešením. Nikomu neprinášajú úžitok a neriešia ani zásadné štrukturálne problémy. Musíme si však ujasniť, že peniaze majú - tak ako všetko ostatné, svoju cenu. V Grécku táto cena dosiahla podobu astronomických úrokových sadzieb, ktoré ochromujú celú hospodársku činnosť. Ak sa situácia vyvíja takýmto dramatickým spôsobom, štát musí mať možnosť zatiahnuť záchrannú brzdu a znížiť cenu peňazí. Súhlasí Komisia s takýmto prístupom? Ak áno, uznáva tak s tým súvisiacu slabinu eura?
<SPEAKER ID="340" NAME="Karel De Gucht">
člen Komisie. - Zdá sa, že vážený pán poslanec naznačuje, že nezávislá menová politika v Grécku by bola spôsobom, ako zmierniť krízu, ktorá postihla túto krajinu. Toto nie je správne. Vysoké úrokové sadzby od gréckej vlády nevznikli vďaka faktorom menovej politiky, ale skôr vďaka vysokým rizikovým prémiám súvisiacim s obavami trhu o udržateľnosť zadlženosti.
<P>
Úrokové sadzby Európskej centrálnej banky sú na historickom minime a Európska centrálna banka poskytuje pre finančný systém eurozóny vrátane gréckych inštitúcií veľmi rozsiahlu likviditu. Je samozrejmé, že spoločné používanie eura vyžaduje takúto ekonomickú úpravu smerovania prostredníctvom iných kanálov než výmenného kurzu, ako bolo naznačené v mnohých dokumentoch Komisie, napríklad v komplexnej správe EMU@10 z roku 2008.
<P>
Úpravy v eurozóne neboli v minulosti dostatočne hladké. Komisia preto zdôraznila potrebu posilniť postupy v súvislosti s multilaterálnym dohľadom na základe zosilneného tlaku s cieľom nájsť a riešiť slabé stránky členských štátov v ranom štádiu. Komisia momentálne pripravuje potrebné návrhy, ako som už spomenul vo svojej odpovedi na predchádzajúcu otázku.
<SPEAKER ID="341" NAME="Morten Messerschmidt" AFFILIATION="EFD">
(DA) Existuje veľké množstvo možností regulácie národnej meny - v prípade, že má táto krajina nezávislosť. No práve nezávislosť členovia eurozóny nemajú, pretože sa zbavili veľkého množstva nástrojov, ktoré mali vo Frankfurte. Okrem toho nie je správne, že úrokové sadzby nie sú v eurozóne rozdielne, pretože existujú veľké rozdiely medzi súkromnými úrokovými sadzbami pre strednodobé a dlhodobé pôžičky a úroková sadzba pri gréckych dlhopisoch je oveľa vyššia než napríklad pri dánskych - i napriek tomu, že máme svoju vlastnú menu.
<P>
Chcel by som, aby Komisia poskytla odpoveď alebo pripustila, že keby Grécko nebolo zviazané pozíciou prijatou vo Frankfurte, devalvovalo by menu a táto devalvácia by vyriešila veľké množstvo problémov, ktorým teraz Grécko čelí.
<SPEAKER ID="342" NAME="Karel De Gucht">
člen Komisie. - Určite nie. Celá koncepcia menovej únie je, samozrejme, to - a všetci sú si toho vedomí, keď sa stanú členmi európskej menovej únie -, že už viac nemôžete devalvovať svoju menu, pretože v skutočnosti už žiadnu menu nemáte. Je iba spoločná mena.
<P>
Nič také ako grécka mena už viac neexistuje. Gréci majú menu euro. Takže individuálna devalvácia je v úplnom rozpore s celou koncepciou európskej menovej únie. Grécko nie je členom európskej menovej únie náhodou. Je členom preto, lebo urobilo všetko, naozaj všetko pre to, aby sa tam dostalo.
<P>
Vec: Európsky menový fond
<P>
Počas posledných týždňov sa diskutovalo o myšlienke Európskeho menového fondu ako o mechanizme na riešenie takých kríz, aká postihla Grécko na začiatku tohto roka.
<P>
V akom štádiu sa nachádza tento návrh? Ako by takýto fond fungoval v praxi? Ktoré sú hlavné prekážky vo vytvorení Európskeho menového fondu? Bolo by napríklad možné vytvoriť tento fond na základe ustanovení súčasnej zmluvy?
<SPEAKER ID="344" NAME="Karel De Gucht">
člen Komisie. - Táto kríza nám ukázala, že musíme pre eurozónu vytvoriť rámec na riešenie krízy.
<P>
Keďže musíme zvážiť všetky hospodárske, právne a inštitucionálne dôsledky, je to skôr problém na stredne dlhé obdobie ako problém, ku ktorému sa okamžite vyjadrí stanovisko.
<P>
Hlavy štátov a predsedovia vlád eurozóny vyslali 25. marca jasný signál tým, že žiadajú, aby sa do konca roka vytvorila pracovná skupina, ktorá bude pracovať na opatreniach pre rámec eurozóny na riešenie krízy.
<P>
Verejná diskusia v súvislosti s Európskym menovým fondom sa v tomto smere dotkla niekoľkých dôležitých prvkov. Konkrétne ide o to, že Komisia súhlasí s tým, že existujú dôvody na vytvorenie rámca pre núdzovú finančnú podporu s prísnymi podmienkami, ktorá by podliehala úrokovým sadzbám zlučiteľným so stimulmi.
<P>
Nie je však potrebný žiaden nový orgán na jeho vytvorenie alebo určenie a sledovanie podmienenosti. Je potrebné zabezpečiť konzistentnosť s rámcom riadenia zameraným na stabilitu HMÚ. Komisia v tomto zmysle zvažuje rozsah návrhov. Všeobecnejšie povedané, pevný záväzok všetkých členských štátov eurozóny v súvislosti so zdravými politikami zostáva základným kameňom úspešného fungovania HMÚ.
<P>
V tejto súvislosti je Komisia v štádiu príprav návrhov posilnenej koordinácie hospodárskej politiky a dohľadu nad krajinami, pričom vychádza z návrhov predložených v nedávnom oznámení Komisie o stratégii Európa 2020.
<SPEAKER ID="345" NAME="Gay Mitchell" AFFILIATION="PPE">
V prvom rade sa chcem pánovi komisárovi ospravedlniť. Všetci trochu trpíme ponorkovou chorobou, pretože sa niektorí z nás nemohli dostať domov a pokúšame sa pomôcť niektorým našim príbuzným s dopravou. Uvedomujem si, že pán komisár má aj ďalšie stretnutia a že zastupuje kolegu.
<P>
Rád by som opýtal pána komisára v súvislosti s jeho odpoveďou, čo predstavuje stredne dlhé obdobie. Hovoríme o polovici funkčného obdobia tejto Komisie? Hovoríme o roku alebo 18 mesiacoch? Za ako dlho sa podľa neho objaví definitívnejšia odpoveď na túto záležitosť?
<SPEAKER ID="346" NAME="Karel De Gucht">
člen Komisie. - Otázku o konkrétnom časovom rámci by ste mali položiť komisárovi Rehnovi, ale keď sa pozriete na odporúčania, ktoré dávame, a dohodu, ktorá bola uzavretá na podporu Grécka, a to najmä prostredníctvom kombinácie dvojstranných úverov a podpory Medzinárodného menového fondu, bude vám jasné, že Komisia je toho názoru, že to, čo sa teraz stalo, by sa aj tak nedalo vyriešiť využitím Európskeho menového fondu, pretože by to zabralo oveľa viac času, ako máme vzhľadom na Grécko.
<P>
Toto je teda projekt na stredne dlhé obdobie, ktorý podporujeme, ale naozaj vám odporúčam, aby ste sa na konkrétny časový rámec spýtali pána Rehna.
<P>
Vec: Mechanizmy finančného dohľadu členských štátov
<P>
Komisár pre hospodárske a menové veci Olli Rehn uviedol, že hlavným ponaučením z krízy bola skutočnosť, že sme museli urýchlene začať vykonávať hlbší a rozsiahlejší dohľad nad hospodárskymi politikami a predovšetkým včasne identifikovať nezrovnalosti a odstrániť ich s cieľom zabezpečiť makroekonomickú stabilitu eurozóny. Keďže Komisia disponuje na základe článkov 121 a 126 Zmluvy potrebnými nástrojmi a mechanizmami dohľadu nad finančnými politikami členských štátov a vzhľadom na skutočnosť, že väčšina členských štátov má deficit oveľa vyšší než hraničná hodnota 3 %, môže Komisia odpovedať na tieto otázky: Plánuje Komisia posilniť preventívny aspekt dohľadu? Ak áno, akými prostriedkami a pomocou akých postupov? Zamýšľa Komisia predložiť návrhy na posilnenie hospodárskej konvergencie v rámci eurozóny? Mieni Komisia presadzovať nevyhnutné štrukturálne zmeny v členských štátoch tak, že členské štáty ich budú môcť zaviesť, len čo im to umožní stav ich verejných financií?
<SPEAKER ID="348" NAME="Karel De Gucht">
člen Komisie. - Komisia už dlho hovorí v prospech prehĺbenia a rozšírenia hospodárskeho dohľadu nad eurozónou. Význam tejto otázky uznal Európsky parlament vo svojej správe o výročnom vyhlásení za rok 2009 o eurozóne a verejných financiách.
<P>
Komisia sa rozhodla naplno využiť nástroje novej zmluvy s cieľom dosiahnuť silnejšiu koordináciu a riadenie politík. Nasledujúce oznámenie naznačí nové návrhy, aby sa mohol vytvoriť rozsiahly rámec pre prevenciu a nápravu krízy v eurozóne prostredníctvom nového článku 136 Zmluvy o fungovaní Európskej únie. Oznámenie bude obsahovať návrhy na posilnenie preventívnych a nápravných opatrení Paktu stability a rastu - návrhy na efektívnejší a rozsiahlejší dohľad nad makroekonomickou nerovnováhou vnútri eurozóny - a skúmať možnosti vytvorenia mechanizmu na riešenie krízy pre krajiny v eurozóne.
<P>
Čo sa týka fiškálnej politiky, je potrebné zvýšiť dôraz na fiškálnu udržateľnosť vzhľadom na dôsledky krízy na zadlženosť a potenciál rastu, ako aj prejavujúce sa demografické faktory. Musia sa posilniť stimuly pre súlad s preventívnymi a nápravnými rozmermi Paktu stability a rastu. Odhodlanie na konsolidáciu musí byť v dobrých časoch pevnejšie. Pri tvorbe časti týkajúcej sa optimálnej konsolidácie treba zobrať náležite do úvahy skryté slabiny verejných financií. Mali by sme nanovo venovať pozornosť dynamike zadlženosti a udržateľnosti a kvalite verejných financií vrátane fiškálnych základov v rámci jednotlivých krajín. Existuje tiež potreba riešiť prípady neustáleho porušovania pravidiel. Sankcie by mohli pôsobiť odstrašujúcejšie a stimuly by mohli byť silnejšie.
<P>
Okrem fiškálnej nerovnováhy sú predmetom obáv všetkých členských štátov EÚ z vývoja v oblasti konkurencieschopnosti a makroekonomická nerovnováha. Dohľad nad makroekonomickou nerovnováhou a rozdielmi v konkurencieschopnosti je však potrebný najmä v tých členských štátoch EÚ, ktoré pristúpili na euro, pre väčší rozsah hospodárskeho a finančného vplyvu vo všetkých členských štátoch eurozóny, horšiu trhovú disciplínu, chýbajúce riziká súvisiace s výmenným kurzom a náročnejšie prispôsobovanie sa s možnými vysokými nákladmi pre eurozónu ako celok.
<P>
Rozdiely v konkurencieschopnosti sú príčinou vážnych obáv v súvislosti s fungovaním európskej menovej únie. Počas desaťročia pred krízou narástli rozdiely vďaka znepokojujúcemu pribúdaniu rôznych druhov nerovnováhy v domácich hospodárstvach v niektorých členských štátoch vrátane, medzi inými, veľkej zadlženosti a realitných bublín v niektorých krajinách s deficitom bežného účtu, ako aj veľmi slabého domáceho dopytu v krajinách s prebytkami. Rozdielny vývoj v oblasti miezd a nákladov, nahromadenie udržateľnej vonkajšej zadlženosti a zdĺhavé imaginárne prideľovanie prostriedkov zvýšili nároky na úpravy a zväčšili zraniteľnosť verejných financií. Zároveň sa krajiny, ktoré sa veľmi spoliehajú na prebytky z obchodu, stali obeťami prudkého poklesu svetového obchodu v raných štádiách svetovej krízy. Pomocou zlepšenia fiškálneho dohľadu chce preto Komisia prísť s návrhmi na rozšírenie hospodárskeho dohľadu v eurozóne, pričom by riešila makroekonomickú nerovnováhu a vývoj konkurencieschopnosti. Cieľom je vytvoriť rámec pre včasné zistenie, prevenciu a účinnú nápravu nerovnováhy vnútri eurozóny.
<P>
Tretí hlavný prvok v návrhu Komisie preskúma možnosti vytvorenia mechanizmu na riešenie krízy. Operatívny mechanizmus na možnú finančnú pomoc pre Grécko slúži na okamžitú potrebu. Je však potrebné vytvoriť trvalý mechanizmus na riešenie krízy so zabudovanými silnými represívnymi opatreniami v prípade aktivácie. Vytvorenie očakávaných, jasných, dôveryhodných a stabilných pravidiel a postupov pri poskytovaní výnimočnej a podmienenej podpory pre krajiny eurozóny nachádzajúce sa vo vážnej situácii posilní základy európskej menovej únie.
<P>
Návrhy na posilnenie hospodárskeho dohľadu a koordinácie v eurozóne sú dôležitým doplnkom komplexnej stratégie EÚ pre rast a pracovné miesta do roku 2020. Komisia sa postará o účinné prepojenie medzi týmito dvomi rámcami.
<SPEAKER ID="349" NAME="Rodi Kratsa-Tsagaropoulou" AFFILIATION="PPE">
(EL) Vážený pán predsedajúci, pán komisár, ďakujem za odpoveď. Dovoľte mi, aby som sa vrátila k téme dohľadu a nerovnováhy. Rada by som sa dozvedela, či sa teraz rozdiely stanú dôležitým bodom programu, a to nielen finančná nerovnováha, ale aj hospodárske rozdiely a nielen mechanizmy dohľadu, ale aj opatrenia na riešenie týchto rozdielov. Medzinárodné krízy, kríza v Grécku, vyniesli všetky slabiny eurozóny na povrch.
<SPEAKER ID="350" NAME="Karel De Gucht">
člen Komisie. - V prvom rade by som sa chcel ospravedlniť aj tlmočníkom, ale som v trochu nezvyčajnej situácii. Mohli by ste preložiť tiež to, že som sa snažil odpovedať na všetky otázky v časovom rámci do 20.30?
<P>
V súvislosti s dodatočnou otázkou si myslím, že by ste sa mali vrátiť k príčine krízy vo vašej krajine, ktorou je to, že v skutočnosti táto nerovnováha vznikala dlhú dobu. Existuje veľmi veľká nerovnováha v konkurencieschopnosti. Mzdy vzrástli oveľa rýchlejšie ako konkurencieschopnosť, čo je, samozrejme, v prvom rade tiež záležitosťou národných politík.
<P>
Čo sa týka toho, či je lepšie mať dôslednejšie monitorovanie, tak odpoveď je áno. Preto aj navrhujeme na tento účel nový systém. Nemali by ste zabúdať, že v roku 2002 Európska komisia navrhla, že by sa mohli posielať audítori do členských štátov, kde by napríklad kontrolovali čísla, ale to členské štáty neprijali. Takže Komisia si bola vždy vedomá toho, že monitorovanie je veľmi dôležitou súčasťou zlučiteľnosti národných rozpočtov s európskou menovou úniou, a to predovšetkým v prípade Grécka.
<SPEAKER ID="351" NAME="Predsedajúci">
Môžem vám povedať len to, že Olli Rehn je očividne vaším veľkým dlžníkom. Takže sa s ním nabudúce môžete dohodnúť, že počas hodiny otázok vás zastúpi on.
