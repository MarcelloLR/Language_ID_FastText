<CHAPTER ID="011">
Obrazložitev glasovanja (nadaljevanje) 
<P>
- Ustna obrazložitev glasovanja:
<SPEAKER ID="103" NAME="Krisztina Morvai" AFFILIATION="NI">
(HU) V poročilu evropskega varuha človekovih pravic se ne odražajo izkušnje, ki sem jih imela jaz kot odvetnica za človekove pravice na Madžarskem. V poročilu ni omenjeno, da je jeseni leta 2006 policija po navodilih vlade ranila, zaprla in podvrgla lažnim kazenskim postopkom več sto mirnih pešcev in demonstrantov, ki so obeležili poseben dogodek. EU je molčala. Prav tako molči v zvezi z dejstvom, da od takrat policija redno in nezakonito preverja dokumente tistih, ki so demonstrirali za spremembo, ter jih snema z videokamerami, nezakonito nadleguje in jim pogosto samovoljno odvzame prostost.
<P>
Po zaslugi nezaslišanega pasivnega odnosa Evropske unije je zaradi suma "terorističnega dejanja" zdaj prav tako že več mesecev pridržanih 16 opozicijskih aktivistov. Njihovo "glavno kaznivo dejanje" je, da so ustanovili gibanje za razkrivanje korupcije vlade. Način, kako so bili preiskani njihovi domovi in zaplenjeno njihovo imetje, skupaj z nenehnim, očitnim kršenjem njihovih pravic kot pripornikov, v celoti nasprotuje evropskim standardom človekovih pravic.
<P>
Na primer, naključne, zastraševalne hišne preiskave je opravilo veliko število zamaskiranih komandosov brez vsakršne pooblaščene zaupne osebe ali drugega jamstva. Računalniki so bili zaplenjeni brez vsakršnega upoštevanja zakonski smernic in brez vsakršne strokovne evidence trenutno shranjenih podatkov, kar je oblastem omogočilo, da so ponaredile dokaze in ponovno obračunale s političnimi nasprotniki. Pričakujemo jasno posredovanje EU. Glasovala sem proti.
<SPEAKER ID="106" NAME="Vilija Blinkevičiūt " LANGUAGE="LT">
Povezovanje je izvrsten ukrep za ohranjanje miru in ta ukrep se lahko uporabi za države Zahodnega Balkana. Pomembno je doseči napredek, ustvariti ugodnejše pogoje za poenostavitev vizumskega režima. Države imajo priložnost razviti tesnejše vezi s sosednjimi državami in Evropsko unijo. Liberalizacija vizumskega režima temelji na regionalni strategiji in evropski perspektivi brez diskriminacije katere koli države Zahodnega Balkana. Enaka merila, ki so bila določena v akcijskih načrtih za liberalizacijo vizumskega režima, bi morala veljati za vse zadevne države. Nerešeno pa ostaja vprašanje Kosova in Albanije. Kdaj bodo državljani teh dveh držav lahko izkoristili brezvizumski režim? Strinjam se, da je treba čim prej pripraviti akcijski načrt in da se morajo čim prej začeti nujni pogovori. Albanija in Bosna morata dohiteti Makedonijo, Črno goro in Srbijo. Vizumsko obveznost je treba ukiniti takoj, ko Albanija in Bosna izpolnita vse potrebne zahteve.
<SPEAKER ID="107" NAME="Carlos Coelho  " AFFILIATION="PPE">
v pisni obliki. - (PT) Strategija Evropske unije za regijo nekdanje Jugoslavije je bila pred približno petimi leti opredeljena v Solunski agendi. Prebivalcem Zahodnega Balkana je zagotovila evropsko perspektivo in predvidela vprašanje liberalizacije vizumske obveznosti. Leta 2008 se je slovensko predsedstvo odločilo začeti pogajanja.
<P>
Pet držav Zahodnega Balkana se pogaja o tej liberalizaciji, vendar po poročilu Komisije kljub temu, da so vse dosegle znaten napredek, le tri od njih (Nekdanja jugoslovanska republika Makedonija, Črna gora in Srbija) izpolnjujejo pogoje za to, da se ta liberalizacija kmalu izvede, medtem ko se za Bosno in Hercegovino ter Albanijo šteje, da še nista pripravljeni. Strinjam se, da ne moremo ustvariti precedensa s tem, da znižamo dogovorjena merila. Pripravljeni smo pozdraviti Bosno in Hercegovino ter Albanijo, ko bosta pripravljeni izpolniti pogoje, ki so bili določeni.
<SPEAKER ID="108" NAME="Cornelia Ernst  " LANGUAGE="DE">
Na splošno menim, da so odprave in poenostavitev vizumskih pravil pozitivni ukrepi za sobivanje prebivalcev in izboljšanje sodelovanja med državami. Zlasti za Zahodni Balkan je pomembno, da se vsem državam regije zagotovi takšna perspektiva. Zato toplo pozdravljam dejstvo, da se Bosna in Hercegovina ter Albanija vključita v te ureditve. Vendar odprava vizumskega režima za nekatere ne sme biti na škodo drugih državljanov Zahodnega Balkana. Tako bi bilo, če bi samo bosanski Srbi in bosanski Hrvati lahko uživali odpravo vizumske obveznosti, medtem ko bosanski muslimani tega ne bi mogli. Podpiram tudi srednjeročne rešitve za Kosovo. Pri tem bi poudarila, da je Kosovo sestavni del Srbije in po mednarodnem pravu nima nobenega statusa. Vendar nas to ne razrešuje obveznosti, da preučimo, kako naj se ta država in njeni državljani obravnavajo v prihodnje.
<SPEAKER ID="109" NAME="Ilda Figueiredo  " LANGUAGE="PT">
Tukaj predlagani vizumski režim, proti kateremu smo glasovali, je velik korak nazaj za te države nekdanje Jugoslavije. V socializmu so njihovi državljani lahko potovali v države, ki so zdaj v Evropski uniji, brez vizuma, zdaj pa ga morajo imeti.
<P>
Poleg tega je ta režim poln protislovij. Čeprav predvideva poenostavitev vizumskih postopkov, še vedno zahteva vrsto neutemeljenih postopkov in zahteva, da se v potne liste vključijo biometrični podatki, kar resno ogroža pravico do zasebnosti in varstva osebnih podatkov ter krši pravice državljanov teh držav.
<P>
Obenem se ohranijo nesprejemljivi sporazumi za vračanje oseb s stalnim prebivališčem brez dovoljenja. Države morajo podpisati te sporazume, da lahko pristopijo k sistemu poenostavitve vizumskih postopkov. To poleg kršenja pravic priseljencev v takih razmerah predstavlja tudi nesprejemljiv pritisk na te države in izsiljevanje teh držav.
<P>
Poročilo vključuje tudi dialog s Kosovom o njegovi vključitvi v ta proces. To posredno predstavlja priznanje ter krši mednarodno pravo in suverenost Srbije nad tem ozemljem.
<SPEAKER ID="110" NAME="Bruno Gollnisch  " LANGUAGE="FR">
Evropska politika sistematične liberalizacije vizumskih postopkov je ideološki poskus, da se po uničenju notranjih meja Evropske unije uničijo še njene zunanje meje. To bo imelo še predobro znane posledice: eksplozijo migracijskih tokov in čezmejnega prometa, če niti ne omenim izjemnih priložnosti za teroriste vseh prepričanj.
<P>
Zahteva, da se na seznam držav, katerih državljani so oproščeni vizumske obveznosti, tako rekoč "vnaprej" vključijo države, kot sta Albanija in Bosna, je napačna. Še bolj nesprejemljiva pa je zahteva, da se na ta seznam vključi Kosovo! Zakaj ne vključimo vseh držav sveta v imenu prostega pretoka oseb po vsem svetu in ne glede na najosnovnejše varnostne ukrepe, ki jih tisti na oblasti vendar dolgujejo svojim narodom!
<P>
Poleg tega, ali je treba koga opomniti na pogoje tako imenovane neodvisnosti Kosova z enostransko razglasitvijo? Ali je treba koga opomniti, da te neodvisnosti niti niso priznale vse države Evropske unije? Na koncu, ali je treba koga opomniti na žalostno usodo kosovskih Srbov, ki so preganjani na zdaj kolonizirani zemlji svojih prednikov?
<SPEAKER ID="111" NAME="Sylvie Guillaume  " LANGUAGE="FR">
Glasovala sem za poročilo gospe Fajon o liberalizaciji vizumskega režima za Zahodni Balkan, ker ima Evropski parlament odgovornost, da vsem državam Zahodnega Balkana odločno sporoči, da jih podpiramo pri njihovih prizadevanjih za izpolnitev meril, ki jih je v zvezi z liberalizacijo vizumske politike določila Evropska komisija. Ta merila so v primeru Srbije in Črne gore že izpolnjena, za Albanijo in Bosno pa zaenkrat še ni mogoče prižgati zelene luči.
<P>
Veliko mladih iz teh držav se počuti tako, kot so se včasih počutili mladi Vzhodni Nemci na drugi strani zidu. Vendar je danes težko verjeti, da samo lučaj od Slovenije mladi ne morejo spoznati Evrope ali si predstavljati prihodnosti v EU. Bosna je tako izpolnila skoraj 90 % meril, ki jih je določila Komisija. Nadaljevati moramo, ker se politične razmere lahko poslabšajo, če ne bomo poslali močnega sporočila. Za konec, dejansko bo treba najti rešitev v zvezi s položajem Kosova, edinega dela Balkana, ki je izključen iz tega procesa.
<SPEAKER ID="112" NAME="Ian Hudghton  " AFFILIATION="Verts/ALE">
v pisni obliki. - Ukrepe za liberalizacijo vizumske obveznosti za državljane balkanskih držav je treba pozdraviti. Ker se stabilizacijsko-pridružitveni procesi s temi državami razvijajo in te države od statusa možnih kandidatk napredujejo k statusu kandidatk, se zdi ustrezno, da imajo njihovi državljani več svobode gibanja. V celoti podpiram spremembo, ki je bila vložena v imenu moje skupine. Ta parlament je že pozval vse države članice EU, naj priznajo neodvisnost Kosova, in Srbija bi morala na svojih mejah s Kosovom izvajati enake ukrepe in nadzore, kot jih izvaja na drugih mednarodno priznanih mejah.
<SPEAKER ID="113" NAME="Isabella Lövin  " LANGUAGE="SV">
Seveda podpiram poenostavitev potovanja za državljane tretjih držav, ki želijo potovati v EU, vključno z državljani balkanskih držav, in zato sem si želela podpreti to poročilo. Na žalost so bile sprejete številne spremembe, ki zahtevajo vključitev biometričnih podatkov v potne liste. To utegne povzročiti pomanjkanje pravne varnosti in poseg v zasebnost in zato sem se vzdržala končnega glasovanja.
<SPEAKER ID="114" NAME="Jean-Luc Mélenchon  " LANGUAGE="FR">
Zavračamo potrditev odprave vizumov, ki se zahteva za Srbijo, Makedonijo, Črno goro, Albanijo ter Bosno in Hercegovino.
<P>
To poročilo zavračamo, ker ne sprejemamo tega, da se nam vsiljuje de facto priznanje Kosova kot države.
<P>
Španija, Ciper, Grčija, Romunija, Slovaška in Bolgarija močno nasprotujejo temu. Tako še vedno ni skupnega stališča EU o tej zadevi. Vendar začetek pogajanj s Kosovom o liberalizaciji vizumskega režima, kakor se zahteva v poročilu, predpostavlja priznanje ustanovitve države Kosovo. To je povsem v nasprotju s spoštovanjem mednarodnega prava.
<SPEAKER ID="115" NAME="Nuno Melo  " LANGUAGE="PT">
Čeprav sem glasoval za to poročilo, menim, da je treba ta proces skrbno spremljati. Odprava vizumov za državljane teh držav od nas zahteva, da jasno določimo okoliščine, v katerih se to izvede. Predvsem moramo upoštevati to, da se je treba boriti proti nezakonitemu priseljevanju, trgovanju z ljudmi in organiziranemu kriminalu.
<P>
Menim, da je zaradi vseh teh razlogov previdnost Skupine Evropske ljudske stranke (Krščanskih demokratov) pri Albaniji ter Bosni in Hercegovini popolnoma upravičena, in ponavljam, da je treba države, ki so dobile možnost za odpravo vizumov, skrbno opazovati. Varnost meja Evrope mora biti skrb evropske politike; sicer, če olajšamo vstop, utegnemo pokazati, da nismo sposobni ohraniti in izvajati pravil v EU.
<SPEAKER ID="116" NAME="Willy Meyer  " LANGUAGE="ES">
Ne nasprotujem liberalizaciji vizumskih postopkov za države Zahodnega Balkana. Vendar sem glasoval proti poročilu gospe Fajon, ker je nesprejemljivo pomisliti na liberalizacijo vizumskih postopkov za Kosovo, medtem ko ne priznavamo njegove neodvisnosti. V smislu mednarodnega prava je neodvisnost Kosova nezakonito dejanje; zato se EU ne more pogajati o liberalizaciji vizumskih postopkov ali katerem koli drugem vidiku z ozemljem, katerega neodvisnost je nezakonita. Glasovati za poročilo gospe Fajon pomeni posredno priznati neodvisnost Kosova in to ni sprejemljivo. Poleg tega v nobenem primeru ne moremo sprejeti zahtev za biometrične podatke za izdajo vizumov.
<SPEAKER ID="117" NAME="Andreas Mölzer  " LANGUAGE="DE">
Ukinitev vizumske obveznosti za Srbijo, Črno goro in Makedonijo je treba toplo pozdraviti, saj je priporočilo Komisije sledilo skrbni oceni in izpolnitvi določenih zahtev. Vendar je vključitev Bosne in Hercegovine ter Albanije treba zavrniti. Obstaja nevarnost, da bi vključitev teh držav dala prosto pot organiziranemu kriminalu, trgovanju z ljudmi in priseljevanju. Kosovo lahko svojo vlado trenutno vzdržuje zgolj ob velikanski pomoči EU in zaradi tega so pogajanja o odpravi vizumov trenutno nesmiselna. Bolje moramo obveščati o podlagi za te odločitve, obenem pa Albaniji, Kosovu ter Bosni in Hercegovini pojasniti, da morajo vložiti še veliko prizadevanj za to, da bodo pripravljeni na pridružitev evropskemu klubu.
<SPEAKER ID="998" NAME="Franz Obermayr  " LANGUAGE="DE">
Razprava o pogojih in možnostih za poenostavitev vizumske obveznosti je potekala za pet držav Zahodnega Balkana - Albanijo, Bosno in Hercegovino, Nekdanjo jugoslovansko republiko Makedonijo, Črno goro in Srbijo. V skladu s predlogom Komisije so Makedonija, Črna gora in Srbija izpolnile večino meril in zato bo vizumska obveznost zanje zdaj odpravljena. Poročilo, o katerem razpravljamo, omenja tudi napredek Albanije ter Bosne in Hercegovine ter ustrezen prenos teh držav v bližnji prihodnosti na pozitivni seznam držav, za katere velja brezvizumski režim. Zaradi možnosti nezakonitega priseljevanja iz teh držav ter zaskrbljujoče nagnjenosti k skrajnemu islamizmu, zlasti v Bosni in Hercegovini ter Albaniji, glasujem proti sprejetju tega poročila. Poleg tega bi bila moja domovina Avstrija zaradi geografske bližine Zahodnega Balkana še posebej prizadeta. Vizumska obveznost za zadevne države predstavlja določeno oviro nezaželenemu priseljevanju in zato bi jo bilo treba zaenkrat obdržati.
<SPEAKER ID="118" NAME="Carl Schlyter  " LANGUAGE="SV">
Seveda podpiram poenostavitev potovanja za državljane tretjih držav, ki želijo potovati v EU. To vključuje tudi državljane balkanskih držav in zato sem si želel podpreti to poročilo. Na žalost so bile sprejete številne spremembe, ki zahtevajo vključitev biometričnih podatkov v potne liste. Temu sem vedno nasprotoval, saj je to poseg v zasebnost, posledica tega pa je tudi pomanjkanje pravne varnosti. Zato sem se vzdržal končnega glasovanja.
<SPEAKER ID="119" NAME="Marie-Christine Vergiat  " LANGUAGE="FR">
Ker podpiram ukinitev vizumov za kratkoročno bivanje, sem glasovala za poročilo gospe Fajon, saj je poročilo korak v pravo smer. Zaradi tega ukrepa večina državljanov zadevnih držav ne bo več podvržena upravnim formalnostim, ki jih veleposlaništva zahtevajo za izdajo vizumov.
<P>
Vseeno obžalujem, da ta odprava velja le za imetnike biometričnih potnih listov, saj menim, da to ni združljivo z varstvom osebnih podatkov in zasebnosti.
<P>
Osupla sem tudi, ker bosta le dve od treh skupnosti Bosne in Hercegovine, Srbi in Hrvati, imeli koristi od tega ukrepa in ker bodo prebivalci Kosova izključeni iz tega ukrepa.
<P>
Statusa evropskih državljanov se ne sme izrabljati za reševanje vprašanja statusa držav članic, še manj pa za oživljanje že zdaj velikih napetosti med njimi.
<P>
Na Balkanu morajo biti vsi državljani Evropske unije obravnavani enakovredno. Prosti pretok oseb mora biti temeljna pravica v Evropi.
<SPEAKER ID="121" NAME="Regina Bastos  " AFFILIATION="PPE">
v pisni obliki. - (PT) Namen predloga Komisije je uvesti nov evropski mikrofinančni instrument za zaposlovanje, ki bo brezposelnim osebam dal možnost za nov začetek in bo nekaterim najbolj prikrajšanim skupinam v Evropi, vključno z mladimi, utrl pot za ustanovitev lastnih podjetij. Ta instrument bo razširil doseg finančne podpore, ki je posebej namenjena novim podjetnikom pri sedanji zmanjšani ponudbi posojil. Vendar se ne morem strinjati s predlogom Komisije, da se del proračuna (100 milijonov EUR) iz programa Progress - program Skupnosti za zaposlovanje in socialno solidarnost - prerazporedi v evropski mikrofinančni instrument. S prerazporeditvijo zneskov iz programa Progress bi se poslalo napačno sporočilo, saj je program Progress namenjen najranljivejšim družbenim skupinam. Evropski mikrofinančni instrument mora imeti ločeno proračunsko vrstico.
<SPEAKER ID="122" NAME="David Casa  " AFFILIATION="PPE">
v pisni obliki. - Ker Parlament mikrofinančnega instrumenta še ni pregledal, še ni jasno, ali bi sredstva, ki bodo dana na voljo temu instrumentu, lahko izvirala iz programa Progress. Zaradi tega je ključno, da Komisija ne dodeli sredstev, ki so trenutno v programu Progress. Zato sem glasoval za to resolucijo.
<SPEAKER ID="997" NAME="Proinsias De Rossa  " AFFILIATION="S&amp;D">
v pisni obliki. - Glasoval sem za to resolucijo, ker nasprotujem osnutku, ki ga je za letni delovni načrt programa Progress za leto 2010 predložila Komisija, saj je Komisija očitno prekoračila svoje pristojnosti. Proračunska sredstva iz programa Progress je poskušala prerazporediti v mikrofinančni instrument, preden je Evropski parlament sprejel odločitev. Komisija mora spoštovati posebno pravico Parlamenta in počakati, da vse tri institucije, Evropski parlament, Svet in Komisija, dosežejo dogovor o mikrofinančnem instrumentu, preden predloži osnutek letnega delovnega načrta programa Progress.
<SPEAKER ID="123" NAME="Ilda Figueiredo  " LANGUAGE="PT">
Glasovali smo za to resolucijo, ker se strinjamo z Odborom za zaposlovanje in socialne zadeve, ki nasprotuje stališču Evropske komisije, da se programu Progress odvzame denar zato, da se vključi v financiranje programa mikroposojil. Če Komisija želi vzpostaviti shemo mikroposojil, naj to naredi z novimi sredstvi in ne na račun programa Progress.
<P>
Kakor koli že, Evropski parlament še ni pregledal predlogov Komisije o mikrofinančnem instrumentu in zato Komisija ne bi smela sprejeti posebnih ukrepov glede financiranja programa Progress, dokler zakonodajni postopek o mikrofinančnem instrumentu ne bo zaključen.
<P>
Zato obstaja jasno nasprotovanje sprejetju osnutka sklepa Komisije o letnem delovnem načrtu programa Progress za leto 2010 in seznamu dejavnosti po političnih področjih.
<P>
Menimo tudi, da bi bilo prav, da bi Komisija umaknila osnutek sklepa o letnem delovnem načrtu programa Progress za leto 2010 in seznamu dejavnosti po političnih področjih ter predložila nov predlog.
<SPEAKER ID="124" NAME="Lívia Járóka  " LANGUAGE="HU">
Gospe in gospodje, v sedanjem svetovnem gospodarskem nazadovanju so enostavni finančni instrumenti, ki lahko financirajo podjetja, zlasti v nerazvitih regijah ali za nerazvite družbene skupine, še posebej pomembni. Sistem mikroposojil, ki deluje v številnih državah in na več celinah, je dokazal tudi, da ta sistem z zagotavljanjem ustreznega usposabljanja in spremljanja lahko nudi pomoč najranljivejšim skupinam, ki se morajo spoprijemati s hudimi težavami na trgu dela. Mikrofinančni instrument Progress, ki ga je predlagala Evropska komisija, je izjemno pomembna pobuda, ki bi lahko imela to vlogo pri ponovnem vključevanju skupin, ki jih je prizadela socialna izključenost. Vendar bi bilo razumno, da bi Evropska komisija umaknila svoj predlog v zvezi z letnim delovnim načrtom programa Progress za leto 2010 in sozakonodajalcev ne bi postavila pred izvršeno dejstvo, dokler ne bo vzpostavljen in ne bo potekal postopek soodločanja med Komisijo in Evropskim parlamentom in dokler proračun za mikrofinančni instrument ne bo povsem jasen. To pomeni, da bi Evropski parlament po končanem postopku soodločanja lahko sprejel svobodno, odgovorno odločitev o tem pomembnem vprašanju.
<SPEAKER ID="125" NAME="Andreas Mölzer  " LANGUAGE="DE">
Glasoval sem za predlog resolucije o osnutku sklepa Komisije o mikrofinančnem instrumentu Progress, saj menim, da je nujno potrebno, da se zakonodajni postopek konča pred sprejetjem nadaljnjih ukrepov. Vsebinsko seveda podpiram zamisel o uvedbi mikrofinančnega instrumenta.
<SPEAKER ID="126" NAME="Derek Vaughan  " AFFILIATION="S&amp;D">
v pisni obliki. - Odločil sem se podpreti ta predlog resolucije, ker nasprotujem predlogu Komisije, da se finančni okvir programa za zaposlovanje in socialno solidarnost - Progress zmanjša za 100 milijonov EUR in da se ta denar prerazporedi v evropski mikrofinančni instrument za zaposlovanje in socialno vključenost. Program Progress zdaj deluje že tri leta in skupni učinek je pozitiven. Pozdravljam predlog o uvedbi mikrofinančnega instrumenta, saj menim, da bo s povečanjem ponudbe in dostopnosti mikroposojil pomagal ponuditi nov začetek za nekatere najbolj prikrajšane skupine v Evropi in po drugi strani ljudem pomagal ustanoviti lastna podjetja. Vendar menim, da prerazporeditev sredstev v mikrofinančni instrument ne sme ogroziti programa Progress. Želim si, da bi se oba programa izvajala v celoti, in zaradi tega sem glasoval za ta predlog.
<SPEAKER ID="127" NAME="Silvia-Adriana Ţicău  " LANGUAGE="RO">
Glasovala sem za resolucijo Evropskega parlamenta o letnem delovnem načrtu programa Progress za leto 2010 in seznamu dejavnosti po političnih področjih. Menim, da je pomembno, da Parlament, Svet in Komisija najprej dosežejo dogovor o predlogu, da se uvede program Progress, evropski mikrofinančni instrument za zaposlovanje in socialno vključenost, ter o predlogu, da se spremeni program Skupnosti Progress. V skladu s tema predlogoma naj bi se 100 milijonov EUR prerazporedilo v financiranje programa Progress, novega evropskega mikrofinančnega instrumenta, ki spodbuja zaposlovanje in socialno solidarnost, da bi se izvajala "Skupna zaveza za zaposlovanje", omenjena v sporočilu Komisije KOM(2009)257. Menim, da znesek 100 milijonov EUR ne zadostuje za to, da bi se dosegli predlagani cilji. Zato sem glasovala za to, da Komisija umakne osnutek sklepa o letnem delovnem načrtu za leto 2010 kot delu programa Progress in seznamu dejavnosti po političnih področjih ter da predloži nov predlog, ko bo začela veljati Lizbonska pogodba in ko bodo Evropski parlament, Svet in Komisija sprejeli sporazum o predlogu Komisije Evropskemu parlamentu in Svetu in spremenjenem predlogu.
<SPEAKER ID="129" NAME="Maria da Graça Carvalho  " LANGUAGE="PT">
Pozdravljam prizadevanja Evropske unije za krepitev njenih odnosov z Rusijo, s čimer prispeva k večji stabilnosti, varnosti in blaginji Evrope. Eno najpomembnejših področij sodelovanja v odnosih med EU in Rusijo je predvsem področje energije in varnosti oskrbe z energijo. Bistveno je, da se vzpostavi stabilnost, ki je potrebna za zagotavljanje zanesljive preskrbe držav članic EU in njihovih porabnikov.
<P>
Upam, da bodo dialog o energiji in zaveze, sprejete na bližnjem vrhunskem srečanju med EU in Rusijo, dolgoročno vodili do večje preglednosti in vitalnosti energetskega sektorja in da bo ta sektor posledično lahko pomagal vzpostaviti nove strukturne odnose med obema stranema z razvojem trgovinskega in gospodarskega sodelovanja. Enako pomembno je sodelovanje med EU in Rusijo pri podnebnih spremembah, da se zagotovi svetovni sporazum na konferenci v Københavnu. Poudarila bi strateški značaj odnosov med EU in Rusijo in njihov prispevek k postopku vzajemnega razumevanja in zaupanja, ki je bistven za vzpostavljanje miru in stabilnosti po vsej evropski celini.
<SPEAKER ID="130" NAME="David Casa  " AFFILIATION="PPE">
v pisni obliki. - 18. novembra 2009 bo potekalo vrhunsko srečanje med EU in Rusijo. V zadnjih letih sta Evropska unija in Rusija razvili trden odnos. Vendar obstajajo določena področja, ki jih je treba okrepiti. Menim, da zadevna resolucija primerno obravnava ta področja, in zato sem glasoval za to resolucijo.
<SPEAKER ID="131" NAME="Edite Estrela  " LANGUAGE="PT">
Glasovala sem za to resolucijo, saj menim, da je to vrhunsko srečanje še posebej pomembno, ker bo potekalo tik pred konferenco o podnebnih spremembah v Københavnu, in da utegne biti odlična priložnost za krepitev odnosov med EU in Rusijo. To partnerstvo ima lahko odločilno vlogo na svetovnem prizorišču ob upoštevanju vplivov gospodarske in finančne krize, priprav na København in podpisa prihodnjega sporazuma za vzpostavitev sistema zgodnjega opozarjanja, da se zagotovi zanesljivejša oskrba z energijo med EU in Rusijo in tako spodbudi nadaljnje sodelovanje na tem področju.
<SPEAKER ID="132" NAME="Diogo Feio  " LANGUAGE="PT">
V času, ko ponovno združena Evropa praznuje 20. obletnico padca berlinskega zida, so odnosi med EU in Rusijo še posebej pomembni in si zaslužijo skrben premislek.
<P>
Danes je jasno, da je val optimizma v zvezi s svobodo in demokracijo, ki je prišel po padcu železne zavese, močno nazadoval in da je Rusija daleč od demokratične pravne države, ki je bila predvidena takrat in ki si jo vsi še vedno želijo. Zato je samoumevno, da so ljudje razočarani nad počasnim napredovanjem sprememb.
<P>
Po drugi strani moram odločno obsoditi revizionistična prizadevanja evropske levice, da se olepšajo grozljivi zločini komunizma in slikajo popolni svetovi v preteklosti, kar je žaljivo do spomina na tiste, ki so se borili za osvoboditev ljudi izpod sovjetskega totalitarizma.
<P>
Ta vrh je priložnost, da EU okrepi svoje odnose z Rusijo in da to naredi na dosleden način, ki je produktiven za obe strani, ne da bi zanemarila odločnost in previdnost, ki sta potrebni pri vprašanjih, kot so energija, obramba, demokracija in človekove pravice.
<P>
Podelitev nagrade Saharova organizaciji Memorial razkriva, koliko je treba še narediti, in kaže na veliko pozornost, ki jo ta parlament namenja Rusiji. Upam, da bodo druge evropske institucije sledile njegovemu vzoru.
<SPEAKER ID="133" NAME="Ian Hudghton  " AFFILIATION="Verts/ALE">
v pisni obliki. - Glasoval sem za resolucijo o Rusiji. Rusija je ena najpomembnejših partneric EU in pomembno je, da imata EU in Rusija trden delovni odnos. Na bližnjem vrhu v Stockholmu bo potekala razprava o vrsti vprašanj, ki so pomembna za EU, Rusijo in pravzaprav za širšo svetovno skupnost, Parlament pa je danes poslal poenoteno sporočilo, v katerem so poudarjena področja, ki so ključnega pomena.
<SPEAKER ID="134" NAME="Jean-Marie Le Pen  " LANGUAGE="FR">
Gospod predsednik, gospe in gospodje, Rusija je nedvomno edina država na svetu, ki pri vas nikoli ne naleti na odobravanje in katere zahteve, potrebe in občutljivost sistematično prikrivate. Res je, da je bila polovica Evrope skoraj 50 let pod sovjetskim jarmom, da so tanki krvavo zatrli težnje po svobodi, v Budimpešti leta 1956, v Pragi leta 1968, na Poljskem ...
<P>
Vendar je bilo takrat vaše nestrinjanje veliko bolj diskretno - če je obstajalo! Koliko evropskih voditeljev je celo po padcu berlinskega zida leta 1989 upalo in si želelo, da bi se komunizem zgolj reformiral in da bi se ohranil status quo? Kakor da bi bilo mogoče reformirati najbolj krvavo diktaturo 20. stoletja in njenih 150 milijonov žrtev!
<P>
Vendar Rusija ni ZSSR. To je čudovita država, s katero moramo vzpostaviti privilegirane odnose, ker imamo skupne interese in vzajemne koristi od takih odnosov, vendar predvsem, ker je Rusija v nasprotju s Turčijo nedvomno del evropske geografije, kulture, duha in civilizacije.
<SPEAKER ID="135" NAME="Nuno Melo  " LANGUAGE="PT">
Bližnje vrhunsko srečanje med EU in Rusijo bo potekalo 20 let po padcu berlinskega zida. Simbolika dogodka nas opominja na dve temeljni zamisli, ki ju je treba ohraniti v ospredju.
<P>
Prvič, vrednote svobode, spoštovanja temeljnih pravic, demokracije, miru in suverenosti držav ostajajo v celoti veljavne in vodijo Evropsko unijo pri njenih notranjih in zunanjih politikah, voditi pa morajo tudi državo, kot je Rusija, katere vloga v mednarodni družbi je in mora biti temeljna. Vendar moram z zaskrbljenostjo poudariti, da se Rusija ni izkazala kot akterka, ki jo vodijo te vrednote.
<P>
Zadnjih 20 let nas tudi opominja, da so odnosi Evrope z Rusijo zdaj drugačni, saj temeljijo na dialogu. Rusija ni zaveznica Evrope, s katero imamo skupne vrednote; je soseda, s katero imamo skupno geografsko območje, različne poglede in skupne interese, kot je položaj v Afganistanu. Ta dejstva morajo biti naše izhodišče za pripravo novega sporazuma o sodelovanju v prihodnosti. Padec komunizma ne pomeni konca razlik, vendar pa v teh odnosih pomeni konec konfrontacije.
<SPEAKER ID="136" NAME="Willy Meyer  " LANGUAGE="ES">
EU in Rusija imata veliko odgovornost glede stabilnosti, varnosti in blaginje vse Evrope.
<P>
Eden od namenov sodelovanja med EU in Rusijo v okviru četverice bi moral biti izvajanje pritiska na Izrael, naj se s sporazumi zaveže, da bo zaustavil gradnjo naselij in obnovil pogajanja, da se najde hitra rešitev za ustanovitev neodvisne palestinske države. Menimo, da bi morali zunanji odnosi temeljiti na spoštovanju suverenosti in ozemeljske celovitosti vseh držav in ne na vzpostavljanju območij vpliva.
<P>
Pozdravljamo stalno izmenjavo stališč o človekovih pravicah v Rusiji. Vendar opažamo zaskrbljenost, ki jo Rusija izraža v zvezi s kršitvami človekovih pravic v EU, zlasti v zvezi z rusko govorečimi manjšinami v baltskih državah.
<P>
Vzdržal sem se glasovanja o tej resoluciji, ker Konfederalna skupina Evropske združene levice - Zelene nordijske levice nasprotuje vsakršni pobudi, ki bi lahko vodila v novo oboroževalno tekmo. Nasprotujemo načrtom ZDA, da se na ozemlju države članice EU zgradi raketni ščit. Prav tako zavračamo vsakršno obliko sodelovanja med ZDA, Rusijo, EU in Natom pri gradnji raketnega obrambnega sistema.
<SPEAKER ID="137" NAME="Andreas Mölzer  " LANGUAGE="DE">
Čeprav skupni predlog resolucije o vrhunskem srečanju med EU in Rusijo omenja naše pomembne skupne vezi in interese, v določenih točkah predstavlja nesprejemljivo vmešavanje v notranje zadeve. Predlog skuša Rusiji prepovedati, da bi se pogajala s posameznimi državami članicami EU o energetskih projektih. Pristransko mnenje EU o sporu v Gruziji, pri katerem Unija očitno podpira Gruzijo, je v nasprotju z vlogo EU kot pravične in neodvisne opazovalke. Celotni ton tega predloga ne bi pomagal izboljšati odnosov s to za Evropo pomembno državo. Zato sem glasoval proti temu predlogu resolucije.
<SPEAKER ID="996" NAME="Franz Obermayr  " LANGUAGE="DE">
Vsekakor v Rusiji obstajajo primanjkljaji v zvezi z demokracijo in pravno državo. Vseeno menim, da se ne bi smeli spuščati v hinavsko vmešavanje v notranjepolitične zadeve drugih držav, zlasti ob upoštevanju tega, da EU nikakor ni v položaju, da bi bila vzor demokracije. Menim, da je tudi naše pristransko mnenje o sporu v Gruziji napaka. Zaradi teh pomislekov sem glasoval proti predlogu resolucije o vrhunskem srečanju med EU in Rusijo.
<SPEAKER ID="138" NAME="Czesław Adam Siekierski  " LANGUAGE="PL">
Podprl sem resolucijo o vrhunskem srečanju med EU in Rusijo, ker je bližnje vrhunsko srečanje med Evropsko unijo in Rusijo v Stockholmu priložnost za premislek o najpomembnejših težavah tega strateškega sodelovanja. Razvoj učinkovite formule za dialog z Rusko federacijo zahteva enotno in skupno politiko držav članic Evropske unije. Ne smemo pozabiti, da mora biti pogoj za uresničitev takšnega koncepta to, da presežemo interese posameznih držav članic. Zamisel o enotni in skupni politiki je še posebej pomembna v okviru varnosti evropske energetske politike. Pri tem vprašanju mora biti skupni interes Evropske unije nad prizadevanji, da se v odnosih z Rusijo zastopajo zasebni interesi.
<P>
Naslednja pomembna zadeva za odnose med Evropsko unijo in Rusijo je vprašanje vzhodnega partnerstva. Rusija bi morala razumeti, da ta projekt ni usmerjen proti Rusiji. Priprava strategije za zagotovitev stabilizacije in razvoja v regiji je ugodna tako za države EU kot za Rusijo. Pomemben izziv za dvostranske odnose je tudi merilo za ocenjevanje težave v zvezi s spoštovanjem človekovih pravic in načel pravne države v Rusiji. Države EU bi se morale vprašati, ali je v strogo evropskem smislu mogoče priznati, da so nekateri ukrepi Rusije povsem demokratični.
<SPEAKER ID="139" NAME="Peter Skinner  " AFFILIATION="S&amp;D">
v pisni obliki. - Odnosi med EU in Rusijo so očitno več kot le trgovina. Mnogo državljanov EU je zelo zaskrbljenih zaradi stanja na področju človekovih pravic v Rusiji. Revščina in kriminal še vedno nenehno opozarjata na pogosto šibek gospodarski položaj mnogih v Rusiji, zlasti ostarelih.
<P>
V zvezi s tistimi, ki si prizadevajo za demokratične reforme, je tudi jasno, da takšnemu pogumu/nestrinjanju sledi nadlegovanje in včasih skrajno nasilje. Novinarjem in mednarodno spoštovanim borcem za človekove pravice je treba dati največje pravice in zaščito katerega koli demokratičnega sistema. Umor Makšaripa Auševa poudarja brutalnost, ki žal sledi nasprotovanju.
<SPEAKER ID="140" NAME="Bogusław Sonik  " LANGUAGE="PL">
Trenutno z Rusijo potekajo pogajanja, ki so se začela lani. Ta pogajanja zadevajo nov sporazum med EU in Rusijo in upoštevajo sedanji sporazum o partnerstvu in sodelovanju med Evropskimi skupnostmi in njihovimi državami članicami na eni strani ter Rusko federacijo na drugi. Parlament je vedno poudarjal pomen vprašanj, kot so človekove pravice, varnost oskrbe z energijo in pravice manjšin, zato se tudi tokrat na vrhunskem srečanju teh zadev ne sme zapostaviti. Dobri odnosi z Rusijo so zelo pomembni za Evropsko unijo, ker je Rusija pomembna in dragocena partnerka v evropskih odnosih, vendar se nikakor ne sme dopustiti, da EU ne bi načela vprašanj, ki so neprijetna za Rusko federacijo. Omembe vredna je zlasti sprememba 3 resolucije o vrhunskem srečanju med EU in Rusijo v Stockholmu, ki jo je sprejel Evropski parlament in s katero je bil resoluciji dodan nov odstavek 9a: "poudarja, da je razvijanje infrastrukturnih povezav med EU in Rusko federacijo koristno za obe strani in ga je treba spodbujati ter poskrbeti, da so njegovi ekonomski in okoljski stroški kar se da nizki; živo spodbuja Rusijo, naj pri projektih energetskega sodelovanja z EU sprejme temeljna načela iz energetske listine".
<P>
Samo skupen odnos vseh držav članic, vključno s skupnim stališčem Sveta, Parlamenta in Komisije, lahko dokončno oblikuje novi okvirni sporazum o sodelovanju med EU in Rusijo.
<SPEAKER ID="142" NAME="David Casa  " AFFILIATION="PPE">
v pisni obliki. - Za Alzheimerjevo boleznijo in drugimi nevrodegenerativnimi boleznimi boleha neverjetno število državljanov Evropske unije. Trenutno je malo informacij o možnem preprečevanju in zdravljenju teh bolezni. Ker so te bolezni zelo hude, je pomembno, da se na ravni EU naredi več za obravnavanje teh vprašanj. Iz tega razloga sem glasoval za to poročilo.
<SPEAKER ID="143" NAME="Nessa Childers  " AFFILIATION="S&amp;D">
v pisni obliki. - Za resolucijo sem glasovala, ker je pomembno, da se v Evropi obravnava Alzheimerjeva bolezen. Kot članica Odbora za okolje, javno zdravje in varnost hrane sem navajena namenjati čas in trud vprašanju zdaj, da bi imele korist prihodnje generacije. Ker se prebivalstvo Evrope stara, se obeta, da bo Alzheimerjeva bolezen postala bolj razširjena po EU. Zato je pomembno, da Evropski parlament to težavo obravnava zdaj, da poskuša izravnati nekaj škode, ki jo bo povzročila ta razširjenost Alzheimerjeve bolezni.
<SPEAKER ID="144" NAME="Edite Estrela  " LANGUAGE="PT">
Glasovala sem za predlog resolucije o skupnem načrtovanju raziskav za boj proti nevrodegenerativnim boleznim, ker menim, da je treba ukrepe za pospešitev raziskav teh bolezni, zlasti Alzheimerjeve bolezni, okrepiti na evropski ravni. Ker za Alzheimerjevo boleznijo ali sorodnimi boleznimi boleha 7,3 milijona ljudi (število, ki se bo po ocenah do leta 2020 podvojilo), je spodbujanje preprečevanja, zgodnje diagnostike in zdravljenja nevrodegenerativnih bolezni še posebej pomembno.
<P>
Menim, da je lahko člen 182(5) Lizbonske pogodbe, ki določa postopek soodločanja za izvajanje evropskega raziskovalnega prostora, primerna pravna osnova za bodoče pobude za skupno načrtovanje na tem področju raziskav ob večji udeleženosti Evropskega parlamenta.
<SPEAKER ID="145" NAME="Ilda Figueiredo  " LANGUAGE="PT">
Glasovali smo za ta predlog resolucije, ker se zavedamo, da za nevrodegenerativnimi boleznimi, kot sta Alzheimerjeva in Parkinsonova bolezen, boleha več kot sedem milijonov ljudi, ki živijo v državah Evropske unije.
<P>
Tudi mi pozdravljamo pilotni projekt skupnega načrtovanja raziskav na tem področju, ki ga je predlagala Komisija, čeprav menimo, da to ni dovolj. Vendar priznavamo, da bi bil projekt koristen pri zmanjševanju razdrobljenosti raziskovalnih prizadevanj, saj bi privedel do nastanka kritične mase izkušenj, znanja in finančnih sredstev.
<P>
Pomembno je doseči nadaljnji napredek, zlasti z večdisciplinarnim pristopom, ki obsega socialne raziskave počutja bolnikov in njihovih družin, s spodbujanjem življenjskega sloga, ki podpira umsko zdravje, ter znatnim izboljšanjem življenjskih pogojev in splošnega zdravstvenega stanja prebivalstva.
<P>
Zavedamo se, da so nevrodegenerativne bolezni, kot sta Alzheimerjeva in Parkinsonova, eden največjih izzivov v zvezi z duševnim zdravjem, zato je treba v boju proti tem boleznim sprejeti trojni izziv: zagotoviti dnevno nego za vse večje število bolnikov, izboljšati pogoje, v katerih se zagotovi veliko te nege, kar pomeni zagotoviti več podpore družinam in negovalcem, ter zajamčiti veliko več sredstev za raziskave, da se število bolnikov zmanjša.
<SPEAKER ID="146" NAME="Sylvie Guillaume  " LANGUAGE="FR">
Nevrodegenerativne bolezni, kot sta Alzheimerjeva in Parkinsonova bolezen, bistveno prispevajo k dolgotrajni umski in telesni nezmožnosti. Za njimi boleha več kot sedem milijonov Evropejcev, katerih število se bo v prihodnjih desetletjih zaradi staranja našega prebivalstva verjetno še podvojilo.
<P>
Zato podpiram vseevropsko izvajanje katerega koli sistema, ki nam bo omogočil okrepiti prizadevanja za zdravljenje učinkov nevrodegenerativnih bolezni, zlasti Alzheimerjeve in Parkinsonove, na družbeni in javnozdravstveni ravni. Trenutno dejansko ni zdravil za nevrodegenerativne bolezni, čeprav je to eden največjih izzivov Evrope na področju duševnega zdravja, ki ga moramo obravnavati s sredstvi, ki so za to najprimernejša.
<SPEAKER ID="147" NAME="Ian Hudghton  " AFFILIATION="Verts/ALE">
v pisni obliki. - Brez zadržkov podpiram resolucijo o nevrodegenerativnih boleznih in pozdravljam usklajevanje na tem področju, ki ga je predlagala EU. Demenca je pomembno vprašanje po vsej Evropi, ki zadeva na milijone posameznikov in družin. Po ocenah je v EU sedem milijonov ljudi z demenco, približno 70 000 na Škotskem - in pričakuje se, da se bodo te številke v prihodnosti povečale. Komisija je izrecno priznala, da je Škotska ena od redkih držav, ki so že začele nacionalno strategijo za boj proti demenci. Delo, ki na Škotskem že poteka, se bo natančno prilegalo predlogom EU in skupaj bomo lahko bolje razumeli in pomagali preprečevati Alzheimerjevo bolezen in druge degenerativne bolezni.
<SPEAKER ID="995" NAME="Elisabeth Morin-Chartier  " AFFILIATION="PPE">
v pisni obliki. - (FR) Glasovala sem za resolucijo o skupnem načrtovanju raziskav za boj proti nevrodegenerativnim boleznim, zlasti Alzheimerjevi bolezni, ker menim, da je pomembno, da se pospeši skupno raziskovalno delo držav članic v zvezi z nevrodegenerativnimi boleznimi. Ne smemo pozabiti, da za Alzheimerjevo ali podobno boleznijo v Evropi boleha približno 7,3 milijona ljudi; po pričakovanjih se bo to število do leta 2020 podvojilo. Žal trenutno ni zdravil, znanje o preprečevanju in zdravljenju pa je skopo. Zato predlagam, da države članice združijo svoja sredstva in prizadevanja za nadaljnje skupne raziskave, saj bomo, če bomo sodelovali kot Evropejci, v močnejšem položaju za boj proti tem boleznim. Poleg tega pozivam evropske ministre za raziskave, naj 3. decembra sprejmejo podobno stališče. Naj tudi poudarim, da želijo biti poslanci Evropskega parlamenta zdaj bolj kot kdaj koli prej vključeni v prihodnje pobude v zvezi s skupnim načrtovanjem raziskav prek zakonodajnega postopka, ki ga za raziskave določa Lizbonska pogodba, namreč soodločanja.
<SPEAKER ID="148" NAME="Franz Obermayr  " LANGUAGE="DE">
Približno 7 milijonov ljudi v Evropi boleha za nevrodegenerativnimi boleznimi. Glede na čedalje starejše prebivalstvo Evrope se bo to število v naslednjih nekaj desetletjih verjetno podvojilo. Poleg tega je žalostno tudi to, da metode zdravljenja, ki so trenutno na voljo na področju nevrodegenerativnih bolezni, zgolj upočasnijo napredovanje bolezni in niso namenjene preprečevanju ali dejanskemu zdravljenju bolezni. Zaradi demence in sorodnih bolezni, zlasti Alzheimerjeve bolezni, nastajajo velikanski izdatki za zdravstvo: letni stroški za bolnika z demenco po ocenah znašajo približno 21 000 EUR. Dodatni stroški nastajajo tudi zaradi težav, povezanih s temi boleznimi, saj bolniki radi zavračajo preiskave dodatnih fizičnih bolezni in se na zdravljenje pogosto odzovejo odklonilno. Evropa je tukaj soočena z velikim izzivom za zdravstveno politiko, pri čemer je izmenjava znanja in najboljše prakse pri postopkih in metodah v okviru skupnih, vseevropskih raziskav gotovo pristop, ki se izplača. Zato podpiram predlog resolucije.
<SPEAKER ID="149" NAME="Frédérique Ries  " LANGUAGE="FR">
Resnična javnozdravstvena težava, nevrodegenerativne bolezni in zlasti Alzheimerjeva bolezen, so glavne bolezni, zaradi katerih ljudje, starejši od 65 let, potrebujejo znatno zdravstveno oskrbo. Alzheimerjeva bolezen bo ob pričakovanem staranju evropskega prebivalstva neizogibno postala bolj razširjena: danes za njo boleha sedem milijonov Evropejcev, to število pa se bo v prihodnjih desetletjih verjetno podvojilo.
<P>
Zato je pomembno skupno ukrepanje na ravni EU. Zato Evropski parlament deluje kot oglasna deska državljanov, ko prek danes sprejete resolucije poziva k usklajenim raziskovalnim prizadevanjem na tem področju. Prednost je očitno treba dati večdisciplinarnemu pristopu, ki obsega diagnozo, preprečevanje, zdravljenje in podporo bolnikom in njihovim družinam.
<P>
Prav tako se moramo odzvati na poziv raziskovalcev, da je potrebnih več prostovoljcev za klinične raziskave, če želimo pomagati zagotoviti, da se v promet dajo učinkovita zdravila za zdravljenje kognitivnih težav. V zvezi s tem je treba izvesti obsežno kampanjo obveščanja, namenjeno družinam.
<P>
Drug izziv v zvezi z zagotavljanjem boljše podpore bolnikom in predvsem zadržanjem nastopa simptomov je, da je treba spremeniti umske dejavnosti bolnikov in zagotoviti, da so bolniki umsko dejavni vsak dan.
<SPEAKER ID="151" NAME="Elena Oana Antonescu  " LANGUAGE="RO">
Menim, da morajo biti državljani, podjetja, nevladne organizacije in vse druge agencije čim bolje obveščeni o vlogi in funkciji evropskega varuha človekovih pravic, saj tudi to lahko pomaga zmanjšati število vloženih pritožb, ki ne spadajo v pristojnost te institucije. Seznanjenost državljanov z delom varuha človekovih pravic je na splošno omejena.
<P>
Vzpostavitev novega spletnega mesta na začetku leta 2009 je dobrodošel ukrep. Vendar menim, da je treba okrepiti prizadevanja za to, da se državljanom zagotovijo čim boljše informacije. Zato pozdravljam predlog poročevalke o pripravi interaktivnega priročnika, ki bo državljanom omogočil izvedeti čim več o tem, kako vložiti pritožbo, ter o enostavnem prepoznavanju prave poti za reševanje težav, ki jih imajo.
<SPEAKER ID="994" NAME="Elena Băsescu  " LANGUAGE="RO">
Glasovala sem za poročilo gospe Paliadeli, ker menim, da je v njem predstavljen popoln in podroben pregled dela evropskega varuha človekovih pravic v zvezi z obravnavanjem in reševanjem pritožb državljanov.
<P>
Obenem bi rada čestitala gospodu Diamandourosu za delo, ki ga je opravil v letu 2008, in za rekordno število preiskav in rešenih primerov. Evropski varuh človekovih pravic je izjemno pomembna institucija, saj Evropsko unijo približuje njenim državljanom. Ta varuh človekovih pravic zagotavlja, da institucije in organi Evropske unije delujejo v interesu državljanov Evropske unije na pregleden, pravičen, ustrezen in nediskriminatoren način ter povsem v skladu s postopki.
<P>
Število v letu 2008 zabeleženih pritožb, ki veljajo za nedopustne, je izjemno veliko in se je v primerjavi s prejšnjimi leti povečalo. Zato menim, da morajo v vsaki državi članici potekati ustrezne, stalne in dinamične kampanje obveščanja. Ker evropski državljani ne vedo, s kom bi bilo najbolje stopiti v stik ob kršenju njihovih pravic, zelo pogosto brez tehtnega razloga stopijo v stik z evropskim varuhom človekovih pravic. Vendar evropski varuh človekovih pravic lahko rešuje le primere slabega upravljanja, ki zadevajo delo institucij Evropske unije. Sodelovanje med evropskim varuhom človekovih pravic in institucijami EU je treba izboljšati.
<SPEAKER ID="153" NAME="Carlos Coelho  " AFFILIATION="PPE">
v pisni obliki. - (PT) To poročilo je jasen in izčrpen pregled dejavnosti evropskega varuha človekovih pravic v letu 2008. Njegova nova zasnova in nov način predstavitve statističnih podatkov sta prispevala k temu, da je to poročilo jasnejše in izčrpnejše od prejšnjih.
<P>
Varuh človekovih pravic je zabeležil povečanje števila pritožb, ki so bile vložene pri njem, čeprav sta le 802 pritožbi od 3406 pritožb, prejetih v letu 2008, spadali v njegovo pristojnost. Zdi se mi zelo pozitivno, da je pri 36 % zaključenih primerov bila dosežena sporazumna rešitev. Menim, da je število nedopustnih pritožb še vedno preveliko, in potrebna je kampanja obveščanja evropskih državljanov, da se poveča njihova ozaveščenost o funkciji in pristojnostih varuha človekovih pravic.
<P>
Ena od prednostnih nalog evropskega varuha človekovih pravic je zagotoviti, da se spoštujejo pravice državljanov iz prava Evropske unije na vsaki ravni v Uniji in da institucije in organi Evropske unije delujejo po najvišjih upravnih standardih. Pomembno je zagotoviti, da državljani dobijo hitre in izčrpne odgovore na svoja vprašanja, pritožbe in peticije, ter tudi okrepiti njihovo zaupanje v Evropsko unijo in njene institucije.
<SPEAKER ID="154" NAME="Sylvie Guillaume  " LANGUAGE="FR">
Glasovala sem za poročilo gospe Paliadeli o letnem poročilu o dejavnostih evropskega varuha človekovih pravic gospoda Diamandourosa, ker poročilo omogoča, da se evropski sistem odločanja uporablja vsak dan ob največjem spoštovanju načela odprtosti in čim bližje državljanom.
<P>
To je izjemno uporabno pravno sredstvo za državljane, podjetja in druge organizacije po vsej Evropi, ki se soočajo s primeri slabega upravljanja v evropskih institucijah. Posebej vesela sem, da bosta revizija statuta varuha človekovih pravic in zlasti povečanje njegovih pooblastil za preiskavo pomagala zagotoviti, da bodo državljani popolnoma zaupali v njegovo zmožnost, da brez omejitev temeljito razišče njihove pritožbe.
<SPEAKER ID="155" NAME="Ian Hudghton  " AFFILIATION="Verts/ALE">
v pisni obliki. - Glasoval sem za poročilo gospe Paliadeli o dejavnostih evropskega varuha človekovih pravic. Varuh človekovih pravic državljanom EU nudi pomembno storitev in pomaga zagotavljati, da evropske institucije delujejo v skladu s pravom in širšimi splošnimi načeli. Ta širša načela zajemajo enakost, nediskriminacijo ter spoštovanje človekovih pravic in temeljnih svoboščin in v skladu s tem sem podprl spremembo moje kolegice gospe Auken, da se jasneje opredeli pojem "slabega upravljanja".
<SPEAKER ID="156" NAME="Iosif Matula  " LANGUAGE="RO">
Glasoval sem za poročilo gospe Paliadeli o dejavnostih evropskega varuha človekovih pravic, ker menim, da je gospod Diamandouros veliko prispeval k reševanju težav državljanov in približevanju institucij Evropske unije državljanom. Obenem želim čestitati poročevalki za njena prizadevanja pri dokončanju tega poročila.
<P>
Evropski varuh človekovih pravic je imel ključno vlogo pri spodbujanju preglednosti in odgovornosti v okviru postopka odločanja in upravnega sistema Evropske unije. Iskreno upam, da se bo zaradi 44 preiskav, ki so bile v letu 2008 zaključene s kritično oceno, v prihodnosti zmanjšalo število primerov slabega upravljanja. Podpiram širšo obravnavo izraza "slabo upravljanje", ki mora zajemati nezakonite upravne akte ali kršitve zavezujočih zakonitih predpisov ali načel ter primere, ko upravni organi opravljajo svoje dolžnosti do državljanov površno, malomarno ali premalo pregledno ali kršijo druga načela dobrega upravljanja.
<SPEAKER ID="157" NAME="Nuno Melo  " LANGUAGE="PT">
Glede na pomembno vlogo, ki jo ima evropski varuh človekovih pravic pri spodbujanju preglednost v odnosih med Evropsko unijo in njenimi državljani, ponovno poudarjam svoje stališče, da so se med vsemi institucijami in organi Skupnosti razvili konstruktivni odnosi.
<SPEAKER ID="158" NAME="Willy Meyer  " LANGUAGE="ES">
Glasoval sem za poročilo gospe Paliadeli o letnem poročilu o dejavnostih evropskega varuha človekovih pravic, ker menim, da je varuh človekovih pravic dejavno in uravnoteženo opravil svoje dolžnosti v zvezi s preučevanjem in obravnavanjem pritožb, vodenjem in sklepanjem preiskav, ohranjanjem konstruktivnih odnosov z institucijami in organi Evropske unije ter večjo ozaveščenostjo državljanov o njihovih pravicah v odnosu do teh institucij in organov. Poudariti je treba dobro sodelovanje med evropskim varuhom človekovih pravic in drugimi evropskimi organi, zlasti Odborom Evropskega parlamenta za peticije. Zaradi tega smo ga z glasovanjem za poročilo želeli podpreti v njegovi vlogi zunanjega nadzornega mehanizma in dragocenega vira predlogov za izboljšanje evropske uprave.
<SPEAKER ID="993" NAME="Elisabeth Morin-Chartier  " AFFILIATION="PPE">
v pisni obliki. - (FR) Glasovala sem za resolucijo Evropskega parlamenta o dejavnostih evropskega varuha človekovih pravic v letu 2008, ki poudarja naraščajoče število pritožb v zvezi s pomanjkanjem preglednosti EU. Ti podatki me skrbijo. Zato podpiram to resolucijo, ki poziva k temu, da se bolj izpostavijo dejavnosti varuha človekovih pravic. Dejansko je obžalovanja vredno, da 36 % od 355 preiskav, ki jih je varuh človekovih pravic zaključil v letu 2008, zadeva pomanjkanje preglednosti evropskih institucij in vključuje primere, v katerih so bile zavrnjene prošnje za podatke. Zdi se mi pomembno, da poudarim, da je odgovorna in pregledna uprava Evropske unije zagotovilo za zaupanje, ki ga imajo državljani v Evropsko unijo.
<SPEAKER ID="159" NAME="Joanna Senyszyn  " LANGUAGE="PL">
V celoti podpiram resolucijo Evropskega parlamenta o letnem poročilu o dejavnostih evropskega varuha človekovih pravic za leto 2008 in sem glasovala za njeno sprejetje. Predlog za vzpostavitev skupnega spletnega mesta za evropske institucije je še posebej dragocen. To bi zainteresiranim stranem omogočilo najti pravo institucijo za vsako zadevo in nasloviti pisma, vprašanja in pritožbe na ustrezen naslov. To bi bila neprecenljiva pomoč za državljane držav članic EU. Zdaj ima večina ljudi težave s tem. Ljudje se velikokrat obrnejo name s prošnjo za informacije o tem, kje lahko pridejo do dokumentov ali vložijo pritožbo, ker ne vedo, na koga naj se obrnejo. Pisma pošiljajo vse naokoli, potem pa so ogorčeni, ker ne dobijo odgovorov, in razočarani nad delovanjem institucij EU, vključno z dolgotrajnimi upravnimi postopki. Po drugi strani se mora varuh človekovih pravic namesto, da bi odgovoril na ustrezne pritožbe, spoprijemati z več kot 75 % pritožb, ki niso v njegovi pristojnosti. Novo spletno mesto bi bilo odličen priročnik za pristojnosti evropskih institucij. Evropskega varuha človekovih pravic bi prosila, da do vzpostavitve spletnega mesta vsako pritožbo neposredno posreduje nacionalnemu ali regionalnemu varuhu človekovih pravic z ustrezno pristojnostjo. Podpiram tudi zamisel o izvedbi širše kampanje obveščanja z namenom, da se poveča ozaveščenost državljanov o funkciji in pristojnostih članov evropske mreže varuhov človekovih pravic.
<SPEAKER ID="161" NAME="Elena Oana Antonescu  " LANGUAGE="RO">
Za prehodno obdobje med Pogodbo iz Nice in Lizbonsko pogodbo potrebujemo jasna pravila v zvezi s proračunom EU.
<P>
Glede na to, da so naslednji meseci odločilni za proračunsko politiko Evropske unije in da se bodo po začetku veljavnosti Lizbonske pogodbe do začetka leta 2010 vrstile proračunske prerazporeditve ali revizije, je za to prehodno obdobje treba vzpostaviti jasen postopek, da se omogoči izvrševanje proračuna in sprejetje sprememb proračuna. V okviru proračunskega spravnega postopka, predvidenega za 19. november, morajo Evropska komisija, Svet Evropske unije in Evropski parlament doseči dogovor o sprejetju prehodnih smernic. Delegacija Evropskega parlamenta mora v okviru pogajanj zavzeti odločno in trdno stališče. Zato sem glasovala za poročilo gospoda Lamassoura.
<SPEAKER ID="162" NAME="Diogo Feio  " LANGUAGE="PT">
Začetek veljavnosti Lizbonske pogodbe bo spremenil sedanji proračunski okvir EU in posledično bo treba sprejeti pravne akte za izvajanje tega okvira. Mednje sodijo zlasti sprejetje nove uredbe o večletnem finančnem okviru in finančne uredbe o novih načelih za sprejetje in izvrševanje proračuna ter odobritev novih medinstitucionalnih sporazumov. Ker bo celotni postopek sprejemanja teh novih ukrepov trajal več mesecev, se strinjam s poročevalcem, da so potrebne prehodne smernice, ki morajo biti pripravljene ob začetku veljavnosti Pogodbe.
<P>
Te smernice bodo pomembne za to, da se institucijam omogoči izvrševanje proračuna in sprejemanje sprememb proračuna, po potrebi pa bodo pomembne tudi za proračunski postopek za leto 2011.
<SPEAKER ID="163" NAME="José Manuel Fernandes  " LANGUAGE="PT">
Pozdravljam skorajšnji začetek veljavnosti Lizbonske pogodbe, ki krepi vlogo Parlamenta na več področjih, zlasti proračunskem. Strinjam se s poročilom gospoda Lamassoura o prehodnih postopkovnih smernicah in zato sem glasoval za to poročilo, saj so do začetka veljavnosti Lizbonske pogodbe potrebni prehodni ukrepi.
<P>
Rad bi čestital poročevalcu za njegov proaktivni pristop in kakovost opravljenega dela. Poudaril bi, da se prehodni ukrepi ne smejo oddaljiti od splošnih načel iz nove pogodbe in prav tako ne smejo ogroziti nobenega prihodnjega zakonodajnega postopka. Prav tako moram poudariti, da je treba zmanjšati sedanje število sprememb proračuna, ki je preveliko, in pozvati Komisijo, naj predloži predloge za sprejetje uredbe z večletnim finančnim okvirom in za prilagoditev finančne uredbe.
<SPEAKER ID="164" NAME="João Ferreira  " LANGUAGE="PT">
Poročilo se osredotoča na prehodne postopkovne smernice za proračunske zadeve zaradi začetka veljavnosti Lizbonske pogodbe. Seveda je zaradi sprememb proračunskega postopka ob začetku veljavnosti Pogodbe - ki smo ji nasprotovali in ji še vedno nasprotujemo - treba sprejeti te prehodne ukrepe, saj bo proračun Evropske unije za leto 2010 še vedno odobren v okviru, ki ga določa Pogodba iz Nice. Tako predmet tega poročila ni sama Lizbonska pogodba, temveč potreba po sprejetju postopka, ki omogoča izvrševanje proračuna za leto 2010.
<P>
Ker se te potrebe zavedamo, smo glasovali proti vsem predlaganim spremembam poročila, ki bi na koncu onemogočile izvrševanje proračuna, kar bi bilo izjemno negativno. Vseeno ne moremo glasovati za poročilo, v katerem je že takoj v odstavku 1 navedeno: Evropski parlament "pozdravlja skorajšnji začetek veljave Lizbonske pogodbe". Naš odnos je posledica najosnovnejšega čuta za doslednost, saj bo imela Pogodba izjemno negativne posledice za prihodnost delavcev in državljanov Evrope zaradi razlogov, ki smo jih večkrat razložili, in postopek ratifikacije Pogodbe je bil izjemno nedemokratičen, zato smo se odločili, da se bomo vzdržali končnega splošnega glasovanja.
<SPEAKER ID="165" NAME="Bruno Gollnisch  " LANGUAGE="FR">
Novi proračunski postopki, določeni v Lizbonski pogodbi, so nedvomno tisto, kar v institucionalnem smislu Evropsko unijo dejansko spreminja v naddržavo. Tako je zato, ker vplačila v proračune Skupnosti v bistvu ostajajo državna vplačila iz nacionalnih davkov, vendar pa bo glasovanje o proračunu odslej potekalo, ne da bi vlade držav članic lahko imele zadnjo besedo.
<P>
To je še posebej zaskrbljujoče v zvezi s kmetijstvom, ki ne bo več obvezni odhodek in ki bo nedvomno žrtvovano zaradi klientelističnih kapric tega parlamenta. Poleg te temeljne težave je nesprejemljivo, da se na hitro pripravi takojšnja uporaba novih postopkov. V času krize se ne moremo "igrati" z denarjem evropskih davkoplačevalcev zaradi politično občutljivih vprašanj. Potrebujemo finančno uredbo in medinstitucionalni sporazum, ki bosta ustrezno oblikovana na pogajanjih, pa četudi bo to trajalo.
<P>
Medtem moramo še naprej uporabljati obstoječe metode in postopke ter zavrniti vse spremembe proračuna ali prerazporeditve, ki niso nujne.
<SPEAKER ID="992" NAME="Cătălin Sorin Ivan  " AFFILIATION="S&amp;D">
v pisni obliki. - (RO) Zaradi začetka veljavnosti Lizbonske pogodbe se bodo korenito spremenila številna področja, začenši s proračunskim postopkom. Poročilo, ki zagotavlja prehod med dvema postopkoma, tistim, ki se uporablja zdaj, in tistim, ki je predviden v novi pogodbi, je zelo koristno. Ravno zaradi tega menim, da je primerno, da poročilo v celoti podprem. Postopkovne smernice v poročilu bodo omogočile proračunske dejavnosti treh udeleženih institucij, tako da bo proračun mogoče izvršiti učinkovito, zlasti v zvezi s proračunskimi prerazporeditvami. Zahteva na pobudo poročevalca, da se finančna uredba v čim krajšem času prilagodi novim pravilom v Lizbonski pogodbi, je še en ukrep, ki je nujen takoj. Poleg tega bomo pričakovali sprejetje prehodnih smernic, ki se bodo preučile na proračunskem spravnem srečanju, predvidenem za 19. november, pred drugo obravnavo Sveta, v prepričanju, da bodo deležne ustrezne pozornosti.
<SPEAKER ID="166" NAME="Petru Constantin Luhan  " LANGUAGE="RO">
Lizbonska pogodba bo povzročila veliko število sprememb, vključno z zelo pomembnimi proračunskimi spremembami, zlasti odpravo razlike med obveznimi in neobveznimi odhodki. Proračun za leto 2010 je bil sprejet v skladu s staro pogodbo, vendar bodo institucije do izvajanja proračunskega postopka za leto 2011 morda še vedno morale obravnavati izvrševanje proračuna, sprejeti spremembe proračuna in nadaljevati proračunski postopek za leto 2011, preden začne veljati Lizbonska pogodba.
<P>
Poročilo gospoda Lamassoura opredeljuje omejitve in pogoje, v skladu s katerimi lahko Evropski parlament pooblasti zadevni odbor za pogajanje na proračunskem spravnem srečanju, ki bo potekalo 19. novembra. Pozdravljam pobudo iz tega poročila, ki je bilo pripravljeno v rekordnem času. Prav tako čestitam Komisiji za učinkovit način, na katerega so nam predložili sedanja prehodna pravila.
<SPEAKER ID="167" NAME="Andreas Mölzer  " LANGUAGE="DE">
Če pomislite na preveliko število sprememb proračuna, utegnete dobiti vtis, da EU ni sposobna načrtovati. Očitno ta vtis ne bi bil povsem napačen. Pomisliti morate le na čedalje gostejšo mrežo agencij EU s čedalje večjim proračunom in pripadajočimi možnimi prekrivanji pristojnosti in podvajanji dela. To velja tudi za novo službo za zunanjepolitično delovanje, ki bo ustanovljena v skladu z Lizbonsko pogodbo in zaradi katere je treba proračun EU oblikovati tako, da po eni strani novi sistem ne bo povzročil nobenega podvajanja, temveč bo omogočal izkoriščanje sinergij, in da po drugi strani ne bo mogoče zaobiti parlamentarnega nadzora in onemogočiti držav članic ter da bodo nacionalne pristojnosti ostale neokrnjene. Ta sprememba proračuna je glede na skorajšnji začetek veljavnosti Lizbonske pogodbe prezgodnja, ker se zdi, da so številna vprašanja še nerešena. Zato sem glasoval proti.
<SPEAKER ID="991" NAME="Elisabeth Morin-Chartier  " AFFILIATION="PPE">
v pisni obliki. - (FR) Glasovala sem za resolucijo o poročilu mojega kolega predsednika Odbora za proračun gospoda Lamassoura. To poročilo dejansko poziva k temu, da se po začetku veljavnosti Lizbonske pogodbe spoštujejo nova pooblastila Evropskega parlamenta, in tako so za vmesno obdobje pred uporabo novih proračunskih pravil, ki jih določa ista pogodba, potrebna prehodna pravila. V skladu z novo pogodbo je Parlament enako odgovoren kot Svet za sprejemanje proračuna, tudi v zvezi z "obveznimi" odhodki (kmetijstvo in mednarodni sporazumi), o čemer so do zdaj odločale izključno države članice. Novih pooblastil Parlamenta ni mogoče izvajati, dokler ne bosta sprejeti novi postopkovni uredbi, ki sta potrebni za izvajanje splošnih določb nove pogodbe. To poročilo poudarja, da je ta položaj zaskrbljujoč, saj ne želim, da bi Svet in Komisija medtem še naprej "poslovala kot običajno". Zato pozivam k takojšnjemu sprejetju prehodnih pravil in naslednje srečanje Sveta in Parlamenta v zvezi s pogajanji o proračunu za leto 2010 bi lahko bilo priložnost za sprejetje teh pravil ...
