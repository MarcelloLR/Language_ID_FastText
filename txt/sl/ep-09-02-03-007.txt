<CHAPTER ID="007">
Obrazložitve glasovanja
<P>
Ustne obrazložitve glasovanja
<SPEAKER ID="128" NAME="Zuzana Roithová" AFFILIATION="PPE-DE">
(CS) Divjina in njena raznolikost predstavljata darilo in bogastvo, na kateri bi človeštvo moralo skrbeti ne samo v Evropski uniji. Prizadevanja Evropske unije bodo ostala brezplodna, dokler ne bomo ustavili uničevanja tropskih gozdov, ropanja azijskih, afriških in ameriških voda, dokler ne bomo razširili učinkovitejšega izobraževanja o naši skupni odgovornosti za varstvo narave pred človeštvom po vsem planetu, in bo to poročilo, ki sem ga danes tudi podprla, samo kos papirja.
<SPEAKER ID="129" NAME="Czesław Adam Siekierski" AFFILIATION="PPE-DE">
(PL) Gospod predsednik, če želimo ustaviti vse hitrejši proces izgubljanja biotske raznovrstnosti, je nujno varovati gozdove in vodna telesa Evrope. Da bi bilo naše skupno ukrepanje uspešno, je ključnega pomena, da, prvič, pripravimo nedvoumne opredelitve pojma divjin in določimo njihovo natančno lokacijo na zemljevidu Skupnosti.
<P>
Nujno je tudi, da razvijemo strategijo, ki temelji na strokovnih analizah tveganj in procesov, vključenih v slabšanje območij divjine. To se še posebno nanaša na vdor tujerodnih vrst, ki tekmujejo z avtohtonimi, in tudi na vpliv podnebnih sprememb, ki potekajo.
<P>
Drugo ključno vprašanje je turizem v najširšem smislu. V mislih imam predvsem posledice netrajnostnega ali celo agresivnega turizma. Če naj dvigujemo ozaveščenost o teh vprašanjih med državljani Skupnosti, je pomembno, da izvajamo informacijske kampanje, zagotovimo posebna sredstva v okviru ustanov lokalnih organov in podpiramo temeljne pobude.
<SPEAKER ID="130" NAME="Miroslav Mikolášik" AFFILIATION="PPE-DE">
Gospod predsednik, želel bi Gyuli Hegyiju za njegov dokument in temeljito raziskavo.
<P>
V tem času globalnih podnebnih sprememb in okoljskih težav je jasno, da moramo obravnavati vprašanje evropske divjine. Menim, da je pomembno, da uskladimo strategijo za varstvo in obnovo naših dragocenih območij divjine. Naravi smo odgovorni za primerno rabo zemlje.
<P>
V moji državi, Slovaški, je porast populacije zalubnikov prisilil službe nacionalnega parka v Visokih Tatrah, da za boj proti škodljivcem uporabijo pesticide. Vendar vsebujejo ti pesticidi kemikalijo cipermetrin, ki pogosto uniči zdravo vegetacijo in predstavlja resno tveganje za zdravje ljudi in živali v regiji.
<P>
Tako kot moramo najti boljšo rešitev za to dramatično eksplozijo števila insektov na Slovaškem, je potrebno po vsej Evropi najti način za učinkovito zaščito naših naravnih habitatov in območij divjine. Evropski parlament pozivam, da ukrepa odgovorno in hitro, da bi zaščitil preostalo divjino.
<SPEAKER ID="132" NAME="Zuzana Roithová" AFFILIATION="PPE-DE">
(CS) Gospod predsednik, z veseljem podpiram poročilo o predkomercialnih naročilih, saj zelo zmanjšuje tveganje vlaganja v inovacije. Ta vidik je posebno pomemben v času recesije. Uspeh predkomercialnih naročil bo javnim ustanovam omogočil sodelovanje pri razvoju novih proizvodov, da bi izboljšali kakovost javnih storitev. Menimo, da bo to povečalo zanimanje MSP za predlaganje inovativnih rešitev za izboljšanje kakovosti javnega prevoza, zdravstvenega varstva, zmanjšanje porabe energije v javnih stavbah in varstvo državljanov pred varnostnimi grožnjami brez vdiranja v njihovo zasebnost. Ta novi pristop bo pomagal evropskemu javnemu sektorju spopasti se s temeljnimi javnimi nalogami brez državne pomoči, sočasno pa bo povečeval inovativni potencial evropskih podjetij. S tem poročilom smo Evropski komisiji dali močan znak, naj pohiti in uvede nekaj zakonodajnih sprememb.
<SPEAKER ID="134" NAME="Jan Březina" AFFILIATION="PPE-DE">
(CS) Gospod predsednik, na tej točki bi želel izraziti svoje mnenje glede ločevanja proizvodnje in prenosnih sistemov za plin v zvezi s sprejeto zakonodajo. Predlagani certifikacijski postopek za tretje države se zdi razumna odločitev. To je prvič, da EU svojo pozornost posveča energetski varnosti v kontekstu trga s plinom. Kot odziv na plinsko krizo, ki smo jo doživeli, je prav tako potrebno pospešiti gradnjo alternativnih plinovodov v Evropo, ki niso odvisni od Rusije. Glavni infrastrukturni projekti, kot je plinovod Nabucco, ki naj bi povezal kaspijsko regijo z Evropo, ne morejo obstajati brez obsežnih vertikalno integriranih podjetij in njihovih vlaganj. Vendar bodo ta stežka množično prihajala, če nad njimi visi tveganje ločevanja in zato oslabljenega gospodarskega položaja. Rešitev, ki bi jo lahko uporabil Parlament, je vzpostavitev izjem od ločevanja za nove infrastrukture do takrat, ko bo prišlo do vračila vlaganj. Ne vem, ali smo izčrpali vse možnosti, ki so nam odprte v tej zakonodaji.
<SPEAKER ID="135" NAME="Czesław Adam Siekierski" AFFILIATION="PPE-DE">
(PL) Gospod predsednik, skupna energetska politika je trenutno eden izmed največjih izzivov, s katerim se sooča Evropska unija. Naš odziv nanjo mora temeljiti na solidarnosti.
<P>
Vsi se zavedamo, da ostaja Rusija ena izmed naših najpomembnejših in tudi najtežavnejših trgovinskih partneric. Dejstvo, da je Rusija glavni vir oskrbe s plinom, pa ne sme pomeniti, da je lahko deležna posebne obravnave. Poročevalec priporoča omilitev politike Unije do Ruske federacije. Menim, da moramo voditi pošteno, vendar ostro politiko do trgovinske partnerice, ki surovine za energijo uporablja kot orožje, s katerim vrši politični pritisk.
<P>
Poudarja se, da je raznolikost energetskih virov eno od temeljnih vprašanj, ki se zastavlja na področju energetske varnosti. Eden od načinov za boj proti temu bi bila osvoboditev od ruskih surovin. Gradnja plinovoda Nabucco in izkoriščanje drugih virov energije sta koraka v to smer.
<SPEAKER ID="136" NAME="Jim Allister" AFFILIATION="NI">
Gospod predsednik, še enkrat smo zadovoljni sami s seboj v tem Parlamentu zaradi okoljskih priporočil, govorniki pa so tekmovali v vse višjem zastavljanju nerealnih ciljev za energijo iz samo obnovljivih virov in ciljev za zmanjšanje emisij CO2 - vse v veri, da bomo z našimi slabotnimi, a dragimi prizadevanji rešili planet.
<P>
Da, uporabljati in spodbujati bi morali trajnostne energetske vire, toda težnje po nečem, kar je za nekatere postala dogma, brez upoštevanja stroškov ali izvedljivosti, mora brzdati realnost, vključno z realnostjo, da podnebne spremembe niso nove, temveč ciklične, in realnost, da se, medtem ko si zadajamo te cilje, proizvodnja vse bolj obrača tja, kjer je ne ovirajo takšne omejitve. Nekega dne bomo morali utemeljiti lastne cilje, v čemer se EU odlikuje.
<SPEAKER ID="137" NAME="Johannes Lebech" AFFILIATION="ALDE">
(DA) Gospod predsednik, glasoval sem za poročilo gospe Laperrouze, glasoval pa sem tudi za številne spremembe, ki vse postavljajo pod vprašaj jedrsko energijo kot energetski vir prihodnosti. Bile so zavrnjene. Z glasovanjem za poročilo kot celoto podpiram mnoge dobre elemente, ki jih vsebuje, prav tako pa priznavam dejstvo, da večina jedrsko energijo vidi kot del evropske mešanice energije brez CO2.
<P>
Vendar pa še vedno menim, da to ni rešitev za prihodnost. Rešitev za prihodnost je velik vložek v obnovljive vire energije in njihov razvoj.
<SPEAKER ID="138" NAME="DanutBudreikait" AFFILIATION="ALDE">
(LT) Strinjam se z določbami drugega strateškega pregleda energetske politike, vendar pa bi želel omeniti tudi nekaj vidikov plinske krize. Trenutna plinska kriza med Ukrajino in Rusijo, žal ne prva, je prizadela 15 srednjeevropskih in balkanskih držav. Nisem videl številk, ki prikazujejo gospodarske izgube prizadetih držav, vendar bi želel poudariti moralne in dragocene izgube. Kako naj bi se počutili državljani EU, če spor med Ukrajino in Rusijo, ki je bil očitno političen, uniči gospodarstvo EU, energetsko varnost, politično stabilnost, države EU pa ne morejo ukrepati? Mislim na namero Slovaške in Bolgarije, da ponovno zaženeta varni jedrski elektrarni, ki sta bili zaprti, kar je nekaj, kar mnogi poslanci podpiramo. Ko razpravljamo o katerem koli pravnem aktu EU, vključno s katerim koli na področju energije, poudarjamo, da je najpomembnejši potrošnik, z drugimi besedami, nestrokovnjak. Kdaj bomo upoštevali nestrokovnjaka - državljana Evropske unije?
<SPEAKER ID="139" NAME="Avril Doyle" AFFILIATION="PPE-DE">
Gospod predsednik, mnogim kolegom se cilj zmanjšanja emisij CO2 za 95 % do leta 2050 morda zdi skrajen, vendar če bomo sprejeli - kot jaz - izvedensko znanstveno mnenje, kot ga predstavlja zadnje poročilo IPCC, bo potrebna takšna raven zmanjšanja, če želimo ohraniti v vidu povečanje globalnega segrevanja za 2 °C.
<P>
Drugič, medtem ko sem zaradi moje nenehne zaskrbljenosti zaradi jedrske cepitve glasovala proti vrsti sprememb, povezanih z jedrsko energijo, mi problema ne predstavlja sklicevanje na raziskave glede varnostnih vprašanj ali glede novih generacij jedrske energije. Kot mnogi, gledam in se sprašujem, ali bo jedrska fuzija kdaj postala resničnost.
<P>
Tretja točka, ki bi jo želela povedati za zapisnik, je moja zaskrbljenost zaradi irske situacije in pomanjkanja preglednega in realnega ločevanja lastništva našega električnega omrežja, ki predstavlja glavni razlog za odvračanje vlaganj s strani drugih proizvajalcev, še posebno z uporabo alternativnih goriv, posledica česar je, da so irski stroški za električno energijo med najvišjimi v Evropi.
<SPEAKER ID="140" NAME="Mairead McGuinness" AFFILIATION="PPE-DE">
Gospod predsednik, z vprašanjem visokih cen električne energije na Irskem se je spopadel naš kolega, nekoč v tem Parlamentu, Simon Coveney, in upamo, da je uspešen.
<P>
Glasovala sem za to poročilo, ker govori o občutljivih vprašanjih, kot sta energetska učinkovitost in energetska varnost, povezanih z agendo o podnebnih spremembah. Zaskrbljena sem zaradi jedrske energije, kot so tudi mnogi ljudje na Irskem, vendar moramo priznati, da bomo, ko bodo vzpostavljene delujoče povezave, verjetno uporabljali energijo, ustvarjeno v jedrskem sektorju. Zato, da, potrebujemo raziskave o varnem odlaganju jedrskih odpadkov in o novem razvoju te tehnologije, da bi v zvezi s tem povečali varnost in zaščito.
<P>
Brez tega ostajam zaskrbljena in sem v skladu s to zaskrbljenostjo glasovala glede tega poročila. Še zlasti obžalujem, da je bila zavrnjena sprememba 37, saj menim, da je zelo jasno odražala mnoge skrbi tega Parlamenta.
<SPEAKER ID="142" NAME="Nirj Deva" AFFILIATION="PPE-DE">
Gospod predsednik, v veselje mi je bilo, da sem lahko podprl poročilo gospoda Luísa Queirója o sorazmernosti in subsidiarnosti majhnih letališč. V EU smo si vedno prizadevali za politike, ki bi ustrezale vsem, vendar mora EU priznati, da zahteva vsaka država članica in vse lokalne okoliščine različne rešitve. Poročilo gospoda Queirója je to obravnavalo v celoti.
<P>
So majhna letališča, so srednje velika letališča in so velika mednarodna letališča. Ne želimo, da bi bila Evropska unija velika letališka struktura. V tem poročilu imamo pravo ravnotežje, in to je način, na katerega bi morali našo infrastrukturo obravnavati v prihodnje. To je eden od razlogov, zakaj v svojem volilnem okrožju na jugovzhodu Anglije zelo nerad podprem tretjo stezo na Heathrowu, ko bi lahko imeli boljšo strukturo za Kent na novem letališču na ustju Temze.
<SPEAKER ID="144" NAME="Zita Pleštinská" AFFILIATION="PPE-DE">
(SK) V praksi lahko vidimo, da ima postopek v skladu s členom 45(2) resne pomanjkljivosti. Poleg dejstva, da nihče drug kot poročevalec v razpravi ne more razpravljati o temi na plenarnem zasedanju, je poročevalec prav tako prikrajšan za možnost razpravljanja o posameznih predlogih sprememb, ki so problematične v tem poročilu.
<P>
Nisem glasovala za predlog spremembe skupine Zelenih, ker nova različica v dveh točkah izraža zadržke glede predloga češkega predsedstva. Ker pa to ni uradno stališče Sveta, so takšna priporočila preuranjena in pogosto protiproduktivna.
<P>
Če naj bi bilo poklicno življenje združljivo z družinskim življenjem, bi bilo treba poklicno kariero posameznika izenačiti z nepridobitno dejavnostjo, ki poteka v kontekstu solidarnosti med generacijami. Prepričan sem, da poročilo prinaša nove pobude za odpravo večplastne diskriminacije, s katero so soočeni moški in ženske, ki se prostovoljno odločijo, da bodo skrbeli za svoje najbližje in najdražje.
<P>
Poudariti bi želela delo, ki ga je opravila poročevalka Anna Záborská, vendar obžalujem, da zaradi postopkovnih procesov nismo glasovali o njenem osnutku poročila.
<SPEAKER ID="145" NAME="Zuzana Roithová" AFFILIATION="PPE-DE">
(CS) Gospod predsednik, distanciram se od sprememb, ki so bile pravkar napovedane glede poročila gospe Záborske o nediskriminaciji na podlagi spola in solidarnosti med generacijami. Zrela evropska družba se mora naučiti skrb za otroke in druge vzdrževane osebe videti kot spoštovano alternativo poklicnemu življenju. Predlog Zelenih, ki napada ta pristop češkega predsedstva in ga imenuje reakcionarnega, je po mojem mnenju zmoten in nezrel, čeprav so poslanci EP glasovali zanj. Daleč od tega, da bi bil reakcionarna razvrstitev žensk v vlogo podrejenosti moškim, je način za rehabilitacijo družine znotraj družbe, z dajanjem enakih pravic tudi moškim. Danes so tudi moški tisti, ki potiskajo otroške vozičke in skrbijo za otroke v bolnišnici. Tisti moški in ženske, ki del svojega življenja posvetijo skrbi za otroka ali betežne starše, opravljajo družbeno pomembno delo, ki se ga v prihodnosti ne sme smatrati za manjvreden poklic. Pozdravljam dejstvo, da je češko predsedstvo ta pristop uvrstilo med svoje prednostne naloge. Naš cilj mora biti vzpostavitev pogojev, kjer moški ali ženska, ki se odloči ubrati to pot, ne bo trpel zaradi diskriminacije na trgu dela in bo lahko izkoristil vrsto možnosti za uravnoteženje poklicnega in družinskega življenja v skladu z načeli prožne varnosti. Krepiti moramo starševstvo in s tem varno prožnost med generacijami, namesto da ga slabimo z ovirami, ki jih vsiljuje delovna zakonodaja. Predsodki prejšnjega stoletja poglabljajo demografsko krizo. Poročilo gospe Záborske je bilo korak v pravo smer in nasprotujem spremenjeni različici, ki je bila sprejeta.
<SPEAKER ID="146" NAME="Miroslav Mikolášik" AFFILIATION="PPE-DE">
(CS) Tudi jaz bi želel izraziti polno podporo poročilu gospe Záborske, ki je predstavila samoniciativno poročilo, ki obravnava in poudarja potrebo po solidarnosti med generacijami med posameznimi družinskimi člani. To ni samo vprašanje skrbi za mlajše generacije, novorojenčke v družini. V mnogih primerih moramo rešiti tudi probleme skrbi za starejše člane iste družine.
<P>
Menim, da je češko predsedstvo pravilno razumelo nujnost te trenutne demografske situacije - pomisliti pa je treba tudi na gospodarske koristi -, in zavračam stališče Zelenih, ki so povsem zmotno predložili predlog spremembe, ki je razvrednotil to pravilno namero. Popolnoma podpiram poročilo gospe Záborske.
<P>
V času glasovanja o končnem poročilu moja volilna naprava ni delovala. Bil sem za stališče, ki ga je podala gospa Záborská.
<SPEAKER ID="147" NAME="Ivo Strejček" AFFILIATION="PPE-DE">
Gospod predsednik, hvala za vašo potrpežljivost in prizanesljivost. Naj izkoristim priložnost za pojasnilo, zakaj sem glasoval proti Zelenim in njihovi spremembi. Ne želim glasovati proti češkemu predsedstvu.
<P>
Moj prvi poudarek je, da češko predsedstvo ne poziva k posebnim spremembam tako imenovanih barcelonskih ciljev, ampak k odprtju razprave o možnem in izvedljivem pregledu ciljev. Moj drugi poudarek je, da je jasno, da obstajajo različni socialni, kulturni in gospodarski pogoji, ki lahko le s težavo omogočijo dosego barcelonskih ciljev na splošno in enako v vsej EU. Tretjič, poročilo ne upošteva nadaljnjih dejavnikov, kot je svoboda vsake družine, in tudi interesov otrok. Nazadnje, težko je tudi doseči barcelonske cilje, ker je otroško varstvo povsem upravičeno v celoti v rokah nacionalnih vlad.
<SPEAKER ID="148" NAME="Philip Claeys" AFFILIATION="NI">
(NL) Tudi jaz sem nameraval glasovati za poročilo gospe Záborske, ker je bilo glede na vse nepristransko poročilo, ki ne zapade v običajne, politično korektne fraze, ko gre za zadeve, kot je diskriminacija ali kar je mišljeno z njo.
<P>
Sprememba, ki jo je podala Skupina Zelenih/Evropske svobodne zaveze in proti kateri sem glasoval, je dejansko povsem izničila poročilo in vsebuje številne zelo vprašljive elemente, vključno z napadom na češko predsedstvo in neutemeljeno trditvijo, da bi vzgoja otrok doma dejansko imela učinek krepitve vlog. To je še posebno šibek argument, toda očitno zadostuje vsaka pretveza in vsak izgovor za razprave, za resnične argumente o vprašanju, kot je plačilo za starše, ki ostanejo doma.
<SPEAKER ID="149" NAME="Ewa Tomaszewska" AFFILIATION="UEN">
(PL) Gospod predsednik, glasovala sem za poročilo gospe Záborske, ker priznava delo, ki ga ženske opravijo doma. Delo, povezano z vzgojo, nego, izobraževanjem in učenjem, bi moralo biti primerno cenjeno. Konec koncev se takšno delo, če se ga opravlja izven doma, prizna in vključi v izračun BDP. Gary Becker, Nobelov nagrajenec, opozarja na pomembnost gospodarskega prispevka s strani ljudi, ki opravljajo domača dela, h gospodarskemu napredku družbe kot celote. Glede opredelitve pojma družina se v poljščini ta pojem nanaša na skupnost, sposobno rojevanja, in zato ne vključuje istospolnih skupnosti.
<SPEAKER ID="150" NAME="Astrid Lulling" AFFILIATION="PPE-DE">
(DE) Gospod predsednik, glasovala sem za poročilo gospe Záborske, ki so mu nasprotovali Zeleni in o njem odprli alternativno razpravo. Moje mnenje je, da bi morali v Evropi na podlagi naše družbe skupnih vrednot zagotoviti, da se imajo predvsem ženske, ki načrtujejo družino, pravico odločiti, ali bodo po porodu povsem prenehale delati ali pa bodo delale polovični delovni čas, da bi skrbele za svojega otroka. Imela sem veliko sreče, da je moja mati to lahko storila, in reči moram, da mi je koristilo.
<P>
Če moja mati ne bi imela sreče in bi bila po dvajsetih letih zakona ločena, bi bila v težki situaciji, saj ne bi prejemala nobene podpore socialnega varstva, predvsem v starosti. Štirideset let sem se borila, da zagotovim, da ženske, ki se odločijo posvetiti svoji družini in svojim otrokom, ne bi bile diskriminirane in bi dokazale, da se niso zmotile pri svoji odločitvi. Ne morem glasovati za ideologijo, ki bi rada otroke in odrasle od zibelke do groba poverila državi.
<P>
Obžalujem, da je bilo poročilo Odbora za pravice žensk in enakost spolov zavrnjeno. Večina poslancev, ki je glasovala proti njemu, je naredila slabo uslugo ženskam, družinam in družbi.
<SPEAKER ID="151" NAME="Nirj Deva" AFFILIATION="PPE-DE">
Gospod predsednik, Anni Záborski sem zelo hvaležen za to poročilo. Čeprav je imela moja skupina nekaj problemov z njim, menim, da se je dotaknila nečesa, kar je temeljnega pomena za EU.
<P>
Prebivalstvo EU hitro upada. Vloga žensk pri skrbi za družino v mnogih državah članicah ni priznana kot prispevek k njihovemu BDP. Ženske in matere so bistven del delovnega življenja v naši družbi, v mojem volivnem okrožju na jugovzhodu Anglije pa na milijone mater skrbi za svoje otroke. Njihov prispevek k britanskemu BDP in k bogastvu moje regije je bistvenega pomena za našo državo.
<P>
To poročilo po mojem mnenju prvič v Evropski uniji priznava ta prispevek. Naš Parlament moramo spodbuditi, da preuči ta vprašanja s tehničnega stališča v prihodnosti, tako da bomo imeli enakost in solidarnost med spoloma.
<SPEAKER ID="153" NAME="Jim Allister" AFFILIATION="NI">
Gospod predsednik, danes razpravljamo o zlu spolnega izkoriščanja otrok in ga obsojamo. Dejansko je vsak govornik v razpravi upravičeno obsodil pedofilske dejavnosti in pornografsko zlorabo otrok. Podobno je jezo mnogih požela zloraba interneta.
<P>
Vendar je pravo razočaranje, da kljub takšni soglasnosti mnoge države članice niso dosegle enake stopnje kriminalizacije te zlorabe otrok. Za psihološko manipulacijo otrok za spolne namene, spolno zlorabo in otroško pornografijo ne bi smelo biti prostora nikjer v EU niti jih ne bi smeli dopuščati. Molk je najboljši prijatelj pedofilije. Videli smo jo v cerkvah, družinah in skupnostih, kjer so si zatiskali oči, kar je vodilo k nekaterim škandalom, ki jih poznamo v različnih državah članicah.
<SPEAKER ID="154" NAME="Zuzana Roithová" AFFILIATION="PPE-DE">
(CS) gospod predsednik, veseli me, da sem pravkar podprla poročilo, toda k mojim prejšnjim pripombam bi želela dodati, da se sedem držav še ni zavezalo Konvenciji Sveta Evrope ali Izbirnemu protokolu ZN, ki vsebujeta moderne instrumente za boj proti trgovini z otroki, prostituciji in pornografiji. Žal moram povedati, da to velja tudi za mojo državo, Češko republiko, ki se želi s tem seveda spopasti učinkoviteje, vendar je dolgo časa reševala vprašanje vključitve kazenske odgovornosti pravnih oseb v svojo zakonodajo. Seveda so te pravne osebe tiste, ki organizirajo trgovino z otroki in imajo bajne dobičke od nje. Zato pozivam češko predsedstvo, da zagotovi, da se ta domači problem reši in da bo služil kot zgled drugim državam članicam EU.
<P>
Pisne obrazložitve glasovanja
<SPEAKER ID="996" NAME="David Casa  " AFFILIATION="PPE-DE">
v pisni obliki. - Takšni sporazumi so bistvenega pomena v procesu krepitve vezi med Evropsko unijo in Združenimi državami Amerike. Ker konkurenca iz novo nastajajočih trgov narašča kot še nikoli poprej, je nadvse pomembno, da obvladujemo situacijo, in menim, da to poročilo izraža natančno to.
<SPEAKER ID="157" NAME="Călin Cătălin Chiriţă  " AFFILIATION="PPE-DE">
v pisni obliki. - (RO) Glasoval sem za poročilo gospe Niebler, saj je znanstveno in tehnološko sodelovanje med EU in ZDA nadvse potrebno. Ta čezatlantski sporazum mora ZDA in Evropsko skupnost spodbuditi, da žanjeta obojestranske koristi, ki so posledica znanstvenega in tehničnega napredka, doseženega z raziskovalnimi programi. Ta sporazum bo olajšal izmenjavo zamisli in prenos strokovnega znanja v korist znanstvene skupnosti, industrije in navadnih državljanov. Želel bi poudariti, da so ZDA globalna vodilna sila na področju znanosti in tehnologije.
<P>
Upoštevati moramo, da sporazum temelji na načelih obojestranskih koristi, spodbuja udeležbo v dejavnostih sodelovanja, kot so usklajeni razpisi za predloge skupnih projektov in medsebojni dostop do programov in dejavnosti. Aktivno spodbuja načela, ki podpirajo učinkovito varstvo intelektualne lastnine in pravično delitev pravic intelektualne lastnine. Predlog prav tako predvideva organizacijo delegacij strokovnjakov in uradnikov EU in delavnice, seminarje in srečanja v Evropski skupnosti in Združenih državah.
<P>
Upam, da bo ta sporazum prispeval tudi k uspehu lizbonske strategije, katere cilj je gradnja na znanju temelječe družbe. Po ustanovitvi Evropskega inštituta za tehnologijo bo čezatlantsko znanstveno in tehnološko sodelovanje ustvarilo nove priložnosti.
<SPEAKER ID="158" NAME="Avril Doyle  " AFFILIATION="PPE-DE">
v pisni obliki. - Gospa Niebler je predstavila poročilo o tretjem podaljšanju Sporazuma med EU in ZDA, ki podpira sklep Sveta o podaljšanju Sporazuma o znanstvenem in tehnološkem sodelovanju med Evropsko skupnostjo in Vlado Združenih držav Amerike. Ker je sporazum obojestransko koristen in spodbuja znanstveni razvoj in tehnološki napredek, z velikim zadovoljstvom podpiram ta ukrep.
<SPEAKER ID="159" NAME="Daniel Petru Funeriu  " AFFILIATION="PPE-DE">
v pisni obliki. - Podaljšanje Sporazuma o znanstvenem in tehnološkem sodelovanju med EU in ZDA je nedvomno pozitiven vidik za evropske raziskave. Soglasno glasovanje kaže točno to.
<P>
Vendar pa izkušnje vedno znova pokažejo, da se najplodnejše znanstveno sodelovanje doseže, ko dva raziskovalca iz dveh ustanov sodelujeta pri skupno izoblikovanem in financiranem projektu. Zato Komisijo, da bi okrepili znanstveno sodelovanje z ZDA, pozivam, da jasno vzpostavi enostavne, projektom namenjene finančne instrumente nepovratnih sredstev za skupne raziskave med raziskovalci v ZDA in EU. Dobrodošla bi bila izrecna vključitev v sporazum na področjih kot so biomedicina, nanotehnologija in vesoljske raziskave. Želel bi, da so vključena tudi druga vrhunska področja, kot so raziskave izvornih celic. Dejstvo, da so z nekaterimi raziskovalnimi področji povezana upravičena etična vprašanja, bi moralo biti gonilo za skupni razmislek o teh vidikih namesto ovira skupnega znanstvenega napredka.
<P>
Predvsem zaradi nepovratnih sredstev Evropskega raziskovalnega sveta je EU vse bolj privlačna za ameriške raziskovalce. EU ima zdaj instrumente, da si prizadeva za večjo in dolgoročnejšo mobilnost prihajajočih znanstvenikov in mora ukrepati tako, da EU doseže pridobivanje možganov.
<SPEAKER ID="160" NAME="Marian-Jean Marinescu  " AFFILIATION="PPE-DE">
v pisni obliki. - (RO) Podaljšanje sporazuma o znanstvenem in tehnološkem sodelovanju z Združenimi državami je potrditev potrebe po sodelovanju in obojestransko koristnih izmenjavah med EU in ZDA v vrhunskih sektorjih raziskav in inovacij.
<P>
Vključitev vesoljskega in varnostnega sektorjev v ta sporazum pomeni pomemben korak h krepitvi čezatlantskih odnosov, ki je prednostni cilj skupine PPE-DE. To sodelovanje mora vključevati tudi oblike civilnega in vojaškega sodelovanja na področjih skupnega interesa, vključno z najnaprednejšimi področji, kot so nove vesoljske tehnologije, nanotehnologije in obrambne raziskave.
<P>
Trdno sem prepričan, da bo to sodelovanje pomagalo okrepiti rezultate, pridobljene z dejavnostmi, ki so bile izvedene na mednarodnih vesoljskih postajah, in na občutljivem področju komunikacijskih satelitov. Poleg tega menim, da je sodelovanje s tretjimi državami pomembno, posebno z Rusijo, predvsem pri projektih takšne vrste, kot je GPS-Glonass-Galileo.
<P>
Vse zainteresirane strani morajo imeti koristi od dragocenih rezultatov, ki jih pridobi ena od strani, bodisi v civilnem sektorju bodisi v vojaškem sektorju z uporabo za civilni sektor, saj sta varnost in zaščita dandanes najpomembnejša skrb državljanov sveta, in delitev tega uspeha ni samo dokaz obojestranskega zaupanja in partnerstva, temveč je tudi zagotovilo, da se teh rezultatov ne bo uporabilo za nič drugega kot korist človeštva.
<SPEAKER ID="161" NAME="Mairead McGuinness  " AFFILIATION="PPE-DE">
v pisni obliki. - Rada bi povedala, da podpiram to poročilo o podaljšanju sporazuma ES/ZDA o znanstvenem in tehnološkem sodelovanju.
<P>
Toda moja glasovalna naprava ni delovala, zato želim, da se moj glas za to poročilo uradno zabeleži v zapisnik.
<SPEAKER ID="162" NAME="Tobias Pflüger  " LANGUAGE="DE">
Glasoval sem proti poročilu gospe Angelike Niebler o podaljšanju sporazuma o znanstvenem in tehničnem sodelovanju med Evropsko skupnostjo in Vlado Združenih držav Amerike.
<P>
Vsebina podaljšanega sporazuma se od predhodnega sporazuma razlikuje v delih, kjer so bile dodane vesoljske raziskave in varnostne raziskave. Ker ZDA in EU izrecno načrtujeta uporabo vesolja v vojaške namene in ker varnost opredeljujeta predvsem v vojaškem smislu, je upravičeno predpostavljati, da bo sporazum o sodelovanju služil tudi vojaškim namenom.
<P>
Sodelovanje na področju znanosti in raziskav je izredno pomembno. Vendar ga je treba uporabljati za civilne namene. Nasprotujem vsakršni vojaški uporabi.
<SPEAKER ID="163" NAME="Lydie Polfer  " AFFILIATION="ALDE">
v pisni obliki. - (FR) Glasovala sem za to poročilo, ki predlaga obnovitev sporazuma iz decembra 1997, prvič obnovljenega leta 2003, ki bo obema stranema omogočil, da nadaljujeta, izboljšata in okrepita svoje sodelovanje na področjih znanosti in tehnike, ki so v skupnem interesu.
<P>
To sodelovanje bo prineslo obojestranske koristi zaradi znanstvenega in tehničnega napredka, doseženega z našimi posameznimi raziskovalnimi programi. Prav tako bo obstajal prenos znanja, ki bo koristil našim podjetjem in državljanom.
<P>
To sodelovanje je del evropske politike o tehničnih raziskavah in razvoju, ki je tako pomemben del evropske zakonodaje. Omogočilo nam bo krepitev znanstvenih in tehničnih temeljev evropske industrije in spodbujanje njene naraščajoče mednarodne konkurenčnosti.
<SPEAKER ID="164" NAME="Zuzana Roithová  " AFFILIATION="PPE-DE">
v pisni obliki. - (CS) Danes nisem glasovala za poročilo o nadaljevanju znanstvenega in tehničnega sodelovanja med EU in ZDA. In to kljub dejstvu, da je stopnja vlaganj s strani EU in ZDA na tem področju med najvišjimi na svetu in mnogi povezani znanstveni inštituti vodijo znanstveni in tehnični napredek po svetu in prispevajo k reševanju številnih globalnih problemov. Dolgoročno bi kritizirala nepripravljenost Komisije in Sveta za dosego sporazuma z ZDA o osnovnih skupnih etičnih načelih za znanost in raziskave. Moti me, da zdajšnji sporazum ponovno ne vsebuje takšnih določb. To je neodgovorno do človeštva in kaže pomanjkanje upoštevanja tistih znanstvenikov, ki prostovoljno vzdržujejo specifična etična načela, medtem ko drugi ne. To velja predvsem za biotehnologijo.
<SPEAKER ID="995" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasoval sem za poročilo gospe Niebler o podaljšanju sporazuma ES/ZDA o znanstvenem in tehnološkem sodelovanju. Sporazum o znanstvenem in tehnološkem sodelovanju je začel veljati pred malo več kot desetimi leti in je bil po prvih petih letih že enkrat podaljšan. Povsem se strinjam, da je treba sporazum spet podaljšati, da bi še naprej spodbujal znanstveno in tehnološko sodelovanje z Združenimi državami na skupnih prednostnih področjih, ki obema stranema prinašajo socialno-ekonomske koristi.
<P>
Prav tako sem zadovoljen, da so določbe sporazuma praktično enake določbam, ki so bile podpisane prejšnjikrat, razen nekaj tehničnih sprememb. Nazadnje, pozdravljam, da so bile sporazumu ES/ZDA dodane vesoljske raziskave in varnostni sektor.
<SPEAKER ID="165" NAME="Flaviu Călin Rus  " LANGUAGE="RO">
Glasoval sem za poročilo o predlogu sklepa Sveta o podaljšanju Sporazuma o znanstvenem in tehnološkem sodelovanju med Evropsko skupnostjo in Vlado Združenih držav Amerike, saj menim, da lahko kakršno koli znanstveno sodelovanje vodi k novim odkritjem, ki lahko podpirajo razvoj in evolucijo človeštva. Glede na to, da so Združene države ena od največjih globalnih vodilnih sil na področju znanstvenih raziskav, menim, da bo podaljšanje znanstvenega sodelovanja s to državo koristilo vsaki državi članici Evropske unije.
<SPEAKER ID="167" NAME="Šarūnas Birutis  " AFFILIATION="ALDE">
v pisni obliki. - (LT) Obnovitev sporazuma za nadaljnjih pet let bi bila koristna za obe strani, saj bi se nadaljevalo sodelovanje med Rusijo in Evropsko skupnostjo na področju znanosti in tehnologije.
<P>
Ker bo vsebina obnovljenega sporazuma enaka vsebini sporazuma, ki poteče 20. februarja 2009, ne bi imelo smisla nadaljevati pogovorov o obnovitvi tega sporazuma na ustaljen način.
<P>
Glede na prednosti, ki jih za obe strani predstavlja hitra obnova sporazuma, je predlagan enostopenjski postopek (en postopek in en dokument, povezan s podpisom in sestavo sporazuma). Obe strani sporazuma si prizadevata zagotoviti neprekinjeno sodelovanje (predvsem izvajanje takšnih dejavnosti, pri katerih morajo sodelovati tretje strani, v skladu s sporazumom o sodelovanju). S tem predlogom se povsem strinjam.
<SPEAKER ID="168" NAME="Călin Cătălin Chiriţă  " AFFILIATION="PPE-DE">
v pisni obliki. - (RO) Glasoval sem za poročilo gospe Niebler, saj je znanstveno in tehnološko sodelovanje med EU in Rusijo nadvse potrebno. Ta sporazum med EU in Rusijo mora Evropsko skupnost in Rusijo spodbuditi, da žanjeta vzajemne koristi, ki so posledica znanstvenega in tehničnega napredka, doseženega z raziskovalnimi programi.
<P>
Ta sporazum bo olajšal izmenjavo zamisli in prenos strokovnega znanja v korist znanstvene skupnosti, industrije in navadnih državljanov. Ugotavljam, da ta sporazum temelji na podobnih načelih kot sporazum, podpisan med EU in ZDA o istih področjih, namreč znanosti in tehnologiji.
<P>
Upoštevati moramo, da sporazum temelji na načelih obojestranskih koristi, spodbuja udeležbo v dejavnostih sodelovanja, kot so usklajeni razpisi za predloge skupnih projektov in medsebojni dostop do programov in dejavnosti.
<P>
Aktivno spodbuja načela, ki podpirajo učinkovito varstvo intelektualne lastnine in pravično delitev pravic intelektualne lastnine. Predlog prav tako predvideva organizacijo delegacij strokovnjakov in uradnikov EU in delavnice, seminarje in srečanja v Evropski skupnosti in Rusiji. Upajmo, da bo sporazum v tem evropskem letu ustvarjalnosti in inovacij prispeval k učinkovitejšemu strateškemu partnerstvu med EU in Rusijo.
<SPEAKER ID="169" NAME="Avril Doyle  " AFFILIATION="PPE-DE">
v pisni obliki. - Gospa Niebler je predložila poročilo o obnovitvi obstoječega sporazuma med ES in Rusijo o sodelovanja na področju znanosti in tehnologije. Miroljubno sodelovanje in delo med Rusijo in EU je v obojestransko korist pri spodbujanju znanstvenih dognanj in raziskav in z veseljem podpiram ta ukrep.
<SPEAKER ID="170" NAME="Marian-Jean Marinescu  " AFFILIATION="PPE-DE">
v pisni obliki. - (RO) Obnovitev partnerskega sporazuma o znanstvenem in tehnološkem sodelovanju z Rusijo je poleg zmanjševanja nedavnih napetosti pomemben korak v procesu normalizacije in krepitve odnosov med EU in Rusko federacijo.
<P>
Vendar normalizacija odnosov za sodelovanje na teh področjih ne zadostuje. EU in Rusija morata najprej najti način za krepitev njunega partnerstva in za sodelovanje na področju varnostnih politik, predvsem politike energetske varnosti. Nedavna plinska kriza je poudarila potrebo, da sprejmemo resen in enoten pristop za obravnavanje vprašanja odvisnosti Evropske unije od dobaviteljev virov.
<P>
Ne pozabimo tudi na krizo v Gruziji, ki je za nekaj časa ogrozila celotno evropsko strukturo po hladni vojni.
<P>
Glede na vse izzive, ki jih sproža globalizacija in globalna kriza, je Rusija pomemben akter, ki ga ni mogoče izločiti ali prezreti za pogajalsko mizo. Toda Rusija mora spoštovati te sporazume in standardne mednarodne predpise.
<P>
Pozivam Evropsko komisijo in češko predsedstvo, da čim prej najdeta specifične načine za rešitev teh problemov, v svojo korist in v korist državljanov Evrope ter partnerskih tretjih držav (Ukrajina in Moldavija).
<SPEAKER ID="171" NAME="Mairead McGuinness  " AFFILIATION="PPE-DE">
v pisni obliki. - Rada bi povedala, da podpiram to poročilo o sporazumu med EU in Rusijo o znanstvenem in tehnološkem sodelovanju.
<P>
Toda moja glasovalna naprava ni delovala, zato želim, da se moj glas za to poročilo uradno zabeleži v zapisnik.
<SPEAKER ID="172" NAME="Miroslav Mikolášik  " LANGUAGE="SK">
Glasoval sem za znanstveno in tehnično sodelovanje med Evropsko skupnostjo in Rusijo, ker je potrebno vzpostaviti trdne, stabilne in resnično sosedske odnose z Rusko federacijo. Sodelovanje na področju znanosti in tehnologije vidim kot odlično sredstvo za vzpostavitev takšnih odnosov. Evropska skupnost je prav tako kot Rusija dosegla pomemben znanstveni napredek, ki lahko koristi obema stranema. Skupnost ima vsekakor lahko koristi od takšnega sodelovanja, saj lahko uresniči in izpopolni svoje znanstvene in tehnične projekte. Vendar pa bi poudaril, da sta za pristne sosedske odnose potrebni pripravljenost in zanesljivost tudi na drugi strani.
<P>
Zadnji dnevi pričajo o resni nezanesljivosti Rusije kot trgovinske partnerice. Dejanja Ruske federacije so povzročila plinsko krizo v mnogih državah Evropske unije in ta je predstavljala neposredno grožnjo za gospodarstva držav članic, kar je pokazalo pomanjkljivosti energetske odvisnosti od Rusije. Upam, da se v interesu dobrega sodelovanja na znanstvenem in tehnološkem področju takšni dogodki v prihodnosti ne bodo ponovili.
<SPEAKER ID="173" NAME="Zuzana Roithová  " AFFILIATION="PPE-DE">
v pisni obliki. - (CS) Tako kot sem glasovala proti sporazumu z ZDA, sem tudi glasovala proti poročilu o Sporazumu o znanstvenem in tehnološkem sodelovanju med EU in Rusijo. Tako sem storila iz povsem enakega razloga. Moti me, da nima poglavja, namenjenega dogovoru o skupnih etičnih mejah za raziskave. Obžalujem, da Komisija in Svet podcenjujeta ta nadvse pomembni vidik raziskav in ne poskušata niti izoblikovati takšnega dogovora. Kot da ne vesta, da je mesto tehničnih meja bolj kot kjer koli drugje v znanosti, kjer je predhodna previdnost tako potrebna. Vsaj v primeru znanosti in raziskav, financiranih iz javnih sredstev, bi bil znotraj takšnega sporazuma o sodelovanju povsem primeren mednarodni sporazum o etičnih načelih.
<SPEAKER ID="994" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasoval sem za poročilo gospe Niebler o obnovitvi sporazuma EU/Rusija o znanstvenem sodelovanju. Obnova sporazuma, ki je bil pred leti sestavljen s sovjetsko vlado, je resnično ključnega pomena. Sodelovanje med Evropsko unijo in Rusijo je dalo odlične rezultate, ker sta združili moči pri doseganju cilja izboljševanja splošne blaginje.
<P>
Zato pozdravljam pobudo gospe Niebler in poudarjam nujnost nadaljevanja in trajnosti diplomatskih odnosov med EU in Rusijo, da bi zagotovili vzdrževanje mednarodnega geopolitičnega ravnotežja.
<SPEAKER ID="174" NAME="Peter Skinner  " AFFILIATION="PSE">
v pisni obliki. - Obstajajo številni razlogi, zakaj ta sporazum krepi notranji trg EU in sodelovanje pri standardih ter vzdržuje varstvo potrošnikov.
<P>
Prvi izmed njih je, da je znanost globalna disciplina, napredek, ki ga lahko delimo, pa gre v smeri povečanja celotnega človeškega prizadevanja. Koristi, za katere si lahko prizadevamo, so specifično in splošno pozitivne.
<P>
Naj gre za avtomobilsko industrijo, ki si prizadeva zmanjšati emisije, ali pa za univerze, ki vzpostavljajo strateške povezave, uspeh spodbujanja tega sporazuma je merljiv.
<P>
Tudi potrošniki so posredno deležni teh koristi, saj lahko s pomočjo združenih najboljših umov ustvarimo večje zaupanje v odgovore na naše skupne skrbi.
<SPEAKER ID="175" NAME="Daniel Strož  " AFFILIATION="GUE/NGL">
v pisni obliki. - (CS) Čeprav se morda zdi, da je sprejetje osnutka sklepa Sveta o sklenitvi sporazuma (obnovitev Sporazuma o znanstvenem in tehnološkem sodelovanju med Evropsko skupnostjo in Rusijo) samo ne preveč pomembna formalnost, menim, da ni tako. Z naraščajočo nujnostjo postaja jasno, da mora Rusija biti strateški partner za EU, ne pa večno obsojana in pošast. Zato bi morali pozdraviti vsak korak v smeri sodelovanja med EU in Rusijo na različnih ravneh in v različnih oblikah. Pričakuje se lahko, da bo sodelovanje z Rusijo imelo pomembno, nedvoumno pozitivno vlogo v trenutni hudi gospodarski krizi. Rusije se ne sme ločiti od Evrope. Sodi k Evropi, pa če nam je to prav ali ne, in sodelovanje z njo bi lahko kmalu postalo izredno pomembno za Evropo.
<SPEAKER ID="177" NAME="John Attard-Montalto  " AFFILIATION="PSE">
v pisni obliki. - Ko govorimo o divjini, v bistvu govorimo o naravnem okolju, kjer ni bistvene človeške dejavnosti, z drugimi besedami, o nenaseljenih območjih. Divjina lahko pomeni tako kopno kot morje.
<P>
Obstajata dva različna pristopa: eden se nanaša na koncept ohranjanja in drugi na koncept zaščite. Sta različna. Prvega se lahko opiše kot "ustrezno uporabljanje narave", drugega pa kot "varstvo narave pred uporabo". Menim, da morata biti ohranjanje in zaščita jasna, toda njuna uporaba je odvisna od določenega območja. Evropa je na primer premajhna, da bi imela območja, prepovedana za državljane. Gozdovi pokrivajo okoli tretjino kopnega, samo 5 % pa jih je mogoče opisati kot divjino.
<P>
Večina območij v Evropi, ki veljajo za divjino, je zaščitena v okviru Nature 2000. To je evropska mreža, ki že vključuje najdragocenejša in biotsko najbolj raznolika območja Evropske unije. Zato se strinjam, da ni potrebna nova zakonodaja o območjih divjine, saj jih je večina vključena v Naturo 2000. Vendar pa je pomembno območja divjine kartirati, razdeljeno na področje divjine z gozdovi, v sladkih vodah in na morju.
<SPEAKER ID="993" NAME="Alessandro Battilocchio  " LANGUAGE="IT">
Glasoval sem za poročilo. Veliko je razlogov, zakaj bi Evropa morala natančneje obravnavati območja divjine. Prvič, to so pribežališča in genetska banka za številne vrste, ki sicer ne morejo preživeti že v rahlo spremenjenih razmerah. Ravno tako je še veliko neodkritih vrst, ki jih je še treba opisati. Večina med njimi živi v tleh ali trohnečem lesu in so zelo občutljive na spremembe. Ta nedotaknjena območja so idealna za preučevanje naravnih sprememb v naravi, evolucije. Hkrati so ta območja izjemno občutljiva za vpliv okoljskih sprememb, ki jih povzroči človek zunaj meja tega območja.
<P>
Končno obstaja veliko povsem etičnih razlogov za ohranjanje divjine v Evropi. Imamo moralno obveznost zagotoviti prihodnjim generacijam, da bodo lahko uživale v pravih evropskih območjih divjine ter imele od njih korist. Razvoj trajnostnega turizma je način, kako divjini določiti ekonomsko vrednost ter pridobiti podporo za njeno ohranitev.
<P>
Zato je pomembno oblikovati ustrezna priporočila s smernicami za države članice EU, kako najbolje zagotoviti varstvo sedanjih in potencialnih območij divjine ter njihovih naravnih procesov, ki so vključeni v Naturo 2000.
<SPEAKER ID="178" NAME="Nicodim Bulzesc  " AFFILIATION="PPE-DE">
v pisni obliki. - Glasoval sem za to poročilo, saj se strinjam, da moramo nadaljevati s kartiranjem zadnjih območij divjine v Evropi. Seveda tega ni mogoče storiti brez opredelitve divjine. Zato pozivam Evropsko komisijo, da ukrepa na tem področju. Prav tako se strinjam z zamislijo, da moramo spodbujati trajnostni turizem na teh območjih in izobraziti upravljavce območij, kako ohranjati in zaščititi divjino.
<P>
Zato se pridružujem zahtevi glavnih nevladnih organizacij na tem področju in pozivam Evropsko komisijo, da poda smernice za ohranitev divjine v Evropi.
<SPEAKER ID="179" NAME="Martin Callanan  " AFFILIATION="PPE-DE">
v pisni obliki. - To poročilo kaže, da niti najbolj oddaljeni deli Evrope niso izven dosega EU. Celotna stvar divjine je v tem, da vanjo ne bi smelo posegati človeštvo - vključno z EU. Vendar pa je zaradi različnih pritiskov na okolje Komisija predlagala ukrepanje za zaščito in ohranjanje najbolj oddaljenih in izoliranih regij v Evropi.
<P>
Zato na splošno podpiram to poročilo, če bodo države članice obdržale pomembno vlogo pri upravljanju, oblikovanju in zaščiti divjine.
<P>
Nekoliko sem skeptičen glede prednosti strategije EU o divjini, glede na to, da se je upravljanje kmetijstva in ribištva EU izkazalo za tako katastrofalno. Ključnega pomena je, da EU deluje kot moderator in središče najboljših praks v tem procesu, drugače bi bil spodkopan celotni smisel predlaganih ukrepov.
<P>
Ne glede na ta opozorila je moje področje severovzhodne Anglije obdarjeno z izoliranimi območji z veliko naravno lepoto, ki so večinoma nedotaknjena. Zato sem podprl to poročilo.
<SPEAKER ID="992" NAME="David Casa  " AFFILIATION="PPE-DE">
v pisni obliki. - Natura 2000 je naredila veliko za zaščito izvirnega ali nedotaknjenega okolja. To poročilo poudarja pomembnost takšnih projektov in povsem se strinjam s poročevalcem, da je treba uporabiti veliko sredstev za zagotovitev zaščite takšnih območij. Pomembno je kartirati ta območja, saj bi lahko bilo prepozno, če to pustimo za kasneje.
<SPEAKER ID="180" NAME="Avril Doyle  " AFFILIATION="PPE-DE">
v pisni obliki. - Samoiniciativno poročilo gospoda Hegyija poudarja pomembnost zaščite območij divjine v Evropi v področju uporabe obstoječih direktiv in predlaga opredelitev "divjine" kot še nedotaknjenih območij in tudi "območij z minimalno človeško dejavnostjo".
<P>
Čeprav je poročilo dobrodošlo, pa ostajajo določena področja nejasna; na primer, ali obravnavamo sedanja območja divjine ali potencialna prihodnja območja. Prav tako bi želela vedeti, ali obstajajo območja divjine, ki trenutno niso zaščitena v okviru Nature 2000 in ki bi jih to poročilo morebiti lahko obravnavalo.
<P>
Področja s posebno obravnavo v okviru Nature 2000 sodijo v pristojnosti različnih GD v Komisiji. Čeprav cenim delo teh različnih oddelkov in njihova različna pooblastila, bi lahko povečana stopnja sodelovanja in usklajenosti zelo povečala zaščito, ki jo nudijo območja v okviru Nature 2000. Veseli me, da lahko podprem poročilo gospoda Hegyija, vendar pa obžalujem, da zaradi uporabe člena 45(2) o njem nisem mogla razpravljati.
<SPEAKER ID="181" NAME="Edite Estrela  " LANGUAGE="PT">
Glasovala sem za poročilo gospoda Hegyija, saj menim, da je potrebno izboljšati zaščito in podporo območij divjine v Evropi.
<P>
Zaradi okoljskih pritiskov, ki so posledica stoletnih dejavnosti človeka, območja divjine danes obsegajo samo 46 % zemeljske površine.
<P>
Menim, da je v pristojnosti Evropske komisije, da sestavi priporočila za države članice, ki morajo vključevati sestavo zemljevida in strategijo za evropska območja divjine.
<SPEAKER ID="182" NAME="Ilda Figueiredo  " AFFILIATION="GUE/NGL">
v pisni obliki. - (PT) Glasovali smo za to poročilo, ker moramo naravo varovati, vendar z uporabo za človeka. Gozdovi danes pokrivajo 33 % kopenske površine v državah območja EGP, kar pomeni 185 milijonov hektarov. Le 9 milijonov hektarov teh gozdov (5 % celotne gozdne površine) velja za "divjino". Ta območja, skupaj s svojimi rastlinskimi in živalskimi združbami in ekosistemi, katerih sestavni del so, so dejansko neokrnjena. Ta območja divjine bi morala imeti možnost, da se jim zagotovi učinkovit status s posebnim varstvom, ker so to pribežališča in genetska banka za številne vrste, ki sicer ne morejo preživeti že v rahlo spremenjenih razmerah, zlasti veliki sesalci, kot so rjavi medved, volk in ris.
<P>
Imamo moralno obveznost zagotoviti prihodnjim generacijam, da bodo lahko uživale v pravih evropskih območjih divjine ter imele od njih korist. Razvoj trajnostnega turizma je način, kako divjini določiti ekonomsko vrednost ter pridobiti podporo za njeno ohranitev ter spodbuditi običajne ljudi, da v naravi odkrijejo skrito vrednost, ne da bi jo uničevali. S trajnostnim turizmom se krepi sprejemanje politike ohranjanja, saj državljani zaradi osebne izkušnje razumejo potrebo po varstvu, hkrati pa pripomore k ekonomskemu ohranjanju divjine ter omogoča možnosti za zaposlitev lokalnega prebivalstva.
<SPEAKER ID="183" NAME="Duarte Freitas  " AFFILIATION="PPE-DE">
v pisni obliki. - (PT) Danes so evropska območja divjine zmanjšana na drobec tistega, kar so bila v preteklosti, zato je njihova zaščita prednostna naloga.
<P>
Zato morajo biti osrednja točka evropske politike na področju biotske raznovrstnosti, omrežje Nature 2000 pa mora upoštevati ta območja, da bi kar najbolje uporabili ekosistemske storitve, ki jih ponujajo.
<P>
Zato podpiram poročilo gospoda Hegyija v upanju, da se lahko evropska območja divjine bolje ohrani, da bodo v njih lahko uživale tudi prihodnje generacije.
<SPEAKER ID="991" NAME="David Martin  " AFFILIATION="PSE">
v pisni obliki. - Podpiram to poročilo, ki poudarja potrebo po zaščiti 46 % kopnega na svetu, ki je divjina in ga človekova dejavnost še ni bistveno spremenila.
<SPEAKER ID="184" NAME="Luís Queiró  " LANGUAGE="PT">
Minili so dnevi, ko je bila zgodovina človeštva zgodba o preživetju kljub nadlogam narave. V našem delu sveta, čeprav se moramo še vedno varovati pred naravo in njenimi napadi, je postalo potrebno zaščititi naravo pred prisotnostjo in nadvlado človeka. To moramo storiti za nas: zaradi interesa, ki ga imamo za ohranitev bogastva biotske raznovrstnosti, in zaradi naše potrebe po ohranitvi planeta, na katerem imamo možnost živeti. Na podlagi teh smernic moramo preučiti prizadevanja za ohranitev divjine v Evropi in, kar je zelo pomembno, v najbolj oddaljenih regijah, kjer je ta raznolikost tako pomembna. Iste smernice zahtevajo, da se uravnoteži in preuči upravljanje in predpise. Če želimo spodbuditi nov način uporabe našega podeželja, ne smemo povečati človekovih dejavnosti, ki se jih tam izvaja v takšnih stopnjah, ki jih ni mogoče dopuščati. Zaščita divjine, zlasti tam, kjer sobiva s človeško dejavnostjo, mora pomeniti spodbujanje ravnotežja, ohranjanja in trajnosti. Podeželskemu območju ne smemo nalagati nevzdržnih bremen ali prisiliti ljudi, da opustijo območja, ki so že tako izčrpana.
<SPEAKER ID="990" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasujem za poročilo gospoda Hegyija o divjini v Evropi. Menim, da bi se morala Evropska unija bolj zanimati za območja divjine, ker delujejo kot pribežališča in genetska banka za številne vrste, ki sicer ne morejo preživeti že v rahlo spremenjenih razmerah. Poleg tega ne smemo pozabiti etičnih razlogov za to odločitev.
<P>
Evropski državljani imamo moralno obveznost zagotoviti, da bodo prihodnje generacije lahko imele koristi od evropskih območij divjine. Zato pozdravljam pobudo gospoda Hegyija, katere cilj je spodbujanje razvoja trajnostnega turizma, resničnega kazalnika ekonomske vrednosti divjine.
<SPEAKER ID="185" NAME="Flaviu Călin Rus  " LANGUAGE="RO">
Glasoval sem za to poročilo, ker mora po mojem mnenju Evropa varovati svoja območja divjine in prispevati k vzdrževanju svojih nacionalnih parkov. V skladu s poročilom "Divjina v Evropi" je v številnih regijah Evrope 10 nacionalnih parkov. Vzdrževanje in zaščita teh nacionalnih parkov pomenita tudi varstvo živalskih in ptičjih vrst, ki naseljujejo ta območja.
<P>
Glede na to, da so nekatere teh vrst pred izumrtjem, menim, da se mora Evropska unija aktivno vključiti v razvoj programov, ki bodo pomagali obnoviti te vrste in ponovno naseliti določena območja, kjer so nekatere vrste živali in rastlin žal izginile.
<P>
V enakem duhu menim, da so potrebni naslednji ukrepi: globlja analiza dejavnosti čiščenja zemljišč na območjih, ki niso zaščitena kot nacionalni parki, in razvoj posebnih projektov, namenjenih ponovnemu pogozdovanju območij, ki so bila očiščena. Osebno močno podpiram kakršen koli tak projekt in rad bi čestital poročevalcu.
<SPEAKER ID="989" NAME="Andrzej Jan Szejna  " LANGUAGE="PL">
Pojem divjina se nanaša na naravno okolje, ki ga človekova dejavnost še ni bistveno spremenila. Celo zdaj je 46 % zemeljske površine opredeljene kot divjina.
<P>
Pojma ohranjanje in zaščita se razlikujeta. Prvi pomeni ustrezno uporabljanje narave. Drugi pomeni varstvo narave pred izkoriščanjem. Menim, da je naravo treba zaščititi, vendar z uporabo za človeka. Evropa je premajhna, da bi bilo državljanom pametno prepovedati dostop do določenih področij. Zadevna področja imajo posebno in izjemno vrednost. To je mogoče izkoriščati na okolju prijazen način z razvojem novih proizvodov na področju turizma.
<P>
Hkrati so ta območja izjemno občutljiva za vpliv okoljskih sprememb, ki jih povzroči človek. Naša moralna dolžnost je zagotoviti, da bodo lahko naslednje generacije videle in doživele pristno divjino v Evropi. Razvoj trajnostnega turizma se lahko izkaže za način, na katerega lahko imamo koristi od območij divjine in pridobimo sredstva za njihovo zaščito.
<P>
Obstaja zanimiva pobuda, ki združuje programe za divjino in trajnostni turizem v Evropi. Mislim fundacijo PAN Parks, katere cilj je razvoj trajnostnega turizma na teh območjih.
<P>
Nova zakonodaja o divjini ni potrebna, vendar pa bi morala Evropska komisija oblikovati ustrezna priporočila s smernicami za države članice EU, kako najbolje zagotoviti varstvo sedanjih in potencialnih območij divjine, ki bi lahko bili vključeni v omrežje Nature 2000.
<SPEAKER ID="187" NAME="Martin Callanan  " AFFILIATION="PPE-DE">
v pisni obliki. - V zadnjih letih je bilo splošno in poslovno letalstvo najhitreje rastoč segment sektorja letalstva. Letališča v mojem volilnem okrožju severovzhodne Anglije, kot sta Newcastle in Durham Tees Valley, so priljubljena pri amaterskih pilotih in vse bolj tudi pri poslovnežih. Zaradi tega je to podsektor, ki potrebuje podporo in razumno ureditev.
<P>
Navdušen sem nad zavezo Komisije k sorazmernosti pri ureditvi splošnega in poslovnega letalstva. Ta pristop pomeni bistveno odstopanje od mnogih predhodnih predlogov, povezanih s prevozom, in ga moramo pozdraviti, vendar pa moramo ostati pazljivi, da zagotovimo, da lahko sektor še naprej raste na trajnosten način brez nadležne birokracije, ki je prevečkrat zaznamovala predloge Komisije.
<P>
Ta sektor bo kratkoročno neizogibno nekoliko nazadoval zaradi nastopa gospodarske krize. Vendar pa splošno in poslovno letalstvo pomembno prispevata h gospodarski rasti, zlasti na regionalni ravni, kot lahko potrdimo na severovzhodu Anglije.
<P>
Glasoval sem za to poročilo.
<SPEAKER ID="988" NAME="David Casa  " AFFILIATION="PPE-DE">
v pisni obliki. - Strinjam se s poročevalcem glede potrebe o poudarjanju pomembnosti zbiranja podatkov, sorazmernosti ureditve, zmogljivosti letališč in zračnega prostora ob priznanju pomembnosti ene najhitreje rastočih industrij našega časa. Pozivamo k uravnoteženju teh omenjenih vprašanj, da ne bi ovirali posla in ga ohranili trajnega.
<SPEAKER ID="188" NAME="Avril Doyle  " AFFILIATION="PPE-DE">
v pisni obliki. - Poslanec EP Queiró je odgovoril na sporočilo Komisije o agendi za trajnostni razvoj splošnega in poslovnega letalstva in poudaril številna področja, kjer imajo politični preudarki za sektor nekomercialnega zračnega prometa v splošnem in poslovnem letalstvu dodaten vpliv. Še zlasti zanimiva sta razširitev pristojnosti Skupnosti na področji varnosti in zaščite ter vpliv pobud Skupnosti, kot sta enotno evropsko nebo in sistem upravljanja zračnega prometa, na sektor.
<P>
Temeljna skrb je zagotavljanje varnosti ob hkratnem zagotavljanju, da sektor upošteva okoljske skrbi na odgovoren način z zmanjšanjem onesnaževanja s hrupom in količine skupnih emisij. Zaradi stopnje rasti sektorja in njegove raznolikosti je to sektor, kjer bo potrebna ureditev v prihodnosti. To sporočilo kaže pot k razvoju prihodnje politike.
<SPEAKER ID="189" NAME="Jörg Leichtfried  " LANGUAGE="DE">
Glasoval sem proti poročilu gospoda Luísa Queirója o prihodnosti splošnega in poslovnega letalstva.
<P>
Nedvomno je res, da se je obseg prometa splošnih in poslovnih zrakoplovov zelo povečal in se je zato povečal tudi vpliv na okolje.
<P>
Vendar menim, da je vlaganje v razširitev letališč napačen pristop, saj bo to vodilo k še večjemu povpraševanju po potovanjih in povečanju zračnega prometa. Najti moramo alternative, da se letalski promet ne bo povečeval in bo onesnaženje ostalo znotraj razumnih meja.
<SPEAKER ID="190" NAME="Marian-Jean Marinescu  " AFFILIATION="PPE-DE">
v pisni obliki. - (RO) Splošno in poslovno letalstvo je uspešen sektor, ki ga zaznamujeta večja stopnja prilagodljivosti in prožnosti, lastnosti, ki sta v nasprotju s togo neprožnostjo, ki je zlasti značilna za velika letališča. Zaradi tega podpiram priporočila mojega kolega, Luisa Queirója, o dosledni uporabi načel sorazmernosti in subsidiarnosti v tem sektorju za vsak posamezen primer pod pogojem, da so izpolnjene vse varnostne in zaščitne zahteve.
<P>
Pozivam države članice, da preučijo vsa priporočila Komisije in poročevalca, posebno tiste, ki zadevajo izboljšanje zmogljivosti letališč in njihovo optimalno uporabo, ne samo glede velikih letališč, ampak predvsem regionalnih in lokalnih letališč.
<P>
Dejansko sem kot poročevalec za paket enotno evropsko nebo II in razširitev pristojnosti EASA upošteval potrebo, da ima ta segment letalskega sektorja vse pogoje, ki so potrebni za zagotovitev trajnostnega razvoja v korist industrije in nenazadnje tudi potnikov.
<SPEAKER ID="987" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasoval sem za poročilo gospoda Queirója o agendi za trajnostni razvoj splošnega in poslovnega letalstva. Vsekakor smo posvarjeni, da je potrebna nova evropska politika glede splošnega in poslovnega letalstva.
<P>
In sicer zato, ker je promet družb v sektorju civilnega letalstva nenehno rasel. Ocenjuje se, da bi se lahko število potnikov v poslovnem letalstvu v približno naslednjih desetih letih podvojilo. Poleg tega je treba priznati prednosti letalstva te vrste za ekonomsko in družbeno blaginjo kot celoto.
<P>
Zato pozdravljam poročilo mojega kolega poslanca in upam, da bomo lahko v prihodnosti povsem izkoristili potencial sektorja s pomembno rastjo.
<SPEAKER ID="192" NAME="John Attard-Montalto  " AFFILIATION="PSE">
v pisni obliki. - Javni sektor so ovirale tradicionalne metode naročanja storitev raziskav in razvoja. To se lahko spremeni s predkomercialnim naročanjem. Predkomercialno naročanje je poseben pristop, da javni sektor naroča raziskave in razvoj.
<P>
EU potrebuje širšo inovacijsko strategijo. In kar imenujemo predkomercialno naročanje, je treba videti kot del strategije. To je ključnega pomena za okrepitev inovacijskih zmogljivosti Unije in izboljšanje javnih storitev za evropske državljane. Javni sektor ZDA za naročanje raziskav in razvoja potroši 50 milijard USD. Evropa potroši 2,5 milijard USD. Jasno je, zakaj je predkomercialno naročanje orodje ključnega pomena, ki pomaga evropskemu javnemu sektorju pri soočanju z glavnimi javnimi izzivi EU.
<P>
Eden od problemov, ki obstaja v EU, je veliko premalo ozaveščenosti o tem, kako optimizirati naročila raziskav in razvoja v EU. Problem je rezultat tega, kar je znano kot ekskluzivni razvoj. Podjetja, ki so razvila proizvod ali storitev za javni organ, ne morejo ponovno uporabiti svojih ugotovitev za druge možne stranke. Predkomercialna naročila bodo obravnavala tudi to nepravilnost. Dovoljevala bodo poseben pristop, ki vključuje delitev tveganja in koristi. To bo povzročilo tudi stroškovno učinkovit razvoj inovativnih rešitev.
<SPEAKER ID="986" NAME="Alessandro Battilocchio  " LANGUAGE="IT">
Hvala, gospod predsednik. Glasoval bom za. Menim, da imajo predkomercialna naročila potencial, da so zelo koristna za inovacije in da lahko ponudijo posodobljene javne storitve visoke kakovosti v Evropski uniji.
<P>
Ne samo to. Pogodbe predkomercialnih naročil nudijo veliko priložnost za majhnim in srednje velikim podjetjem, tako v povezavi s sektorjem javnih naročil in tudi njihovim globalnim razvojem in izkušnjami. Po naravi so za majhna in srednje velika podjetja dostopnejša kot velike redne komercialne pogodbe javnih naročil.
<P>
Kljub temu se bojim, da to, kar je predlagano, ne bo uspelo pritegniti majhnih in srednje velikih podjetij, razen če se pojasni način, na katerega bodo delovala takšna naročila, predvsem v čezmejnem kontekstu, in razen če se zagotovi nadaljnjo pojasnitev določenih postopkovnih vidikov, vključno z določbami o državni pomoči in intelektualni lastnini, tako da se vzpostavi pregledno in stabilno okolje za javne organe in podjetja.
<SPEAKER ID="193" NAME="Martin Callanan  " AFFILIATION="PPE-DE">
v pisni obliki. - To poročilo je branje za streznitev: glede na vse govorjenje o lizbonski strategiji in o tem, kako bo Evropa do naslednjega leta postala najkonkurenčnejše svetovno gospodarstvo, sem bil šokiran, ko sem prebral, da javni sektor ZDA porabi 50 milijard USD letno za naročila na področju raziskav in razvoja.
<P>
Ta znesek je dvajsetkrat višji kot v Evropi, znesek, ki predstavlja približno polovico celotne razlike v višini naložb na področju raziskav in razvoja med ZDA in Evropo.
<P>
Pozdravljam to poročilo mojega kolega Malcolma Harbourja, ki je začrtal načine, na katere lahko Evropa začne zapirati to vrzel v produktivnosti. Ključ do tega procesa je v naslovu: spodbujanje inovacij.
<P>
Po mojem mnenju je najboljši način, da to poročilo postane resničnost, zagotavljanje, da EU spodbuja inovacije in tehnološki razvoj, namesto da na pot meče ureditvene ovire.
<P>
Glede na pomembno vlogo javnih naročil pri spodbujanju in podpori novih tehnologij sem podprl to poročilo. Upam, da bodo njegova načela uporabna za lokalne oblasti v moji regiji severovzhodne Anglije.
<SPEAKER ID="985" NAME="David Casa  " AFFILIATION="PPE-DE">
v pisni obliki. - Strinjam se s poročevalcem glede pomembnosti inovacij, še zlasti v zahtevnih sektorjih kot so zdravje, staranje in varnost. Predkomercialna naročila zmanjšujejo prostor za napake in jih je zato treba uporabiti kot inovativno sredstvo.
<SPEAKER ID="194" NAME="Avril Doyle  " AFFILIATION="PPE-DE">
v pisni obliki. - Moj kolega, gospod Harbour, je predstavil samoiniciativno poročilo o povečevanju inovacij v Evropi, da bi zagotovili trajnostne in visokokakovostne javne storitve. Dostop do takšnih storitev na pošten in nepristranski način je bistvenega pomena za polno delovanje prostega trga. To sporočilo obravnava vprašanja faze raziskav in razvoja predkomercialnega proizvoda.
<P>
Predkomercialna naročila so poseben pristop javnega sektorja za naročanje raziskav in razvoja, da bi spodbudili inovacije za zagotavljanje visokokakovostnih trajnostnih javnih storitev v Evropi. Obseg zadevnih javnih storitev vključuje zdravstveno varstvo, izobraževanje, varnost, podnebne spremembe in energetsko učinkovitost, vsa področja, ki koristijo celotni družbi. Sprejetje te strategije bo omogočilo stroškovno učinkovit razvoj z dodano vrednostjo novih in inovativnih rešitev, zato sem podprl ta predlog.
<SPEAKER ID="195" NAME="Małgorzata Handzlik  " AFFILIATION="PPE-DE">
v pisni obliki. - (PL) Javna naročila na področju raziskav in razvoja v Evropi predstavljajo pomemben delež vseh javnih naročil. Evropa se ne kaže v ugodni luči v primerjavi z Združenimi državami, katerih javni sektor nameni letno 50 milijard USD za javna naročila na področju raziskav in razvoja, znesek, ki je 20-krat večji od zneska, ki se porabi v Evropi. To je nadvse neugodno, če želimo resnično okrepiti naš inovativni potencial.
<P>
Vredno je omeniti, da mnogi trenutno razpoložljivi proizvodi in storitve ne bi obstajali, če ne bi bilo razporejanja javnih sredstev. Satelitski navigacijski sistem GPS in polprevodniška tehnologija sta samo dva primera.
<P>
Evropa mora uvesti tehnične izboljšave na mnogih področjih, kot so zdravje, trajnostna rast in varnost. Za mnoge od teh področij še ni na razpolago komercialnih rešitev, če pa so, pa so potrebne nadaljnje rešitve za raziskave in razvoj. Predkomercialna naročila so eden od načinov za odpravo razlike med ponudbo in povpraševanjem v javnem sektorju, saj javnim organom nudijo možnost izboljšanja storitev, ki jih zagotavljajo.
<P>
Predkomercialna naročila prav tako predstavljajo pomembno priložnost za MSP. Inovativni potencial slednjih je ogromen in zaradi razporejanja javnih sredstev imajo priložnost razviti in prodajati rešitve, razvite za druge stranke.
<SPEAKER ID="984" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, toplo pozdravljam poročilo gospoda Harbourja o predkomercialnih naročilih: spodbujanje inovacij za zagotavljanje visokokakovostnih trajnostnih javnih storitev v Evropi. Za Evropsko unijo je zelo pomembno, da se na ustrezen način sooči z družbenimi izzivi, da bi zagotovila znatne izboljšave v zagotavljanju javnih storitev.
<P>
Predkomercialna naročila lahko s tega vidika pomagajo premostiti razliko med ponudbo in povpraševanjem v sektorju javnih storitev. Strinjam se s poročevalcem, ko poudarja potrebo po usposabljanju naročnikov za ravnanje z inovacijami v javnih naročilih, saj so visoko strokovno področje, ki zahteva dobro usposobljeno osebje.
<SPEAKER ID="983" NAME="Andrzej Jan Szejna  " LANGUAGE="PL">
Predkomercialno naročanje se izvaja, ko javni sektor da naročila na področju raziskav in razvoja, s čimer podpira inovacije in zagotavlja trajnostne in visokokakovostne javne storitve.
<P>
Predkomercialna naročila so izredno pomembna v smislu krepitve inovativnega potenciala celotne Evropske unije, izboljšanja javnih storitev, zagotovljenih neposredno državljanom, in tudi odpravljanja razlike med ponudbo in povpraševanjem v javnem sektorju.
<P>
Eden od primerov rešitev, razvitih na podlagi javnih naročil, je navigacijski sistem GPS.
<P>
V Združenih državah so sredstva, namenjena naročilom na področju raziskav in razvoja, 20-krat večja od sredstev, namenjenih za to v Evropski uniji.
<P>
Za MSP predstavljajo javna naročila dragoceno priložnost za pridobivanje izkušenj. Pogodbe predkomercialnih naročil koristijo manjšim podjetjem, ki običajno ne izpolnjujejo zahtev rednih komercialnih pogodb javnih naročil.
<P>
Evropa mora nujno razviti celovite rešitve za izboljšanje uporabe predkomercialnih naročil ne samo s strani nacionalnih organov, temveč tudi s strani lokalnih in regionalnih organov.
<SPEAKER ID="196" NAME="Marian Zlotea  " AFFILIATION="PPE-DE">
v pisni obliki. - (RO) Najprej bi želel čestitati gospodu Harbourju za poročilo, ki ga je sestavil, in za način, na katerega ta odraža delo Odbora za notranji trg in varstvo potrošnikov (IMCO). Sprejetje tega samoiniciativnega poročila, ki ga je sestavil gospod Harbour, bo pomagalo okrepiti inovacije na področju raziskav in razvoja v Evropski uniji. Imeti moramo koristi od ugodnosti, ki jih bomo pridobili od politike o predkomercialnih naročilih. Javno naročanje je področje, ki daje MSP pomembne priložnosti, saj so predkomercialna naročila zanje dostopnejša kot velike redne komercialne pogodbe javnih naročil.
<P>
Slediti moramo zgledu ZDA in se bolj osredotočiti na to, kako najbolje uporabiti javna naročila za storitve raziskav in razvoja. Opredeliti moramo ustrezen instrument predkomercialne politike, da bi spodbudili inovativno podlago EU. Trenutno podjetja, ki so razvila proizvod ali storitev za javni organ, ne morejo ponovno uporabiti svojih ugotovitev za druge možne stranke, kar je še dodatek k finančnim oviram za uporabo javnih naročil za konkurenčne rešitve. Predkomercialna naročila dovoljuje stroškovno učinkovit razvoj inovativnih rešitev.
<SPEAKER ID="198" NAME="Jan Andersson, Göran Färm, Anna Hedh in Inger Segelström  " AFFILIATION="PSE">
v pisni obliki. - (SV) Pravkar smo se odločili glasovati proti poročilu gospe Laperrouze, saj menimo, da je končno poročilo neuravnoteženo in krši pravico držav članic do odločitve, ali želijo uporabljati, razvijati jedrsko energijo ali vlagati vanjo ali ne. Smo na primer za skupne raziskave jedrske varnosti, vendar menimo, da je poročilo v mnogih primerih preveč za jedrsko energijo. Te odločitve bi se moralo sprejemati na ravni držav članic.
<P>
Poleg tega smo na splošno za investiranje v energetsko infrastrukturo, vendar nas obhajajo dvomi glede podpore vseh projektov in investicij, ki bi jih poročevalka želela podpreti. Želeli bi si jasnejših meril, da bi lahko podprli takšno stališče, še zlasti glede na razpravo o Severnem toku.
<SPEAKER ID="199" NAME="John Attard-Montalto  " AFFILIATION="PSE">
v pisni obliki. - Evropa mora svoja prizadevanja posvetiti predvsem pomoči svojim članicam v njihovem iskanju nafte in plina. Obstaja možnost, da ima Malta pod morskim dnom zaloge fosilnih goriv. Polnega izkoriščanja ni mogoče izvajati zaradi vprašanja glede sredinske črte med Malto in njeno severnoafriško sosedo. To ne bi smelo biti samo dvostransko vprašanje, temveč bi morala tudi Evropa iskati rešitev za svojo državo članico.
<P>
Vprašanje jedrske energije je še enkrat dobilo pomemben položaj. Obstajajo prednosti in slabosti. Razprava o jedrski energiji se nikoli ne konča. Ne moremo prezreti možnosti presoje te zaloge energije.
<P>
Obveščen sem, da je Malta razmišljala o uvozu energije, proizvedene v jedrskih elektrarnah v Franciji. Ta energija bi bila ob dospetju do Malte v obliki električne energije in negativni vidiki, povezani z jedrskimi elektrarnami, ne bi bili vprašanje. Proizvedena energija bi bila cenejša kot tista iz plinovoda s Sicilije. Malta ne bi imela glavnega izdatka, potrebnega za gradnjo elektrarne.
<SPEAKER ID="200" NAME="Liam Aylward  " AFFILIATION="UEN">
v pisni obliki. - Ta teden pozdravljam sredstva v višini 100 milijonov EUR, ki jih Evropska unija dodelila v podporo izgradnje novega električnega omrežja med vzhodno obalo Irske in Walesom.
<P>
Ta novi projekt je del svežnja spodbud za gospodarstvo v višini 3,5 milijard EUR, ki ga je Evropska komisija naznanila prejšnji teden v Bruslju. Pomagal bo zgraditi modernejše energetsko omrežje, ki bo v prihodnosti popolnoma zaščitilo zanesljivost oskrbe z energijo v Irsko.
<P>
Evropska unija bo prav tako finančno podpirala nove projekte na področju alternativne energije, to pa vključuje tudi sektor energije vetra.
<P>
Kot član Odbora za okolje Evropskega parlamenta, sem bil priča naraščajočemu sporu o oskrbi z energijo.
<P>
Vsi moramo razmisliti o tem, kaj se dogaja že nekaj tednov glede oskrbe z energijo iz Rusije v EU prek Ukrajine.
<P>
Resničnost je, da moramo v Evropi razčleniti našo popolno odvisnost od ruske oskrbe z energijo. Razviti moramo druge energetske sektorje.
<SPEAKER ID="982" NAME="Alessandro Battilocchio  " LANGUAGE="IT">
Hvala, gospod predsednik. Glasoval sem za poročilo. Menim, da so oblike obnovljivih virov energije, kakršni so vetrna in sončna energija, vodna ali geotermalna energija, biomasa ali morski viri potencialno najpomembnejši vir energije za Evropsko unijo. Te lahko pripomorejo k stabilizaciji cen energije ter obvladovanju povečanja odvisnosti.
<P>
Zato je zelo pomembno oblikovati evropsko energetsko politiko, ki bo omogočila množičen prehod na energetsko učinkovite tehnologije z majhnimi emisijami ogljika, da bi odgovorili na naše potrebe po energiji. Če ostajajo energetska učinkovitost, varčevanje z energijo in nadaljnji razvoj obnovljivih virov energije še naprej prednostna naloga, se strinjam, da bo do leta 2050 mogoče zapolniti potrebe po energiji iz virov z nizkimi emisijami. Prav tako se strinjam s pomembnostjo sistemskega pristopa, ki bo temeljil na sinergiji med različnimi sektorji. Na kratko, svetovni in evropski dolgoročni energetski in podnebni izzivi so edinstvena priložnost za uvajanje novih poslovnih modelov v vse gospodarske sektorje ter spodbujanje okolju prijaznih inovacij in podjetništva.
<SPEAKER ID="201" NAME="Šarūnas Birutis  " AFFILIATION="ALDE">
v pisni obliki. - (LT) Nimamo enotne evropske energetske politike. Vsaka država brani lastne interese. Za elektroenergetske povezave EU in širokopasovni internet je bilo dodeljenih dodatnih 5 milijard EUR. To je zgodovinski dogodek, saj je Evropska komisija prvič v zgodovini EU ponovno razpravljala o proračunu in predlagala takšen projekt. To je posebno pomembno za Litvo, saj doslej ni imela povezave z električno energijo s Švedsko niti s Poljsko in je energetski otok. Energetske povezave so naložbe, od katerih ni velikih finančnih koristi. Zato je treba te resnično pomembne projekte financirati s sredstvi EU. Danes Litva kupuje plin za okoli 500 USD, medtem ko druge države EU, ki so precej bolj oddaljene od Rusije kot Litva, plačajo za plin manj. Veliko bi pridobili, če bi pokazali solidarnost in z Gazpromom enotno spregovorili o ceni.
<SPEAKER ID="981" NAME="David Casa  " AFFILIATION="PPE-DE">
v pisni obliki. - Glavni trije cilji - zanesljivost oskrbe in solidarnost med državami članicami, boj proti podnebnim spremembam: sklicevanje na "3-krat 20" do leta 2020 in od 50- do 80-odstotno zmanjšanje emisij toplogrednih plinov do leta 2050 in gospodarska rast v EU: zagotoviti najugodnejše cene in preprečiti nihanje cen - so izredno pomembni, ko razpravljamo o evropski energetski politiki. Razmisliti moramo o posledicah decentralizacije energetskih virov, prav tako pa je treba spodbujati nove oblike obnovljivih virov energije.
<SPEAKER ID="202" NAME="Giles Chichester  " AFFILIATION="PPE-DE">
v pisni obliki. - S svojimi kolegi iz britanske konzervativne stranke pozdravljamo strateški pristop glede oskrbe z energijo, kot ga vsebuje poročilo gospe Laperrouze o drugem strateškem pregledu energetske politike.
<P>
V skladu z našim dolgotrajnim nasprotovanjem Lizbonski pogodbi smo glasovali proti sklicevanju nanjo. Ker pa obstajajo sklicevanja na Lizbonsko pogodbo, proti katerim nismo mogli posebej glasovati, smo se odločili vzdržati končnega glasovanja.
<SPEAKER ID="203" NAME="Dragoş Florin David  " LANGUAGE="RO">
Glasoval sem za poročilo gospe Laperrouze o strateški analizi energetske situacije EU, ker določa, da mora prihodnja energetska politika EU vključevati učinkovite akcijske načrte, izvajanje projektov za raznolikost virov preskrbe in nove cilje glede podnebnih sprememb.
<SPEAKER ID="204" NAME="Ilda Figueiredo  " AFFILIATION="GUE/NGL">
v pisni obliki. - (PT) Glasovali smo proti temu poročilu, ker se ne strinjamo z mnogimi njegovimi predlogi, saj vedno temeljijo na svobodni konkurenci in liberalizaciji trgov strateškega sektorja, v katerem so bile ključnega pomena javne politike in javna last osnovnih sredstev proizvodnje energije.
<P>
Vendar pa smo glasovali za nekaj predlogov. Tudi mi smo na primer zaskrbljeni glede varnosti fosilnih goriv, med katera spadata nafta in plin, in izjave poročevalke glede neverjetnosti, da bo svetovna proizvodnja presegla 100 milijonov sodčkov na dan (trenutno 87), medtem ko se potrebe v letu 2030 ocenjujejo na 120 milijonov sodčkov na dan, ter tudi glede tveganja, da bo v prihodnjem desetletju prišlo do resne krize.
<P>
Tudi mi se strinjamo, da bi bilo treba na področju energije izvajati več raziskav, predvsem glede pretvorbe jedrskih odpadkov in jedrske fuzije.
<P>
Kljub temu pa nasprotujemo poskusu, da se gospodarske skupine v Evropski uniji postavi na prevladujoč položaj glede na javna podjetja tretjih držav, in uporabi tega poročila za obrambo Lizbonske pogodbe in pozivanju k njeni ratifikaciji.
<SPEAKER ID="205" NAME="Glyn Ford  " AFFILIATION="PSE">
v pisni obliki. - Glasoval sem za poročilo gospe Laperrouze o drugem strateškem pregledu energetske politike kljub njegovemu pretiranemu (vsaj zame) navdušenju za jedrsko energijo. Nisem za predčasno zaprtje varnih jedrskih elektrarn, vendar pa je moje navdušenje za nove zelo omejeno. V moji regiji, jugozahodu Anglije, imamo možnost zgraditi jez za elektrarno na plimovanje na reki Severn, katere proizvodnja energije bi z veliko manj morebitne škode za okolje znašala toliko, kot proizvodnja dveh jedrskih elektrarn, in bi na "zelen" način dobavljala 5 % britanskih potreb po energiji.
<P>
Glasoval sem tudi za zeleno spremembo 22, ki opozarja na zamudo in naraščajoče stroške projekta ITER za fuzijsko energijo. Nisem bil za vzpostavitev tega projekta v Evropi, saj gostitelj plača nesorazmeren delež celotnega proračuna. Zato sem se strinjal, da tega belega slona gosti Japonska, ki ga je hotela. Precej prej kot sem pričakoval, se kaže, da imam prav.
<SPEAKER ID="206" NAME="Bruno Gollnisch  " AFFILIATION="NI">
v pisni obliki. - (FR) Vsak se zaveda, da je energija velik izziv za države članice. Varčevanje z energijo, povečana energetska učinkovitost, raziskave komercialno donosnih obnovljivih virov energije in novih tehnologij za prenos in raznolikost oskrbe so vse znane poti za zmanjšanje odvisnosti držav članic. Ne zdi se nam vprašljiva potreba po določeni meri sodelovanja, celo organizacije na medvladni ravni, po solidarnosti med državami.
<P>
Vendar se v resnici na podlagi poročila zdi, da sta oblikovanje energetske strategije in varnost oskrbe precej manj pomembna kot uvedba enotne energetske politike ali vzpostavitev enotnega omrežja za plin in električno energijo, pod nadzorom posameznega evropskega regulatorja za vsak sektor. Toda izbira, potrebe, možnosti in zmogljivosti posameznih držav so zelo različne.
<P>
To občutljivo vprašanje je resnično strateško in ga je mogoče kot takega zgolj prepustiti suvereni odločitvi držav v skladu z njihovimi interesi. Ponovno pa je cilj povečanje moči bruseljske birokracije. Vemo, da se moramo tej zahvaliti za to, da nas oskrbuje s problemi, ki segajo vse od eksplozije cen električne energije do rednih omejitev električne energije.
<P>
Zato smo glasovali proti temu poročilu.
<SPEAKER ID="207" NAME="Marie Anne Isler Béguin  " AFFILIATION="Verts/ALE">
v pisni obliki. - (FR) Poročilo ponovno predlaga jedrsko možnost, čeprav ta energija ni konkurenčna in se uran pridobiva v nevarnih pogojih, ki povzročajo etnično diskriminacijo in imajo nesprejemljiv učinek na zdravje.
<P>
Zaradi vprašanja globalnega segrevanja se premoga ne more smatrati za "prehodni element".
<P>
Menim, da je "povečanje raznolikosti energetskih virov EU" povezano z izkoriščanjem fosilnih virov v Kaspijskem morju. Plinska in naftna polja regije Kašagan pritiskajo na prebivalstvo in njihove okoljske vire: črpanje nafte, bogate s sulfidi, ogroža zdravje prebivalstva in biotsko raznovrstnost.
<P>
Povečanje raznolikosti oskrbe z energijo domneva, da obstajajo plinovodi in naftovodi za prenos virov v EU. Projekta TBC in Nabucco vplivata na politično stabilnost naših sosed. Dolžni smo, da ne dopustimo, da naše energetske potrebe ogrožajo njihovo stabilnost. Prebivalstvo Južnega Kavkaza mora od črpanja energije z njihovega ozemlja imeti gospodarske in socialne koristi.
<P>
V Afriki je treba primerno nagraditi proizvodnjo sončne energije za naše potrebe.
<P>
Zakaj ne bi v poročilu povedali, da so obnovljivi viri energije in varčevanje z energijo odgovora za prihodnost? Glasujem proti temu poročilu, kakršno je zdaj.
<SPEAKER ID="208" NAME="Ona Juknevičien " LANGUAGE="LT">
Da bi zagotovili energetsko varnost EU, potrebujemo skupni energetski trg EU, ki bi vključeval vse države Skupnosti, zlasti baltsko regijo. Odvisnost držav te regije od Rusije kot edinega dobavitelja energetskih virov, stoji na poti varnosti preskrbe ne samo teh držav, temveč Skupnosti kot celote. Zato je potrebno omogočiti povezavo baltskih držav z omrežji EU s prednostnimi projekti EU, ki so zadostno financirani. Raznolikost energetskih virov in dobaviteljev ne more ostati stvar držav članic samih. O tem je treba odločiti na ravni EU. Zato še posebno podpiram poročevalko, ko Komisijo poziva, "naj pripravi evropski strateški načrt, s katerim bi predvideli večletne naložbe, potrebne za pokritje prihodnjih potreb po proizvodnji električne energije, in konkretne smernice za vlaganja v jedrsko energijo". Ker je finančna kriza še posebno močno prizadela gradbeni sektor, tudi v Litvi, postane poziv poročevalk k "večjim prizadevanjem za rešitev vprašanja končnega odlaganja za vse vrste radioaktivnih odpadkov, zlasti za visoko radioaktivne odpadke" posebno pomemben zaradi zaprtja jedrske elektrarne Ignalina.
<P>
Sporazumi o partnerstvu in sodelovanju (zlasti z Rusijo) morajo biti orodje za zaščito interesov vseh držav članic EU, slednje pa morajo pri razgovorih z dobavitelji energije v tretjih državah spoštovati načeli solidarnosti in enotnosti. Samo združena Evropa je močna in konkurenčna v času hitre globalizacije.
<SPEAKER ID="209" NAME="Marian-Jean Marinescu  " AFFILIATION="PPE-DE">
v pisni obliki. - (RO) Vprašanje energetske varnosti Evropske unije je nenehno ponavljajoča se tema, ki postaja vse bolj pomembna, s čimer jasno kaže, da obstajajo globoko zakoreninjeni, nerešeni problemi. Nedavna plinska kriza je pokazala absolutno potrebo, da države članice združijo moči na ravni Skupnosti in pokažejo solidarnost v kriznem položaju ter pri oblikovanju in izvajanju skupnih rešitev, ki so vzajemno koristne.
<P>
Romunija se glede na svojo lokacijo na vzhodni meji EU zaveda tveganj in koristi, ki jih ima zaradi tega geostrateškega položaja. Zaradi tega Romunija po eni strani podpira in spodbuja gradnjo alternativnih energetskih tranzitnih poti, predvsem plinovod Nabucco, medtem ko po drugi strani podpira proces razjasnitve in krepitve partnerskih odnosov z Rusijo, ki je glavni akter na mednarodnem prizorišču, ne samo v tem težavnem sektorju, ki vključuje preskrbo z energetskimi viri.
<P>
Glede na to je treba priporočila poročevalke v zvezi z južnoevropskim koridorjem, predvsem Nabuccom, in medmrežnimi povezavami plinskih in elektroenergetskih omrežij od severa proti jugu v jugovzhodni Evropi čim prej preučiti in izvajati.
<SPEAKER ID="210" NAME="Andreas Mölzer  " LANGUAGE="DE">
Plinska kriza, ki smo jo preživeli, je ponovno jasno pokazala, kako pomembna je za EU varna, zanesljiva in poceni oskrba z energijo. Vznemirjajoče je, da se jedrsko energijo naenkrat spodbuja kot "podnebju prijazno" kot del razprave o energiji in da se ponovno aktivira reaktorje, ki so preživeli svojo življenjsko dobo in za katere razgradnjo so bili zapravljeni milijonski zneski subvencij. To je verjetno rezultat dejstva, da je EU ignorirala plinski spor in vzhodne države članice pustila na cedilu. To je nauk za prihodnost. Zmanjšati moramo našo porabo energije, čeprav kritiki dvomijo, da bo obvezna uvedba energetsko varčnih žarnic dosegla to, in spodbujati moramo uporabo alternativnih oblik energije. Vendar se to ne bo zgodilo, dokler bo proračun osredotočen na jedrsko energijo, in nove energetske tehnologije bodo potisnjene ob stran.
<P>
Čeprav so razmisleki o varnosti oskrbe z energijo EU pomembni, njihova posledica ne sme biti podpora vstopu Turčije v EU iz razlogov energetske politike. Tudi če Turčija ne postane članica, bodo načrtovani naftovodi še vedno lahko potekali preko Turčije in še vedno bo mogoče izvajati projekte plinske infrastrukture.
<SPEAKER ID="211" NAME="Antonio Mussa  " LANGUAGE="IT">
Zelo cenim delo gospe Laperrouze in sem zato glasoval za sprejetje poročila. Upam samo, da bo zamisli in predloge, ki jih je podala, Komisija ustrezno ocenila in razložila na najbolj pozitiven in širok način.
<P>
Zato upam, da najhitrejši možni opredelitvi projektov glede infrastruktur na poti ne bodo stale ovire in da bodo ocenjeni v skladu s prednostmi, ki se nanašajo samo na čas razvoja, finančno strukturo, razpoložljivo oskrbo in odnos med javno podporo in zasebno zavezo.
<P>
V zvezi s tem predstavitev predloga Komisije o Evropskem načrtu za oživitev gospodarstva, z načrtom za finančno podporo določenih projektov, zanemarja sredozemsko območje s tem, da je plinovod zemeljskega plina Alžirija-Sardinija-Italija (vključno z delom v Italiji) izključila iz najpomembnejše prednostne naloge evropskih projektov.
<P>
Še vedno upam, da lahko v mejah povečanj raznolikosti virov in dobavnih poti postopno napredujemo z uporabo novih možnosti, da postavimo infrastrukturo tam, kjer manjka.
<P>
Upam, da mehanizmi solidarnosti ne bodo dopustili izkrivljanja trga ali povzročili pretirano zahtevnih postopkov. Upam, da bo Energetska listina lahko odigrala temeljno vlogo skupaj z razširitvijo skupnosti za energijo, predvsem v zvezi s tranzitnimi državami, vključno na področju obnovljivih virov energije.
<SPEAKER ID="212" NAME="Luís Queiró  " LANGUAGE="PT">
Kontekst, v katerem se obravnava strategijo, ki naj bi bila dolgoročna, ima odločilen vpliv na rezultat analize in vsebino predlogov. Razprava o strateškem pregledu energetske politike ni izjema. V tem kontekstu so ponavljajoči se kazalniki, ki kažejo, da je bolj stalna kot prehodna. Ti kazalniki vključujejo energetsko odvisnost (bodisi od Rusije bodisi od glavnih držav proizvajalk nafte) in njene posledice, naraščajoče stroške energije bodisi zaradi višjih cen, ki jih je povzročilo večje globalno povpraševanje, bodisi zaradi zmanjšane kupne moči držav, ki jih je izčrpala huda gospodarska kriza, in okoljske posledice na različnih ravneh nenehno naraščajoče globalne porabe energije, ki je gospodarska kriza verjetno ne bo spremenila. Ti dejavniki skupaj kažejo na potrebo po strateškem pristopu, temelječem na manjši odvisnosti in posledično večji raznolikosti (bodisi dobaviteljev bodisi porabljene energije), večji učinkovitosti, trajnem prizadevanju za raziskave alternativne energije, večjem vključevanju in sočasno po razvoju proizvodnih zmogljivosti na lokalni ravni - posebno tistih, ki uporabljajo alternativne vire energije. To je ogromen izziv, vendar pa je to strateško vprašanje, ki ga ne moremo prezreti.
<SPEAKER ID="980" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasoval sem za poročilo gospe Laperrouze o drugem strateškem pregledu energetske politike. Strinjam se, da moramo vzpostaviti zanesljive temelje prihodnje evropske energetske politike, ki si prizadeva za varnost oskrbe, boj proti podnebnim spremembam in ekonomsko rast v Evropski uniji.
<P>
Kot poročevalec, tudi jaz poudarjam pomembnost vzpostavitve evropskega sklada za zagotavljanje jamstva za netržna tveganja pri nekaterih projektih, povezanih s proizvodnjo in prenosom energije, ki so v evropskem interesu, da bi spodbudili vlaganja v vsa omrežja.
<SPEAKER ID="213" NAME="Peter Skinner  " AFFILIATION="PSE">
v pisni obliki. - EU ima ambiciozne načrte, ki jim nasproti stoji tveganje, da bodo viri vse bolj omejeni, saj prebivalstvo po vsem svetu zahteva več energije. Odgovora na ohranitev trenutne varnosti oskrbe in razvoj učinkovite energije, ki ne temelji na ogljiku, se ne izključujeta.
<P>
Varnost našega okolja in izogibanje energetski revščini med tistimi ljudmi, predvsem v jugovzhodu Anglije, ki živijo od omejenih dohodkov, sta enako pomembna cilja.
<P>
Zato podpiram mešanico tehnoloških rešitev energetske oskrbe v EU. Čeprav spoštujem nujno previdnost pri jedrski industriji glede varnosti, menim, da nudi določeno stopnjo zanesljivosti: če bi bili prikrajšani za ta proces zdaj, bi to bilo ustrezno katastrofalno za mnoge mojih volivcev z omejenimi dohodki.
<SPEAKER ID="214" NAME="Bart Staes  " AFFILIATION="Verts/ALE">
v pisni obliki. - (NL) Poročilo o drugem strateškem pregledu energetske politike kaže veliko pomanjkljivosti glede kohezije. Po mojem mnenju bi morala zaveza doseganja energetsko učinkovitega gospodarstva biti najpomembnejša prednostna naloga evropske energetske politike. Omejitev porabe energije mora postati absolutna prednostna naloga prizadevanj za dosego ciljev, ki zadevajo podnebne spremembe, trajnostni razvoj, inovacije, ustvarjanje delovnih mest in konkurenčnost. Dejansko je pristop, kot je ta, zelo učinkovit in poceni način zaščite stalne oskrbe z energijo. Ko je bilo že navedeno, ustvarja veliko število delovnih mest za visoko usposobljene in nekvalificirane delavce.
<P>
Evropska energetska politika mora glede na prihodnost ustrezno upoštevati spreminjajoči se način porabe in proizvodnje energije. Decentralizirane energetske sisteme bo treba kombinirati z obsežnimi obnovljivimi viri energije. Poleg energetske učinkovitosti so ključnega pomena ukrepi za varčevanje z energijo. Zaradi tega bi morali vztrajati pri izolaciji in drugih ukrepih v gradbeništvu. V tem poročilu je pomembnost jedrske energije precenjena. Pokriva lahko približno tretjino celotnega povpraševanja po elektriki, vendar je to samo 6 % skupnega povpraševanja po energiji. V zvezi s tem bi vas želel spomniti, da še vedno ni trajnostne rešitve za problem (visoko) radioaktivnih odpadkov.
<SPEAKER ID="215" NAME="Catherine Stihler  " AFFILIATION="PSE">
v pisni obliki. - Energetska neodvisnost v Evropi mora biti višje na političnem programu. Potreba po jasnih opredelitvah energetske revščine po Evropski uniji je prav tako pomembna. Prav tako mora biti več združenega razmišljanja o tem, kako lahko izkoristimo zeleno gospodarstvo za pomoč pri prebroditvi trenutne finančne krize z ustvarjanjem delovnih mest, vendar tudi za to, da EU da energetsko neodvisnost, ki jo potrebujemo. Obravnavati je treba naložbo v omrežje EU.
<SPEAKER ID="216" NAME="Konrad Szymański  " AFFILIATION="UEN">
v pisni obliki. - (PL) Poročilo gospe Lapperouze o drugem strateškem pregledu energetske politike vsebuje točko, ki zagovarja izgradnjo plinovoda Južni tok. To je sestrski projekt plinovoda Severni tok, ki namerava povsem preprečiti izvajanje projekta Nabucco. Plinovod Južni tok krepi položaj Rusije v smislu dobave virov energije in ga zato ni mogoče smatrati za projekt za doseganje raznolikosti na tem področju.
<SPEAKER ID="218" NAME="Jan Andersson, Göran Färm, Anna Hedh in Inger Segelström  " AFFILIATION="PSE">
v pisni obliki. - (SV) Zelo smo kritični do poročila gospe Záborske in smo nameravali glasovati proti njemu, ker smo menili, da je zelo sovražen do žensk. Ženske naj bi skrbele za dom, otroke in starejše osebe, namesto da bi delale. Sreča je hotela, da nam ni bilo treba glasovati proti resoluciji, ker je bila odobrena sprememba resolucije iz skupine Zelenih/Evropske svobodne zveze.
<P>
Čeprav smo se na koncu odločili podpreti resolucijo, vsebuje dele besedila, ki jim nasprotujemo ali o njih dvomimo, zato ni bilo jasno, kako naj glasujemo.
<P>
Kot Švedski Socialni demokrati menimo, da mora pravica do dela veljati za vse. Družba mora zagotoviti tudi orodja in pogoje, da ženske delajo izven doma, kar je predpogoj za njihovo emancipacijo. Dobro razvito otroško varstvo in skrb za starejše osebe sta dva izmed najpomembnejših predpogojev, potrebnih tudi za ženske, da lahko delajo izven doma. Seveda mora obstajati solidarnost med generacijami, toda posledica te solidarnosti ne sme biti, da so ženske prisiljene ostati doma in skrbeti za starejše osebe in otroke.
<P>
Kljub temu menimo, da resolucija, ki jo je sprejela večina, pošilja jasno sporočilo češkemu predsedstvu, da je njegov cilj vzporejanja skrbi za otroke in starejše osebe doma z delom zastarelo in izredno sovražno do žensk.
<SPEAKER ID="219" NAME="Robert Atkins  " AFFILIATION="PPE-DE">
v pisni obliki. - S svojimi kolegi iz britanske konzervativne stranke podpiramo številna glavna načela, orisana v tem poročilu, vključno s podporo skrbnikom, ravnovesjem med poklicnim in zasebnim življenjem ter starševskim dopustom.
<P>
Vendar pa smo se zaradi določenih sklicevanj v tem poročilu, predvsem na direktivo o delovnem času, odločili vzdržati glasovanja.
<SPEAKER ID="220" NAME="John Attard-Montalto  " AFFILIATION="PSE">
v pisni obliki. - Dejstvo je, da lizbonska strategija koncept "dela" povezuje s formalno plačanim delom. Razširiti je treba razlago koncepta "delo". Tako ženske kot moški izvajajo dejavnosti, ki ne izpolnjujejo pogojev formalnega plačanega dela, vendar pa ne moremo zanikati, da te dejavnosti predstavljajo delo. Prostovoljno delo, gospodinjsko delo in družinske obveznosti so vse različni vidiki koncepta, vendar ne sodijo v običajno opredelitev plačanega dela.
<P>
Opredelitev dela je vse do danes preveč ekonomska. Mnogo ljudi obeh spolov skrbi za vzdrževane osebe, vendar ne glede na to statistike dela prispevke takšnega dela puščajo ob strani. Po mojem mnenju je gospodinjsko delo gospodinjska proizvodnja in bi morala predstavljati pomemben delež v statistikah, ki se nanašajo na uspešnost gospodarstva države.
<P>
Vendar se pri izračunu dobrin in storitev, ki predstavljajo BDP, gospodinjske dejavnosti ne upoštevajo. Posledica tega je, da so ženske, čeprav opravljajo večji delež proizvodnje v gospodinjstvih, podcenjene. Glede na čas dela v gospodinjski proizvodnji moramo sprejeti, da bi bilo to treba upoštevati pri izračunu skupne proizvodnje države.
<SPEAKER ID="221" NAME="Adam Bielan  " LANGUAGE="PL">
Glasoval sem za poročilo gospe Záborske. Menim, da se predvsem ženske, ki vodijo gospodinjstvo in vzgajajo otroke, ne bi smele soočati z diskriminacijo na trgu dela. Vodenje gospodinjstva in vzgoja otrok sta večinoma neopaženo delo. Ni ugledno, vendar je delo, ki se ga opravlja v dobro celotne skupnosti. Na Poljskem je okoli šest milijonov žensk, ki so gospodinje. V skladu s tem bi morala politika EU opredeliti navedbo dela na takšen način, da omogoči vrsto koncesij v korist žensk, ki odložijo svojo poklicno delovanje, žensk, ki se posvetijo svoji družini, in tudi žensk, ki skrbijo za svojo družino, medtem ko so dejavne tudi na delovnem mestu.
<SPEAKER ID="222" NAME="Šarūnas Birutis  " AFFILIATION="ALDE">
v pisni obliki. - (LT) V Evropi je stopnja zaposlenosti žensk z vzdrževanimi otroki le 62,4 %, medtem ko je pri moških 91,4 %. Poleg tega je 76,5 % zaposlenih s krajšim delovnim časom žensk. Neustrezne storitve, nizke plače, pozen vstop na trg dela, dolgotrajno podaljševanje pogodb za določen čas in nezadostne spodbude za mlade pare so nekateri izmed razlogov, zakaj si mladi kasneje ustvarijo družine in imajo kasneje otroke. Države EU pozivam, naj določijo, da stroškov porodniškega dopusta ne krije samo delodajalec, temveč tudi družba, in naj staršem ponudijo več možnosti za prožen delovni čas in prožen delovni čas institucij za varstvo otrok, da bi moškim in ženskam pomagale pri uspešnejšem usklajevanju poklicnega in družinskega življenja.
<SPEAKER ID="979" NAME="Proinsias De Rossa  " AFFILIATION="PSE">
v pisni obliki. - Podpiram to poročilo, ki se osredotoča na različne vidike neposredne in posredne diskriminacije žensk in moških, ki so odgovorni za skrb za vzdrževane člane. Navaja, da je boljše razumevanje odnosa med zaposlitvijo (plačano delo) in družinskimi obveznostmi (neplačano delo) bistveno za spodbujanje ekonomske neodvisnosti žensk in posledično enakosti spolov.
<P>
Neplačano delo žensk in moških, ki na primer vzgajajo otroke, skrbijo za starejše osebe na domu, nudijo solidarnost med generacijami in prostovoljno delo, vse do danes ne šteje kot ekonomska dejavnost.
<P>
Poročilo poziva države članice, naj sprejmejo ukrepe, namenjene temu, da se poleg tradicionalnega formalnega dela priznajo tudi številne druge oblike neplačanega dela, ki ga opravljajo ženske in moški, zlasti prostovoljno delo, gospodinjsko delo in družinske obveznosti, in naj presodijo, kako te oblike dela vključiti v nacionalne račune držav članic, in ocenijo njegov vpliv na BDP.
<SPEAKER ID="223" NAME="Avril Doyle  " AFFILIATION="PPE-DE">
v pisni obliki. - Poslanka Evropskega parlamenta gospa Záborská je predložila poročilo, ki predstavlja opredelitev pojma "delo", ki vključuje nedenarno in neformalno delo, ki priznanje razširi na delo, ki ne temelji na trgu ali ni plačano. Kljub prevladovanju tega dela v vseh državah članicah, ga statistične ocene "delovne sile" redko upoštevajo, zaradi česar je ne dovolj analizirano, necenjeno in nepriznano. Delo vseh žensk, ki so matere polni delovni čas, mora biti priznano vsaj za namene pokojninskih prispevkov.
<P>
Kljub nekaterim dvomom in zaskrbljenosti zaradi splošnega namena poročila sem glasovala zanj.
<SPEAKER ID="224" NAME="Ilda Figueiredo  " AFFILIATION="GUE/NGL">
v pisni obliki. - (PT) Glasovali smo za to alternativno stališče, ki ga je predstavila skupina Zelenih/Evropske svobodne zveze, čeprav vsebuje določene dele, s katerimi se ne strinjamo v celoti, ker izboljšuje predloge poročevalke.
<P>
To je področje, na katerem so javne politike, ki so resnično povezane s prizadevanji za dosego enakost spolov, ključnega pomena. Pomembno je, da obstajajo javne storitve in da imajo vsi dostop do kakovostnih storitev, ne glede na njihov finančni položaj in spol, in ne da bi trpeli kakršno koli diskriminacijo. Za to so potrebne nacionalne zdravstvene storitve, ki so brezplačne ali pretežno brezplačne, in kakovostno, brezplačno, javno izobraževanje za vse.
<P>
Prav tako je pomembno vzpostaviti in ohraniti kakovostne, cenovno sprejemljive zdravstvene ustanove z delovnim časom, ki izpolnjuje potrebe staršev in otrok, in tudi kakovostne, cenovno sprejemljive skrbstvene ustanove za starejše osebe in vzdrževane člane. Vse to je nujno za zagotavljanje boljših javnih življenjskih pogojev in olajšanje dostopa žensk do trga dela in plačanega dela, da lahko postanejo ekonomsko neodvisne, kar je bistveno za emancipacijo žensk.
<SPEAKER ID="225" NAME="Bruno Gollnisch  " AFFILIATION="NI">
v pisni obliki. - (FR) Obrazložitev razlogov gospe Záborske nam kaže, da je namen njenega poročila primerno socialno in ekonomsko priznanje določenih dejavnosti, ki jih ni mogoče razvrstiti kot del "formalnega trga dela". Če povem jasno in jedrnato, govorimo predvsem o vzgoji otrok in skrbi za vzdrževane ljudi v naši starajoči se družbi. To je treba povedati, ker tega sprva ni razbrati ne iz naslova poročila, ki govori o diskriminiranju, niti pri prvem branju besedila, ki je napisan v priložnostno nenavadnem slogu.
<P>
Če povem natančneje, besedilo upravičeno govori o priznanju s strani družbe, o vključitvi vsakega ustvarjanja bogastva, pa naj bo še tako nevidno, v nacionalne številke, o svobodnem odločanju in celo o podelitvi osebnih pravic do socialne varnosti in pokojnine tistim, ki so se odločili posvetiti se družini namesto poklicnemu delovanju.
<P>
Vendar je žalostno, da gospa Záborská ni do konca sledila svoji logiki in je pozabila edini ukrep, ki bi edini lahko omogočil svobodno odločanje in spodbujanje povišanja stopnje rodnosti tako, da bi odpravil finančne omejitve, in sicer starševsko plačo, za katero se Front National zavzema že leta.
<SPEAKER ID="226" NAME="Jörg Leichtfried  " LANGUAGE="DE">
Glasoval sem za poročilo gospe Záborske o končanju diskriminacije.
<P>
Narediti moramo vse, kar lahko, da dosežemo enakost spolov.
<P>
Po eni strani se morajo moški začeti bolj vključevati v gospodinjstvo in skrb za otroke, po drugi strani pa mora biti ženskam omogočeno, da izberejo povsem neodvisno poklicno delovanje. Vendar pa je pomembno, da nikoli ne izgubimo izpred oči blaginje otrok in damo na razpolago ustrezne, cenovno ugodne ustanove za otroško varstvo.
<SPEAKER ID="227" NAME="Nils Lundgren  " AFFILIATION="IND/DEM">
v pisni obliki. - (SV) Enakost in enakopravno obravnavanj na trgu dela in tudi v vseh drugih kontekstih sta v demokraciji samoumevna. Glede tega ima poročevalka seveda prav.
<P>
Vendar pa se kot ponavadi zdi, da si predlagani ukrepi, ki naj bi popravili naše napake glede človekovih pravic in demokracije, prizadevajo povečati politično moč EU na račun držav članic. Vedno se konča z napadom na subsidiarnost. V praksi to poročilo predlaga, da bi morala EU prevzeti odgovornost za socialno politiko držav članic in izdati predpise o vprašanjih, ki so tesno povezana s politiko trga dela. Deli besedila tudi odpirajo pot skupni davčni politiki. Vse to so primeri političnih vprašanj, nad katerimi bi morale nadzor imeti države članice same.
<P>
Kljub nekaj dobrim nameram sem se odločil glasovati proti samoiniciativnemu poročilu in alternativnemu predlogu resolucije.
<SPEAKER ID="228" NAME="Thomas Mann  " LANGUAGE="DE">
Poročilo gospe Záborske ponazarja, da za ženske odločitev o tem, ali delati zunaj doma ali ne, še vedno predstavlja izbiro med dvema neenakima alternativama.
<P>
Sem za to, da se delo, ki ga v gospodinjstvu opravijo moški in ženske, vključno z gospodinjskim delom, vzgojo otrok, skrbjo za starejše osebe ali invalidne sorodnike, bolj prizna in bolje plača. Ekonomija gospodinjstva si zasluži pomembnejšo vlogo kot jo ima trenutno. To zavezo je treba upoštevati predvsem v politike nacionalne socialni varnosti in pokojninski politiki.
<P>
Prav je, da je bila podana zahteva za "solidarnost med generacijami". Podpiramo socialno odgovornost do starejših ljudi in ne bomo dovolili, da se celotne skupine diskriminira in izključi. Vrednost tega integracijskega dela znaša skoraj eno tretjino nacionalnega dohodka v Nemčiji. Ta primer bi moral postati sprejeti pristop po vsej Evropi.
<P>
Prav tako moramo priznati prispevek ljudi nad 50 let k skupnemu napredku. Mlajši upokojenci so se trenutno znašli v težavnem položaju, ker so prenehali delati veliko prezgodaj, običajno zato, ker so bili v to prisiljeni. Potrebujemo več delovnih mest, ki so primerna za starejše ljudi. Njihove izkušnje, njihovo poglobljeno znanje in njihova pripravljenost, poskusiti nove stvari, jih postavljajo v ugoden položaj na trgu dela.
<SPEAKER ID="978" NAME="David Martin  " AFFILIATION="PSE">
v pisni obliki. - Podpiram to poročilo, ki podpira pravice delavcev v zvezi s starševskim in skrbniškim dopustom, poziva k nediskriminaciji skrbnikov in k večjemu priznanju dela, ki ga opravljajo.
<SPEAKER ID="229" NAME="Andreas Mölzer  " AFFILIATION="NI">
v pisni obliki. - (DE) Namesto določanja kvot, kar zlahka povzroči občutke nevoščljivosti in zamere, bi bilo bolj primerno za mlade ženske zagotoviti podporo pri njihovi izbiri izobraževanja in načrtovanju poklicne poti, da bi preprečili osredotočanje na ženske poklice. Če ženska izbere varnost dela v ekipi ali v družini namesto samotne, stresne vodstvene vloge, moramo to sprejeti. Enako plačilo za enako delo je nekaj, kar bi moralo že dolgo veljati. Če se tega ne izvaja, bodo zaradi finančne realnosti propadli vsi poskusi zagotavljanja očetovskega ali starševskega dopusta.
<P>
Starše samohranilce še posebno ogroža revščina in družba mora tozadevno pokazati več solidarnosti. Drug problem je, da se dela, ki ga opravljajo ženske, kot so gospodinjsko delo, vzgoja otrok ali skrb za sorodnike, pogosto ne obravnava kot pravo delo. Na tem področju moramo uvesti spremembe. Če hočemo, da se družinsko življenje nadaljuje, moramo uvesti družini prijazen delovni čas, vendar EU temu nasprotuje. Ni dovolj pozivati k solidarnosti med generacijami. To moramo prenesti v prakso. Zdi se, da je današnje poročilo korak v pravo smer, zato sem glasoval zanj.
<SPEAKER ID="230" NAME="Teresa Riera Madurell  " AFFILIATION="PSE">
v pisni obliki. - (ES) Glasovala sem za predlog resolucije, ki ga je kot alternativo poročilu gospe Záborske predložila skupina Zelenih/Evropske svobodne zveze, saj se bolje spopada z dejanskimi problemi, ki še vedno vztrajajo, v zvezi z resnično enakostjo med moškimi in ženskami, priznanjem sprememb v družinskem modelu, uskladitvijo zasebnega in poklicnega življenja in pozitivnimi ukrepi, ki smo jih socialisti vedno podpirali.
<P>
Ne moremo ohranjati stereotipov ali rešiti naših gospodarskih težav s siljenjem žensk, da ostanejo doma in skrbijo za starejše osebe in otroke, kot navaja besedilo gospe Záborske, ki ženske predstavlja kot "potencialne matere", ki zanosijo in rojevajo otroke, ki jih vzgajajo predvsem skupaj z očeti.
<P>
S svojim glasom bi rada predala jasno poročilo češkemu predsedstvu, ki namerava prav tako spodbujati podobo ženske-skrbnice, kot je pojasnilo v svojem programu za teh šest mesecev, in mnoge zaposlene ženske spodbuditi, da se odpovejo svoji poklicni poti, da bi skrbele za otroke. Zdi se mi, da češko predsedstvo ne razume pojma "enakost med ženskami in moškimi" v vsem njegovem pomenu. Upam, da nam bo v teh šestih mesecih uspelo to razložiti.
<SPEAKER ID="977" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, glasujem za poročilo gospe Záborske o solidarnosti med generacijami. Menim, da pojem "delo", kot ga trenutno navaja Evropska unija, ne zajema ustrezno vseh kategorij. Diskriminacija žensk ali moških, ki se svobodno odločijo pomagati tistim, ki ne morejo skrbeti zase, ali vzgajati prihodnje generacije, je zdaj nesodobna in zastarela.
<P>
Zato se strinjam s poročevalko, ko navaja osnovno potrebo po tem, da naredimo pojem dela trajnosten in priznamo neplačano delo, ki ga opravljajo ženske in moški v zvezi s solidarnostjo med generacijami.
<SPEAKER ID="976" NAME="Andrzej Jan Szejna  " LANGUAGE="PL">
Danes je bilo med plenarnim zasedanjem Evropskega parlamenta v Strasbourgu sprejeto poročilo o nediskriminiranju na podlagi spola in solidarnosti med generacijami.
<P>
Solidarnost med generacijami je ena izmed strukturnih in ključnih rešitev evropskega socialnega modela. Države članice so zavezane ukrepati, da bi odpravile ovire, ki ženskam onemogočajo dostop do trga dela pod enakimi pogoji kot moškim. V sodelovanju z državami članicami in socialnimi partnerji mora Evropska komisija pregledati politične strategije, namenjene usklajevanju družinskega in poklicnega življenja.
<P>
Kazalniki zaposlovanja žensk potrjujejo, da v mnogih vidikih dela med ženskami in moškimi ostajajo velike razlike, kar zadeva usklajevanje zasebnega in poklicnega življenja. V skladu s cilji lizbonske strategije so države članice zavezane najti zaposlitev za 60 % žensk, ki so delazmožne.
<P>
Komisija bi morala predstaviti svoje stališče glede nove direktive o posebnih pravicah in varstvu v zvezi z usklajevanjem družinskega in poklicnega življenja v družinah, kjer določeni člani potrebujejo oskrbo. Mislim na primer na družine z otroki, starejšimi osebami ali invalidnimi osebami.
<SPEAKER ID="975" NAME="Anna Záborská  " AFFILIATION="PPE-DE">
v pisni obliki. - (SK) Samoiniciativno poročilo govori o izboljšanju obstoječe situacije glede spoštovanja vloge žensk v solidarnosti med generacijami - skrb za otroke, starejše ljudi in vzdrževane člane v družini. Poročilo, ki sem ga predstavila, je bilo resnično revolucionarno, saj se je prvič zgodilo, da je parlamentarna pobuda pozivala k priznanju "nevidnega" prispevka žensk k finančnemu sitemu in BDP.
<P>
Poročilo je soglasno sprejel Odbor za pravice žensk. Celo skupina Zelenih ni glasovala proti njemu. Danes so ti isti poslanci Evropskega parlamenta predložili alternativno resolucijo, ne da bi pred tem predlagali kakršno koli posvetovanje. Za alternativno resolucijo je glasovalo celotno levo krilo v Evropskem parlamentu. Iz tega sem potegnila dve ugotovitvi. Prvič, levica je pokazala, da ne spoštuje dela Odbora za pravice žensk in enakost spolov, čeprav navidez priznava njegovo pomembnost. Drugič, levica je zbudila pomisleke o vprašanju enakosti in nediskriminacije med moškimi in ženskami, s čimer je ustvarila sum, da vprašanje za levico služi samo za vzbujanje medijske pozornosti.
<P>
Glasovala sem proti resoluciji. Bila je zagotovo korak v napačno smer. Čeprav vsebuje odstavke iz mojega izvornega poročila, kaže, da levica ne spoštuje dela milijonov žensk po vsej EU. Avtorji resolucije so pokazali, da so še vedno zaverovani v stare ideologije, ki so zdaj izgubile svojo vrednost. Poleg tega resolucija na še brezprimeren način napada češko predsedstvo samo zato, ker je predlagalo razpravo o barcelonskih ciljih.
<SPEAKER ID="974" NAME="Alessandro Battilocchio  " LANGUAGE="IT">
Hvala, gospod predsednik. Glasoval sem za. Zelo sem zaskrbljen, da je otroška pornografija na internetu pojav, ki se vse bolj širi, in zlasti, da vključuje vse mlajše otroke. Spolno izkoriščanje mladoletnikov in otroška pornografija sta resni kršitvi človekovih pravic.
<P>
Zato menim, da je pomembno v okviru mednarodnega sodelovanja okrepiti korake za filtriranje in ukinitev spletnih strani, ki prikazujejo otroško pornografijo, tako da so ponudniki internetnih storitev dolžni onemogočiti dostop do takšne kriminalne spletne strani.
<P>
Toda kljub dejstvu, da pravni sistemi držav članic predvidevajo kazni in dokaj visoko raven zaščite pred spolnim izkoriščanjem in zlorabo otrok ter otroško pornografijo, moramo povečati raven zaščite otrok, tudi glede na nenehen razvoj novih tehnologij, predvsem interneta, in uporabo novih oblik spletne psihološke manipulacije otrok za spolne namene s strani pedofilov.
<P>
Na kratko, razviti moramo kampanje za ozaveščanje staršev in najstnikov o nevarnostih otroške pornografije na spletu, zlasti v zvezi z nevarnostmi spolne zlorabe v klepetalnicah in na forumih.
<SPEAKER ID="232" NAME="Adam Bielan  " LANGUAGE="PL">
Glasoval sem za poročilo, o katerem razpravljamo, in želel bi čestitati gospe Angelilli, da se je spopadla s tako težko, vendar tudi pomembno temo. Otroška pornografija je naraščajoč globalni problem. Zato bi si morali nadvse prizadevati za boj proti njej na mednarodni ravni. Policijski organi različnih držav članic bi morali izmenjevati informacije in sodelovati, da bi preprečili čim več kaznivih dejanj te vrste. Prav tako bi poudaril potrebo po razvoju učinkovitih metod pomoči otrokom, ki so bili žrtve pedofilije.
<SPEAKER ID="233" NAME="Šarūnas Birutis  " AFFILIATION="ALDE">
v pisni obliki. - (LT) Po mojem mnenju bi morale vse države članice EU spolna razmerja z mladoletniki do 18 let, kjer gre za uporabo sile, prisile ali groženj, opredeliti kot kaznivo dejanje. Prav tako bi bilo treba kot kaznivo dejanje opredeliti zlorabo položaja nadrejenosti ali vpliva, tudi v okviru družine, in tudi zlorabo izrazito ranljivega položaja otroka, zlasti zaradi njegove duševne ali telesne invalidnosti.
<P>
Države EU bi morale zahtevati, da ponudniki internetnih storitev onemogočijo dostop do spletnih strani, ki prikazujejo spolne odnose z otroki, medtem ko bi morale banke in druge družbe, ki izdajajo kreditne kartice, onemogočiti plačila za spletne strani z otroško pornografijo.
<SPEAKER ID="234" NAME="Nicodim Bulzesc  " AFFILIATION="PPE-DE">
v pisni obliki. - (RO) Glasoval sem za to poročilo, ker se strinjam, da morajo države članice vse vrste spolnih zlorab otrok opredeliti kot kaznivo dejanje, vključno s spletno psihološko manipulacijo otrok za spolne namene.
<P>
Obsojenim storilcem spolnih deliktov je treba preprečiti, da bi pridobili dostop do otrok prek zaposlitev ali prostovoljnih dejavnosti, ki vključujejo redne stike z otroki. Države članice so zavezane zagotoviti, da se za prosilce za nekatera delovna mesta, ki vključujejo delo z otroki, opravi preverjanje njihove kazenske evidence, vključno z določitvijo jasnih pravil ali smernic za delodajalce glede njihovih obveznosti v zvezi s tem.
<SPEAKER ID="235" NAME="Martin Callanan  " AFFILIATION="PPE-DE">
v pisni obliki. - EU si pogosto prizadeva za skupno ukrepanje tam, kjer bi bilo stvari bolje prepustiti državam članicam. Vendar pa v tem primeru mislim, da bi s skupnim ukrepanjem resnično lahko stvari spremenili na bolje.
<P>
Prekletstvo otroške pornografije in spolne zlorabe otrok je resno udarec za našo družbo, saj uničuje življenja najranljivejših in zaščite vrednih.
<P>
Glede na naravo EU in prosti pretok ljudi je ključnega pomena, da za boj proti tem gnusnim zločinom uporabimo najrazličnejša razpoložljiva sredstva, ne glede na to, kje se zgodijo. Predvsem je pomembno, da se usklajuje in redno posodablja informacije o storilcih.
<P>
Izboljšati moramo sodelovanje s tretjimi državami, da bi bilo mogoče identificirati, ustaviti, preganjati in po potrebi izročiti državljane EU, ki potujejo iz EU, da bi storili spolne delikte proti otrokom. Globalna vloga EU nudi pomembno priložnost za spodbujanje naših vrednot v državah in regijah, kjer otrokove pravice niso tako dobro zaščitene.
<P>
Zato sem glasoval za to poročilo.
<SPEAKER ID="973" NAME="Charlotte Cederschiöld, Christofer Fjellner, Gunnar Hökmark in Anna Ibrisagic  " AFFILIATION="PPE-DE">
v pisni obliki. - (SV) Delegacija Švedskih konzervativcev v Evropskem parlamentu je danes glasovala za poročilo gospe Angelilli (Skupina združenje za Evropo narodov, Italija) o boju proti spolnemu izkoriščanju otrok in otroški pornografiji. Boj proti razširjanju otroške pornografije mora postati prednostna naloga. V zvezi s tem mora evropsko sodelovanje imeti pomemben delež v različnih vlogah. Zato smo konzervativci glasovali za poročilo.
<P>
Vendar bi hkrati radi poudarili, da ne delimo stališča poročevalke glede dveh od mnogih predlogov, ki so bili predstavljeni. Nasprotno od poročevalke nismo mnenja, da bi morali kompromitirati strogo poklicno molčečnost, ki zavezuje določene poklice, kot na primer odvetnike, duhovnike in psihologe.
<P>
Prav tako menimo, da lastnika internetne strani skorajda ne moremo imeti za odgovornega za vse razprave, ki potekajo na spletni strani, vključno v zasebnih pogovorih v zaprtih klepetalnicah. Kljub cilju je nesorazmerno od vseh lastnikov internetnih strani zahtevati, da nadzorujejo vse zasebne pogovore, ki se odvijajo tam, da bi lahko zagotovili zakonitost strani v skladu s tem predlogom. Namesto tega se moramo osredotočiti na druge, učinkovitejše metode za boj proti mrežam, ki razširjajo otroško pornografijo, in ki nimajo tako resnih posledic za integriteto običajnih internetnih uporabnikov.
<SPEAKER ID="236" NAME="Călin Cătălin Chiriţă  " AFFILIATION="PPE-DE">
v pisni obliki. - (RO) Glasoval sem za poročilo gospe Angelilli, ker menim, da mora biti varstvo otrokovih pravic prednostna naloga EU in njenih držav članic. Zakonodajo za boj proti spolnemu izkoriščanju otrok in otroški pornografiji je treba posodobiti, da bo upoštevala razvoj novih tehnologij, zlasti interneta, in uporabo nekaterih novih oblik spletne psihološke manipulacije otrok za spolne namene s strani pedofilov.
<P>
Menim,da se morajo institucije EU in držav članic osredotočiti predvsem na povečanje institucionalne usposobljenosti za boj proti tem kaznivim dejanjem.
<P>
Ker ta kazniva dejanja ne spoštujejo meja, mora EU vzpostaviti nadnacionalno mrežo za boj proti tem dejanjem. V zvezi s tem podpiram zamisel, da EUROPOL oblikuje posebno enoto, ki bo obravnavala otroško pornografijo in otroško prostitucijo in ki jo bodo sestavljali strokovnjaki, usposobljeni za obravnavo posebnih vprašanj. Ta enota mora učinkovito sodelovati s policijskimi organi držav članic in tretjih držav, ki so pristojni za zadevno področje.
<SPEAKER ID="237" NAME="Avril Doyle  " AFFILIATION="PPE-DE">
v pisni obliki. - Povsem podpiram samoiniciativno poročilo poslanke EP gospe Angelilli in priporočilo Svetu o boju proti spolnemu izkoriščanju otrok in otroški pornografiji. Prejšnjih skupnih stališč še ne izvajajo vse države članice, grožnja, ki jo velik tehnološki napredek predstavlja za varnost otrok, pa se povečuje. To poročilo bi posodobilo in okrepilo obstoječe ukrepe za boj proti tem ostudnim vedenjem in jih opredelilo kot kazniva dejanja, kazniva po zakonu. Izvajanje poročila gospe Angelilli pomeni, da se bo kot odziv na tehnološki razvoj povečala zaščita otrok pred temi dejanji zlorabe, zlasti pred zloveščo prakso "psihološke manipulacije otrok".
<P>
Drugi pomembni predlogi vključujejo čezmejno preverjanje oseb, obsojenih zaradi spolne zlorabe, da bi se preprečilo njihovo zaposlovanje v drugih državah članicah tam, kjer bi imeli neposreden stik z otroki, in povečano zaščito žrtev med preiskavami in sodnimi postopki.
<P>
Internet je pomemben del naše povezane informacijske družbe. Otroci so bolj računalniško pismeni kot kdaj koli prej, toda zaradi te povečane pismenosti in samozavesti zanje ali za manj pismene starše nevarnosti, ki jih predstavljajo brezvestne osebe, niso tako očitne. Ti predlogi, ki jih narekuje zdrav razum, so namenjeni zaščiti najranljivejših članov naše družbe.
<SPEAKER ID="238" NAME="Edite Estrela  " LANGUAGE="PT">
Glasovala sem za poročilo gospe Angelilli o boju proti spolnemu izkoriščanju otrok in otroški pornografiji, ker menim, da je ključnega pomena, da se posodobi sredstva za boj proti vsem oblikam izkoriščanja otrok, da bi v Evropski uniji zagotovili visoko raven zaščite otrok.
<P>
Zato sem podprla priporočila tega poročila, posebno predlog o opredelitvi vseh vrst spolnih zlorab otrok kot kaznivo dejanje v vseh državah članicah, povečani pazljivosti in nadzoru nad novimi oblikami psihološke manipulacije najstnikov, zlasti na internetu, in vzpostavitvi sistema za opozarjanje o izginotju otrok, da bi izboljšali sodelovanje na evropski ravni.
<SPEAKER ID="239" NAME="Bruno Gollnisch  " AFFILIATION="NI">
v pisni obliki. - (FR) Spolna zloraba otrok in otroška pornografija sta posebno gnusni kaznivi dejanji, za katera je v času interneta in spolnega turizma potrebna strožja zakonodaja, povečano sodelovanje med policijskim in pravnim sistemom in izboljšana podpora žrtvam. Poročilo gospe Angelilli je vredno naše podpore.
<P>
Toda poudariti moram, da moramo poleg razvoja tehnologije, ki perverznežem ponuja veliko več priložnosti za potešitev njihovih hrepenenj, preučiti tudi moralni propad in zmanjšanje vrednot kot nadaljnjih razlogov za velik porast tovrstnih kaznivih dejanj.
<P>
Pred približno 30 leti je v imenu tako imenovane moralne liberalizacije, nebrzdanega iskanja užitkov za vse in psevdo osebne rasti posameznika od najzgodnejših let, določena politična struja spodbujala spolne dejavnosti mladoletnikov, celo v stolpcih glasila moderne levice, v francoskem časniku Le Monde. Medtem ko je bilo ta nevreden argument, upamo, zavrnjen, njegovi avtorji še naprej pridigajo in njihove politične težnje še naprej predajajo nauke, ne da bi kadar koli priznali svojo krivdo.
<P>
Nazadnje, vedeti bi želel, zakaj je edina pravica, ki je v večini naših držav ne privoščimo otrokom, pravica do rojstva.
<SPEAKER ID="972" NAME="Pedro Guerreiro  " LANGUAGE="PT">
Kot je že omenjeno v podanem predlogu za priporočilo Evropskega parlamenta Svetu, je Konvencija Sveta Evrope o zaščiti otrok pred spolnim izkoriščanjem in spolno zlorabo (konvencija Sveta Evrope), ki jo je že podpisalo 20 držav Evropske unije, prvi mednarodni pravni instrument, v katerem so kot kazniva dejanja kategorizirane različne oblike spolnih zlorab otrok, vključno z zlorabami te vrste, ki se med drugim zagrešijo z uporabo sile, prisilo, grožnjami, celo znotraj družine.
<P>
V zvezi s tem Parlament poziva vse države članice, ki tega še niso storile, naj podpišejo, ratificirajo in izvajajo vse zadevne mednarodne konvencije, v prvi vrsti konvencijo Sveta Evrope. Med drugimi priporočili Parlament poziva države članice k izboljšanju njihove zakonodaje in sodelovanju na tem področju, da bi zagotovili, da se kazniva dejanja zoper spolno nedotakljivost otrok, mlajših od 18 let, v EU vedno štejejo kot izkoriščanje mladoletnikov, in k opredelitvi vseh vrst spolnih zlorab otrok kot kaznivo dejanje.
<P>
Ne glede na potrebne analize in suvereno odločitev vsake države glede vsakega sklepa Parlamenta se strinjamo z glavno točko resolucije, ki je namenjena zaščiti in varstvu otrokovih pravic.
<SPEAKER ID="971" NAME="Jens Holm, Erik Meijer, Esko Seppänen in Eva-Britt Svensson  " AFFILIATION="GUE/NGL">
v pisni obliki. - Spolno izkoriščanje otrok in otroška pornografija sta gnusna zločina, za njuno zaustavitev pa je potrebno mednarodno sodelovanje. Zato smo danes glasovali za poročilo gospe Angelilli. Vendar pa v poročilu obstajajo vidiki, ki jih ne podpiramo, kot je na primer vzpostavitev enotne ekstrateritorialne kazenske zakonodaje, uporabne v vsej EU, in tudi opredelitev na ravni EU, kaj se smatra kot kaznivo dejanje in oteževalna okoliščina.
<SPEAKER ID="241" NAME="Jörg Leichtfried  " LANGUAGE="DE">
Glasujem za poročilo gospe Angelilli o boju proti spolnemu izkoriščanju otrok in otroški pornografiji.
<P>
Dandanes je bolj kot kdaj koli prej pomembno, da sta otrokov razvoj in integriteta zaščitena na vsak možen način. Ker sta v večini družin oba starša zaposlena, stari starši niso na razpolago za varstvo otrok in je internet pogosto edina oblika zabave, je obseg tveganja nesporen.
<SPEAKER ID="242" NAME="Kartika Tamara Liotard  " AFFILIATION="GUE/NGL">
v pisni obliki. - Spolno izkoriščanje otrok in otroška pornografija sta gnusna zločina, za njuno ustavitev pa je potrebno mednarodno sodelovanje. Zato sem danes glasovala za poročilo gospe Angelilli. Vendar pa v poročilu obstajajo vidiki, ki jih ne podpiram, kot je na primer vzpostavitev enotne ekstrateritorialne kazenske zakonodaje, veljavne v vsej EU, in tudi opredelitev na ravni EU, kaj se smatra kot kaznivo dejanje in oteževalna okoliščina.
<SPEAKER ID="243" NAME="Nils Lundgren  " AFFILIATION="IND/DEM">
v pisni obliki. - (SV) Spolna kazniva dejanja nad otroci in otroška pornografija so med najostudnejšimi zločini, ki jih zakrivijo ljudje. To so kazniva dejanja, za katera bi morale biti predpisane stroge kazenske sankcije ali obsežna zanesljiva skrb, če je storilec duševno bolan.
<P>
Poročilo predlaga veliko konstruktivnih ukrepov za obravnavanje teh gnusnih družbenih problemov. Države članice se poziva, da ratificirajo in izvajajo vse mednarodne konvencije na tem področju, dobiti bi morale pomoč pri izboljšanju svoje zakonodaje na tem področju in vse države članice bi morale kriminalizirati zlorabo otrok za spolni turizem. To je povsem v skladu s stališčem EU kot unije vrednot. Podpiram mnogo tistega, kar vsebuje poročilo, in sem glasoval za v mnogih posameznih glasovanjih.
<P>
Vendar si poročilo prizadeva tudi za usklajevanje kazenske zakonodaje v EU in vzpostavitev sistema preprečevalnih ukrepov, ki bi se jih financiralo iz sredstev EU kljub dejstvu, da je to globalni problem, ki bi ga bilo treba urejati s konvencijami in sporazumi na ravni ZN. Težko se je znebiti občutka, da smo ponovno soočeni s primerom cinične uporabe groznega družbenega problema za spodbuditev stališča EU na račun neodvisnosti držav članic. Kazenska zakonodaja je nadvse ključen del pristojnosti suverene države. Zato sem glasoval proti poročilu kot celoti.
<SPEAKER ID="244" NAME="Adrian Manole  " AFFILIATION="PPE-DE">
v pisni obliki. - (RO) Glasoval sem za poročilo gospe Angelilli o spolnem izkoriščanju otrok, ker to zadeva enega izmed najbolj nizkotnih nečloveških dejanj, ki ga je treba kaznovati z ukrepi, ki jih sprejmejo vse države članice.
<P>
V Romuniji je glede tega vprašanja še vedno precej neznanega. Imamo malo podatkov o njegovi razsežnosti. Zato menim, da bo sprejetje tega poročila pomagalo razširiti kampanje o zagotavljanju informacij, osredotočanju pozornosti in opozarjanju glede spolne zlorabe otrok, povečati število in obseg ukrepov, namenjenih odkrivanju mladoletnikov, ki so spolno izkoriščani, vzpostaviti rehabilitacijske storitve in nato izvajanje rednih preverjanj njihove situacije ter tudi izboljšati sistem registriranja in spremljanja primerov spolne zlorabe otrok.
<P>
Poleg tega menim, da je treba mladoletnim žrtvam zagotoviti specialistične storitve v prehodnih centrih, vključno s pomočjo in rehabilitacijo v vseh državah članicah.
<SPEAKER ID="970" NAME="David Martin  " AFFILIATION="PSE">
v pisni obliki. - Podpiram to poročilo, ki preostale tri države, ki tega še niso storile, poziva k izvajanju okvirnega sklepa Sveta o boju proti spolnemu izkoriščanju otrok. Podpiram povečanje ravni zaščite otrok, zlasti na internetu in prav tako glede drugih razvijajočih se novih tehnologij.
<SPEAKER ID="246" NAME="Andreas Mölzer  " LANGUAGE="DE">
Medtem ko Evropski parlament razpravlja o boljši zaščiti otrok, se islamski svet premika v nasprotni smeri. Najvišji islamski duhovnik v Savdski Arabiji je deklice, stare 10 ali 12 let, opisal kot "godne za zakon" in zahteval pravico do izvajanja porok otrok. Zaradi islamskih priseljencev bo to vplivalo tudi na Evropo, zato se moramo pripraviti na to možnost.
<P>
Naši otroci morajo imeti najboljšo možno zaščito. Ker imajo storilci spolnih deliktov visoko stopnjo ponavljanja dejanj, moramo vzpostaviti register za vso EU z imeni morebitnih spolnih prestopnikov, pedofilov in ljudi z zadevnimi vedenjskimi problemi. Učinkoviteje se moramo spopasti z nasiljem nad otroci in zlorabo otrok ter povišati kazni za spolni stik z otroki in posedovanje otroške pornografije. Glasoval sem za poročilo gospe Angelilli, ker bo izboljšalo zaščito naših otrok.
<SPEAKER ID="247" NAME="Seán Ó Neachtain  " LANGUAGE="GA">
Informacijska tehnologija raste in se širi v Evropski uniji, saj smo zdaj v "digitalni dobi". Vsekakor obstajajo velike prednosti, povezane s to tehnologijo in ugodnostmi, ki jih prinaša z vidika delovnih mest, izobraževanja, družbenega življenja in raziskav. To pa seveda ne pomeni, da moramo prezreti nevarnosti, povezane s to tehnologijo.
<P>
Z internetom se povezuje posebno svobodo - svobodo brez fizičnih ali praktičnih meja. Ta svoboda je lahko dobra stvar, kar tudi je večino časa, vendar se jo lahko uporabi tudi za spolno izkoriščanje otrok in za otroško pornografijo.
<P>
Nič ni bolj pomembno kot zdravje, blaginja in prihodnost naših otrok. Narediti moramo vse v naši moči, da jih zaščitimo pred slabim. Zaradi tega sem bil vesel, da sem lahko podprl poročilo gospe Angelilli, in čestitam ji za vse delo v zvezi s to temo.
<SPEAKER ID="248" NAME="Dimitrios Papadimoulis  " LANGUAGE="EL">
Glasoval sem za poročilo gospe Angelilli o boju proti spolnemu izkoriščanju otrok in otroški pornografiji, ker zahteva skladnost, kar bi moralo biti samoumevno, vseh držav članic z veljavno mednarodno zakonodajo in pregled okvirnega sklepa Sveta, da bi povečali zaščito otrok na evropski ravni.
<P>
Statistike Združenih narodov so dramatične. Velika večina žrtev trgovine z ljudmi za namene spolnega izkoriščanja je otrok in najstnikov. Potrebno je mednarodno sodelovanje v celovitem boju proti tem zločinom in države članice bi morale zagotoviti, da se njihove storilce privede pred sodišče.
<SPEAKER ID="249" NAME="Maria Petre  " AFFILIATION="PPE-DE">
v pisni obliki. - (RO) Glasovala sem za poročilo gospe Angelilli, ker potrebujemo HITRO, UČINKOVITO ukrepanje za boj proti vzrokom in predvsem vsem učinkom spolnega izkoriščanja otrok in otroške pornografije.
<P>
Naši otroci so vse bolj prepuščeni sami sebi, ker smo mi vse bolj zaposleni. Tako postanejo žrtve nevarnih skušnjav. Zaveze EU, ki jih je izrazil komisar Barrot, nam zagotavljajo, da bomo od marca dalje imeli odličen pravni okvir.
<SPEAKER ID="250" NAME="Lydie Polfer  " AFFILIATION="ALDE">
v pisni obliki. - (FR) Glasovala sem za to poročilo, ki je namenjeno prilagoditvi in krepitvi okvirnega sklepa iz leta 2004 in katerega cilj je zaščita otrok pred spolnim izkoriščanjem in nasiljem. Predvsem glede na razvoj tehnologij (zlasti interneta) se je pokazalo, da je treba dvigniti prag zaščite v okvirnem sklepu. Nagovarjanje otrok za spolne namene bi bilo treba imeti za kaznivo dejanje. Okrepiti bi bilo treba sodelovanje med državami članicami v smislu izmenjave informacij o kazenskih evidencah, povezanih s obsodbami zaradi spolne zlorabe, da bi lahko osebam, obsojenim zaradi takšnih kaznivih dejanj, preprečili zaposlitev, ki vključuje reden stik z otroki. Prav tako je treba izboljšati zaščito žrtev.
<SPEAKER ID="251" NAME="Nicolae Vlad Popa  " AFFILIATION="PPE-DE">
v pisni obliki. - (RO) Glasoval sem za samoiniciativno poročilo gospe Angelilli, ki se je spopadlo z vprašanjem boja proti spolnemu izkoriščanju otrok in otroški pornografiji ter poudarilo preprečevalne ukrepe, ki jih morajo preučiti države članice, ko oblikujejo osnutek svojega zakonodajnega okvira za boj proti spolnemu izkoriščanju otrok in otroški pornografiji.
<P>
Poročilo je prav tako sprožilo alarm glede slabe uporabe obstoječega okvirnega sklepa in zadevnih mednarodnih instrumentov, predvsem Konvencije Sveta Evrope o zaščiti otrok pred spolnim izkoriščanjem in spolno zlorabo, katere stranka je Romunija od leta 2007, ob sočasnem pozivanju k vključitvi novih spolnih deliktov. Države članice morajo žrtve spolnega izkoriščanja spodbuditi, da stopijo v stik s policijo in zadevnimi sodišči, pristojnimi v kazenskih in civilnih zadevah. Prav tako morajo pozvati k odgovornosti in obvestiti pravne zastopnike mladoletnikov in osebje, ki ima neposreden stik z mladoletniki, o nevarnostih v zvezi s spletno psihološko manipulacijo otrok.
<P>
Vse te nevarnosti je mogoče omejiti z vzpostavitvijo nacionalnih nadzornih organov in sodelovanjem s ponudniki internetnih storitev, da onemogočijo dostop do spletnih strani z otroško pornografijo ali gradivom.
<SPEAKER ID="969" NAME="Luca Romagnoli" AFFILIATION="NI">
v pisni obliki. - (IT) gospod predsednik, gospe in gospodje, glasujem za poročilo gospe Angelilli o boju proti spolnemu izkoriščanju otrok in otroški pornografiji. Vendar pa obsojanje takšnih praks dejansko ni dovolj za izkoreninjenje te izredno hude kršitve človekovih pravic.
<P>
Zaskrbljujoče je, da vse države članice ne izpolnjujejo predpisov Okvirnega sklepa Sveta 2004/68/PNZ z dne 22. decembra 2003. Ta sklep med drugim treba posodobiti, da bi povečali raven zaščite otrok tudi glede na nenehen razvoj novih tehnologij, zlasti interneta, in uporabo novih oblik spletne psihološke manipulacije otrok s strani pedofilov.
<P>
Povsem se strinjam s poročevalko, ki nam je podala natančno in konstruktivno poročilo, ki odraža odlično strokovno poznavanje tega vprašanja.
<SPEAKER ID="252" NAME="Daciana Octavia Sârbu  " AFFILIATION="PSE">
v pisni obliki. - (RO) Otroška pornografija je občutljiva tema, ki bi morala vedno biti v središču pozornosti evropskih in nacionalnih organov oblasti. Države članice Evropske unije bi morale strogo kaznovati kakršno koli vrsto zlorabe otrok in kakršno koli spletno psihološko manipulacijo otrok.
<P>
Pozdravljam odločitev Evropskega parlamenta, da države članice pozove k trdni zavezi za boj proti spolni zlorabi otrok, predvsem ob upoštevanju, kako ranljivi so otroci, ki uporabljajo klepetalnice in spletne forume.
<P>
Glede na to je učinkovito sodelovanje med nacionalnimi organi in ponudniki internetnih storitev ključnega pomena, ne samo za omejitev dostopa otrok do pornografskih spletnih strani, ampak tudi za onemogočanje dostopa otrok do spletnih strani, ki oglašujejo možnost storitve spolnih kaznivih dejanj. Obstajajo tudi priporočila za vzpostavitev nacionalnih shem za zagotavljanje psihološke rehabilitacije za storilce spolnih deliktov in žrtve spolne zlorabe.
<P>
Rada bi poudarila, da mora vsaka država članica samostojno voditi register storilcev spolnih deliktov in takšnim storilcem preprečiti zaposlitev v sektorjih, ki vključujejo delo z otroki.
<SPEAKER ID="254" NAME="Bart Staes  " AFFILIATION="Verts/ALE">
v pisni obliki. - (DE) Glasoval sem za poročilo o boju proti spolnemu izkoriščanju otrok in otroški pornografiji. Nesporno je, da bi moralo biti mogoče spletno psihološko manipulacijo (navezovanje stikov z otroki za spolne namene) in pedofilske klepetalnice kaznovati. Poleg tega bi morali spolna kazniva dejanja, ki vključujejo otroke, soditi v ekstrateritorialno kazensko zakonodajo. Evropska unija bi prav tako morala biti sposobna uporabiti splošni proračun za financiranje programov posredovanja EU za preprečevanje ponavljanja kaznivih dejanj storilcev spolnih deliktov. Prav tako podpiram predlog, v katerem bo Komisija skupaj z glavnimi družbami, ki izdajajo kreditne kartice, preučila tehnično področje za onemogočanje ali ukinitev internetnih plačilnih sistemov za spletne strani, na katerih se prodaja otroška pornografija.
<P>
Nazadnje, pozivam sedem držav članic EU, ki še niso podpisale Konvencije Sveta Evrope o zaščiti otrok pred spolnim izkoriščanjem in spolno zlorabo, da to storijo. To velja tudi za osem držav članic, ki še niso ratificirale Izbirnega protokola iz leta 2000 h Konvenciji ZN o otrokovih pravicah glede prodaje otrok, otroške prostitucije in otroške pornografije
<SPEAKER ID="256" NAME="Georgios Toussas  " AFFILIATION="GUE/NGL">
v pisni obliki. - (EL) Politične sile, ki podpirajo imperialistično barbarstvo, vojno, plenjenje bogastvo ustvarjajočih virov in izkoriščanje ljudi, so skupno odgovorne za vsakodnevne zločine, ki se zagrešijo nad milijoni otrok po svetu. Odgovorne so za milijone otrok, ki so lačni, podhranjeni, prisiljeni delati in živijo pod pragom revščine v državah "civiliziranega Zahoda", za milijone otrok, ki so žrtve spolnega izkoriščanja, in za cvetočo industrijo otroške pornografije, ki ima samo od interneta več kot 3 milijarde EUR prometa in dobička.
<P>
Kazenski ukrepi, predlagani v poročilu, ne bodo mogli zaščititi otrok, ker ne morejo in ne bodo obravnavali glavnega vzroka, zaradi katerega se brezprimerno povečujeta korupcija in izprijenost: dobiček in globoko pokvarjen izkoriščevalski kapitalistični sistem. Prav tako niso učinkovit prispevek k zaščiti otrok ukrepi, kot so odprava načela non bis in idem, nadzor komunikacij in samovoljno posredovanje organov pregona na internetu. Nasprotno, izkušnje so pokazale, da je tam, kjer so bili sprejeti takšni ukrepi, običajno z izjemami v imenu boja proti kaznivim dejanjem, ki se skladajo s splošnim protestom in odporom, cilj ta, da se prebivalstvo sprijazni z njimi, tako da se jih lahko kasneje uporabi za omejevanje osebnih pravic in demokratičnih svoboščin.
<SPEAKER ID="968" NAME="Lars Wohlin  " AFFILIATION="PPE-DE">
v pisni obliki. - (SV) Glasoval sem proti poročilu o usklajevanju kazenske zakonodaje EU v povezavi s spolnimi delikti zoper otroke. Sem za tesno sodelovanje z EU v boju proti spolnemu izkoriščanju otrok in otroški pornografiji, vendar menim, da mora biti kazenska zakonodaja nacionalna zadeva.
<SPEAKER ID="967" NAME="Anna Záborská  " AFFILIATION="PPE-DE">
v pisni obliki. - (SK) Zaščita otrok in mladine pred spolno zlorabo je pomembno vprašanje in resnično problem našega časa.
<P>
Vedno sem bila za prednostne pravice staršev pri vzgoji otrok, toda v tem primeru mora tudi država zaščititi otroke in najstnike. Ta zaščita ne velja samo za internet. Velja tudi za medijsko oglaševanje, ki bi moralo biti dostojno in upoštevati moralne vrednote in ne bi smelo napadati pravice mladih ljudi do nedolžnosti.
<P>
Starši imajo posebno vlogo pri zaščiti svojih otrok pred spolno zlorabo. Splošna deklaracija o človekovih pravicah v členu 26(3) jasno navaja: "Starši imajo prednostno pravico pri izbiri vrste izobraževanja svojih otrok". Izobraževanje s strani staršev vključuje izobraževanje o odgovorni uporabi medijev. Vendar pa starši ne morejo nenehno izvajati svoje izobraževalne vloge, če nimajo ustreznega časa, ki ga posvetijo svoji družini in svojim otrokom. Država bi morala staršem omogočiti ta prosti čas. Internet ne more nikoli nadomestiti časa, porabljenega za pogovor med starši in otroci. Računalniška igrica ne more nadomestiti pogovora z babico. Igralna palica ni enakovredna eni uri, ki jo otrok prebije z dedkom v garaži.
<P>
Naravna družina je prostor za zaščito otrok, starši pa so njihovi prvi zaščitniki. Zaradi tega sem začela projekt na Slovaškem, namenjen predvsem staršem: "Ali veste, kje je zdaj vaš otrok?"
<SPEAKER ID="257" NAME="Marian Zlotea  " AFFILIATION="PPE-DE">
v pisni obliki. - (RO) V civilizirani družbi moramo varnosti naših otrok dati prednost pred vsem drugim. Spolno izkoriščanje je kršitev otrokove pravice do skrbi in varstva. Spolno izkoriščanje pusti otrokom psihične in včasih celo telesne brazgotine, s čimer zmanjšajo njihovo upanje na dostojanstveno življenje.
<P>
Rad bi podprl zamisel poročevalke gospe Angelilli, da je treba posodobiti okvirni sklep, ki je v veljavi od leta 2004. Pozdravljamo odločitev, pri čemer pa je treba ta postopek posodobitve izvesti, da bi povečali raven zaščite otrok, še zlasti glede na nove nevarnosti, ki jih predstavljajo internet in drugi novi komunikacijski sistemi. Države članice morajo zagotoviti, da bo zakonodaja spremenjena, da se lahko onemogoči dostop do spletnih strani s kaznivo vsebino.
<P>
Spodbujati moramo sodelovanje med državami članicami, da bi naredili konec tej vrsti kaznivih dejanj in se aktivno spopadli z otroško pornografijo in drugimi oblikami komercialnega spolnega izkoriščanja otrok. Potrebujemo celovito svetovno strategijo, skupaj s sodelovanjem diplomacije in uprave, da bi zagotovili, da se to zakonodajo izvršuje v korist otrok. Žrtvam zlorabe moramo ponuditi zaščito. Prav tako moramo narediti konec spolnemu turizmu.
