<CHAPTER ID="008">
Obrazložitev glasovanja
<SPEAKER ID="138" NAME="Bernd Posselt" AFFILIATION="PPE">
(DE) Gospod predsednik, zelo vas spoštujem in vaše predsedovanje je bilo med tem glasovanjem izredno dobro. Rad pa bi vse podpredsednike prosil, naj nehajo vsem želeti lep konec tedna na glasovanjih, ki potekajo sredi četrtkovega dneva. Danes popoldan imamo nujne razprave in glasovanja. To so popolnoma veljavna glasovanja, čeprav bo mnogo ljudi že odšlo. Rad bi vas prosil, da nam ne zaželite lepega konca tedna do konca zasedanja - z drugimi besedami danes popoldan ob 17.00.
<SPEAKER ID="139" NAME="Predsednik">
Vsem sem zaželel vesel konec tedna, ker je to moja zadnja priložnost. Moj namen ni bil namigovati, da ni treba opraviti nobenega dela - tudi konec tedna, naj dodam.
<P>
Ustne obrazložitve glasovanja
<SPEAKER ID="142" NAME="Miroslav Mikolášik" AFFILIATION="PPE">
(SK) Menim, da je izredno obžalovanja vredno, da delo zagovornikov človekovih pravic restriktivni zakoni in upravne ovire namenoma omejujejo v mnogih državah, ali pa jih celo popolnoma ustavijo samovoljne aretacije, zaporne kazni, preganjanje in ustrahovanje.
<P>
Ob upoštevanju dejstva, da Evropska unija ravna kot globalna zagovornica človekovih pravic, bi se rad pridružil pozivu, naj Komisija začne v celoti izkoriščati nove pristojnosti, ki jih je pridobila s sprejetjem Lizbonske pogodbe za namene izpolnjevanja odnosov EU glede človekovih pravic, in naj sistematično vnaša klavzule o človekovih pravicah v vse sporazume o partnerstvih in trgovinske sporazume med EU in tretjimi državami. Popolnoma se strinjam s preprečevalnim pristopom, kot je ocena tretjih držav, ki vstopajo v trgovinske odnose z EU, s perspektive človekovih pravic, in po mojem mnenju bi bilo prav tako koristno vključiti trgovski sektor.
<SPEAKER ID="143" NAME="Filip Kaczmarek" AFFILIATION="PPE">
(PL) Gospa Hautala je pripravila zelo dober osnutek poročila in za to se ji zahvaljujem. Če se bodo predlogi, ki izhajajo iz tega poročila, uveljavili, se bo zaščita zagovornikov človekovih pravic s strani Evropske unije znatno okrepila. To je pomemben in upravičen cilj in zato sem glasoval za sprejetje tega poročila. Imamo priložnost rešiti življenja mnogih zagovornikov človekovih pravic po svetu. Zato storimo vse, kar lahko, da jim ne bo treba umirati zaradi zagovarjanja vsesplošnih vrednot, ki si jih prizadevamo spodbujati.
<SPEAKER ID="145" NAME="Hannu Takkula" AFFILIATION="ALDE">
(FI) Gospod predsednik, najprej bi se rad zahvalil poročevalki, gospe Pack, za njeno poročilo o zastopnikih igralcev. To je odličen začetek, če govorimo o zastopnikih. Glasoval sem za poročilo.
<P>
Povsod po Evropi moramo zagotoviti, da zastopniki igralcev ravnajo v skladu z določenimi etičnimi pravili. Žal sedaj v mnogih pogledih takšnega etičnega kodeksa ni.
<P>
To je zelo pomembno, ker je eden največjih problemov, s katerimi se srečujemo danes, trgovina z ljudmi. Do določene mere in v nekaterih obžalovanja vrednih primerih se pojavljajo znaki, da nogometni in drugi športni klubi uporabljajo takšno orodje. Zato bi radi zagotovili, da je šport v tem pogledu popolnoma čist.
<P>
Menim, da je to poročilo zelo dobrodošlo. Verjamem, da lahko skupaj z UEFO in FIFO ustvarimo kodeks prakse, ki se bo izvajal in upošteval za zagotavljanje visokih etičnih standardov v športu in trgovini za igralce pa tudi v delo agencij.
<SPEAKER ID="147" NAME="Cristian Dan Preda" AFFILIATION="PPE">
(RO) Glede dveh predlogov sprememb sem glasoval drugače od svoje skupine: predloga sprememb 1 in 2, ki ju je vložila skupina Zelenih/Evropske svobodne zveze kot del našega skupnega predloga resolucije. Ta dva predloga sprememb sem podprl, ker menim, da je na podlagi analize rezultata vrha izredno pomembno, da v celoti premislimo o razmerah na področju človekovih pravic v Rusiji.
<P>
Mislim, da nas kruta zadušitev demonstracij, ki so bile organizirane v znak vrhovnega srečanja, žal spominja, da je spoštovanje svobode zbiranja v Rusiji daleč od realnosti. Mislim, da moramo organe Ruske federacije spomniti, da morajo spoštovati to temeljno politično pravico. Po mojem mnenju prav tako ne moremo zapreti oči, ko gre za kršenje pravice do poštenega sojenja. Poudariti moramo potrebo po sodnih postopkih, kjer ni nikakršnega političnega vpliva.
<SPEAKER ID="148" NAME="Tunne Kelam" AFFILIATION="PPE">
Gospod predsednik, rad bi izrazil podobno mnenje. Glede resolucije o Rusiji sem glasoval za predloge sprememb od 1 do 4.
<P>
Rečeno je bilo, da ni stvar vrhovnega srečanja med EU in Rusijo, da obravnavata vse programe v zvezi s človekovimi pravicami, a ti so povezani, zlasti, ko upoštevamo dejstvo, da so bile v 40 ruskih mestih 31. maja demonstracije - torej, ravno pred začetkom vrha -, kjer so ljudje zahtevali svobodo zbiranja. To moramo omeniti.
<P>
Prav tako podpiram omembo smrti Sergeja Magnitskega in potrebo, da se pojasni vzroke te smrti, ter predlog spremembe 3, v katerem so omenjene široko razširjena nekaznovanost za nasilje proti zagovornikom človekovih pravic in podobne zadeve.
<SPEAKER ID="149" NAME="Jacek Protasiewicz" AFFILIATION="PPE">
(PL) Tudi jaz bi rad čestital gospe Hautala in njenim kolegom iz skupine Zelenih/Evropske svobodne zveze, ki so predložili spremembe, povezane z razmerami na področju človekovih pravic in položajem zagovornikov človekovih pravic v Rusiji.
<P>
Čeprav o teh vprašanjih nismo razpravljali na vrhu, mislim, da bomo imeli zaradi glasov moje skupine in mojega glasu v korist predloga spremembe 3 gospe Hautala resolucijo, ki v celoti izraža naša stališča o tem, kaj se dogaja v sami Rusiji in tudi v odnosih med Evropsko unijo in Rusijo. Vprašanja spoštovanja osnovnih in temeljnih pravic, pravice do zbiranja in pravice državljanov, da izrazijo svoja stališča, bi morala ostati ključna vprašanja v naših zunanjih odnosih, vključno tudi z našimi odnosi z Rusko federacijo.
<SPEAKER ID="151" NAME="Joe Higgins" AFFILIATION="GUE/NGL">
- (GA) Gospod predsednik, vzdržal sem se glasovanja o izraelskem napadu na konvoj pomoči za Gazo, ker resolucija ne obsoja dovolj močno kampanje nasilja, ki jo izraelska vojska izvaja proti prebivalcem Palestine in Gaze in na Zahodnem bregu.
<P>
Nad umori devetih zagovornikov človekovih pravic so se zgražali ljudje povsod po svetu. Šlo je za piratstvo v mednarodnih vodah. Zavrnitve neodvisne preiskave s strani Izraela ne smemo sprejeti; vlado Združenih držav - pod predsednikom Obamo - je treba prav tako obsoditi, ker ni javno obtožila pokola. Združenim narodom ne moremo zaupati, da se bodo odzvali na probleme Bližnjega vzhoda.
<P>
Po vsem svetu smo bili priča mednarodnim demonstracijam proti napadu. Pomembno je omeniti, da je bila v Tel Avivu velika parada, kjer so sodelovali Palestinci in tudi Izraelci. V resnici pa je mogoče v okviru obsežnih gibanj delavcev in revnih ljudi v Palestini - pa tudi v Izraelu - najti rešitev za vprašanje Bližnjega vzhoda in ustvariti novo demokratično, socialistično družbo na Bližnjem vzhodu kot celoti.
<SPEAKER ID="152" NAME="Cristian Dan Preda" AFFILIATION="PPE">
(RO) Glasoval sem za predlog resolucije o razmerah v Gazi. Vendar pa imam občutek, da besedilo ni popolnoma zadovoljivo. Vsekakor je pomembno, da Parlament poskrbi, da se sliši njegov glas v zvezi z dogodki, ki so se zgodili 31. maja. Očitno je potrebna preiskava z verodostojno mednarodno udeležbo, da bi osvetlili dogodke, ki so se takrat zgodili.
<P>
Prav tako je pomembno, da Parlament pokaže, da ga zanimajo humanitarne razmere v Gazi, pri tem pa mora upoštevati tudi upravičene skrbi Izraela glede njegove varnosti. Vendar pa mislim, da je paradoksno, da zahtevamo preiskavo in hkrati opisujemo tudi dogodke, ki so se zgodili, kot kršitev mednarodnega prava, kot v točki 2. Prav tako me moti to, da govorimo o "skupinskem kaznovanju", ki je izraz, ki se uporablja v uvodni izjavi C.
<P>
Če želi Evropska unija igrati vlogo na Bližnjem vzhodu, jo je treba obravnavati kot nepristransko posrednico. Po mojem mnenju s takimi izjavami ne bomo dosegli napredka pri iskanju miru.
<SPEAKER ID="153" NAME="Tunne Kelam" AFFILIATION="PPE">
Gospod predsednik, podprl sem resolucijo Gazi. Vendar pa menim, da čustveno ni najbolje uravnovešena. Medtem ko pozivamo k nepristranski mednarodni preiskavi incidenta, ne bi smeli prehitro sklepati ali ocenjevati in zato sem nasprotoval drugemu delu odstavka 2, v katerem je navedeno, da je bila to kršitev mednarodnega prava. To morajo ugotoviti preiskovalci. Prav tako nasprotujem uvodni izjavi C.
<SPEAKER ID="154" NAME="Eija-Riitta Korhola" AFFILIATION="PPE">
(FI) Gospod predsednik, strinjam se z mnenjem gospoda Kelama. Skupaj s preostalo skupino sem glasovala za to resolucijo o napadu na ladjo.
<P>
Vendar pa je treba povedati, da so bila v naši resoluciji pomembna vprašanja, ki pa so v tej resoluciji zanemarjena. Da podam en primer: skupina Evropske ljudske stranke (Krščanskih demokratov) je želela priznati pravico Izraela do obstoja znotraj njegovih mednarodno priznanih in zavarovanih meja. Ker te dokaj samoumevne izjave ni v končni resoluciji, bi želela vprašati, zakaj je tako.
<SPEAKER ID="155" NAME="Hannu Takkula" AFFILIATION="ALDE">
(FI) Gospod predsednik, glasoval sem proti tej resoluciji, ker po mojem mnenju ni nepristranska. Žal je resolucija preveč naperjena proti Izraelu in ne obravnava celotnega položaja.
<P>
Mislim, da je Evropska unija prav tako doživela neuspeh, glede na to, da bi morali državljanom Evropske unije preprečiti vkrcanje na te ladje, saj je bil namen očitno le izzivanje in vstop v zaprto območje, kjer je veljala mednarodna morska blokada. Vsi vemo, kaj to pomeni v okviru mednarodne zakonodaje o pomorskih blokadah.
<P>
Ko sem spremljal različne televizijske postaje, je postalo očitno, da je bila ladja žal osredotočena le na udarec proti Izraelu in na novačenje profila Hamasa. Glede na to nikakor ne moremo stati za takšnimi dejanji, ki podpirajo terorizem, namesto tega se moramo zavzemati za demokracijo, človekove pravice in svobodo mnenja ter zagovarjati demokratično državo Izrael in njeno pravico do obstoja.
<SPEAKER ID="156" NAME="Søren Bo Søndergaard" AFFILIATION="GUE/NGL">
(DA) Gospod predsednik, ta resolucija je vsebovala upravičeno kritiko izraelskega napada, a obžalujem dejstvo, da besede niso bile spremenjene v dejanja. Predstavljajmo si za trenutek, da je v mednarodnih vodah plovilo EU napadla Kuba ali Venezuela ali Iran brez predhodne razglasitve vojne in je pobila številne ljudi - 9 ljudi je bilo ubitih, 34 pa ranjenih -, razlog za to pa bi bil poskus podpore terorizma na Kubi ali kaj podobnega. Ali bi EU ohranila privilegiran trgovinski odnos s takšno državo? Ne, seveda ne. Odzvali bi se na popolnoma drugačen način. Težava te resolucije je, da vsebuje nekatere lepe besede, a ne bo pripeljala do ukrepov. Ne ukvarja se z vprašanjem prednostnega partnerstva. Če želi Parlament obdržati svojo verodostojnost, mislim, da je pomembno, da naše besede spremljajo dejanja.
<SPEAKER ID="157" NAME="Róża Gräfin von Thun Und Hohenstein" AFFILIATION="PPE">
(PL) Gospod predsednik, v glasovanju sploh nisem sodelovala, ker besedilo vsebuje znatne napake, ki so tako resne, da mislim, da nam besedilo sploh ne bi smelo biti predloženo. Strinjam se z mnenjem kolegov iz skupine Evropske ljudske stranke (Krščanskih demokratov), pa tudi z mnenjem gospoda Takkule, da je sedaj obsodba Izraela in trditev, da je kršil mednarodno pravo, preden je kar koli dejala mednarodna komisija, ter hkrati postavljanje zahtev komisije, nesmiselno in popolnoma odstopa od resničnosti. Poleg tega, so tisti, ki so bili na konvoju in tisti, ki so prevažali blago v Gazo, v besedilu omenjeni na en način, medtem ko so organi oblasti in državljani Izraela omenjeni na drug način, kar povzroča nepotrebna in neupravičena čustva.
<SPEAKER ID="159" NAME="Alajos Mészáros" AFFILIATION="PPE">
(HU) Močno deževje zadnjega obdobja je ustvarilo katastrofalne razmere v srednji Evropi. Reke, ki so prestopile bregove, so prekrile naše ulice in domove. Mnogi ljudje so izgubili skoraj vse svoje premoženje in zato je pomembno hitro oceniti razmere in zagotoviti pomoč. Zelo sem zadovoljen, da je tudi Evropski parlament to oznanil in da se je hitro odzval in bi rad pomagal prebivalcem držav, ki so v težavah. Zato menim, da je pomembno podpreti predlog resolucije in rad bi pozval Evropsko komisijo, naj ukrepa ravno tako hitro in zagotovi ustrezno finančno podporo mojim sodržavljanom iz srednje Evrope.
<P>
Obrazložitve glasovanja
<SPEAKER ID="997" NAME="Sophie Auconie  " AFFILIATION="PPE">
v pisni obliki. - (FR) To poročilo Evropskega parlamenta na lastno pobudo nam omogoča, da ocenimo sedanje razmere ter predlagamo nadaljnje korake za prihodnost glede dela zagovornikov človekovih pravic po svetu. Kakor je poudarjeno v odstavku 7, bi moral začetek veljavnosti Lizbonske pogodbe omogočiti, da se okrepi prisotnost EU na mednarodnem prizorišču in da se poveča pomoč za zagovornike človekovih pravic: "pričakuje, da bi lahko imenovanje visoke predstavnice za zunanje zadeve in varnostno politiko, ki je hkrati podpredsednica Komisije, in ustanovitev skupne Službe za zunanje delovanje precej okrepila doslednost in učinkovitost EU na tem področju" Kakor je omenjeno v odstavku 32, imajo predstavniki Evropske unije v tujini resnično odgovornost in zato morajo izpolnjevati resnične dolžnosti: "poziva visoko predstavnico Evropske unije za zunanje zadeve in varnostno politiko ter vse komisarje, odgovorne za področje zunanjih odnosov, naj se sistematično srečujejo z zagovorniki človekovih pravic na svojih uradnih obiskih v tretjih državah". To je dobro poročilo in zato sem glasovala za to pomembno besedilo.
<SPEAKER ID="162" NAME="Vilija Blinkevičiūt " AFFILIATION="S&amp;D">
v pisni obliki. - (LT) Strinjam se s cilji, določenimi v Lizbonski pogodbi, po katerih bi morala vsaka država imenovati visoko usposobljenega politika s posebno odgovornostjo za človekove pravice in demokracijo. Strinjam se s pobudo, da se ustvari osrednja točka, ki bi bila odgovorna za zadeve, povezane z zagovorniki človekovih pravic in delom, ki ga opravljajo. Dalje, države članice EU morajo razviti celovit pristop do zagovornikov človekovih pravic, da bi povečale verodostojnost in učinkovitost politike EU med državami članicami EU. Uporabljati je treba podporne ukrepe za zavarovanje njihovih dejavnosti, pa tudi preprečevalne in zaščitne ukrepe, hkrati pa upoštevati tudi kratkoročne in dolgoročne potrebe zagovornikov človekovih pravic. Rada bi poudarila, da bodo zagovorniki človekovih pravic v tretjih državah bolje zaščiteni, če bomo poskrbeli, da bo dialog EU s tretjimi državami o političnih vprašanjih in vprašanjih človekovih pravic učinkovitejši. Prav tako je zelo pomembno, da družba pozna vlogo zagovornika in jo podpira, ker priznanje in vidnost njihovega dela lahko izboljšata tudi zaščito v težkih okoliščinah, saj se hudodelci lahko vzdržijo svojih dejanj, če se zlorabe ne bodo dogajale neopaženo.
<SPEAKER ID="996" NAME="Maria da Graça Carvalho  " AFFILIATION="PPE">
v pisni obliki. - (PT) Zagovorniki človekovih pravic so se zaobljubili, da bodo izvajali eno ali drugo pravico, določeno v Splošni deklaraciji o človekovih pravicah iz leta 1948 in drugih mednarodnih sporazumih, povezanih s človekovimi pravicami. Z drugimi besedami, njihovo delo je namenjeno varstvu civilnih in političnih pravic, pa tudi spodbujanju, varstvu in izvajanju gospodarskih, socialnih in kulturnih pravic.
<P>
Deklaracija nas spominja, da morajo predvsem države ustvariti ugodno okolje za zagovornike človekovih pravic, ter omogočiti ljudem, skupinam in združenjem, da razvijejo politične dejavnosti z namenom spodbujanja in varstva človekovih pravic brez omejitev razen tistih, ki so odobrene v okviru Evropske konvencije o človekovih pravicah.
<P>
Le celosten pristop do zagovornikov človekovih pravic lahko prispeva k večji učinkovitosti in verodostojnosti politike Evropske unije. Ta pristop mora posledično vsebovati načine preprečevanja in varstva, ki jim omogočajo hitro ukrepanje. Dolgoročne in kratkoročne potrebe zagovornikov človekovih pravic je treba ustrezno upoštevati.
<SPEAKER ID="995" NAME="Proinsias De Rossa  " AFFILIATION="S&amp;D">
v pisni obliki. - Pozdravljam to poročilo o politikah EU v korist zagovornikom človekovih pravic, ki igrajo neprecenljivo vlogo pri napredovanju temeljnih pravic, demokracije in pravne države. Lizbonska pogodba postavlja varstvo človekovih pravic v jedro zunanjih ukrepov EU. Struktura Službe za zunanje ukrepe bi zato morala odražati to načelo in vsaka delegacija EU v tretjo državo mora vključevati poslanika za človekove pravice, da lahko sistematično ohrani stik z neodvisno civilno družbo. Če želimo, da ostane podpora EU za človekove pravice učinkovita in verodostojna, mora biti varstvo zagovornikov človekovih pravic prisotno na vseh ravneh in v vseh instrumentih zunanje politike EU. Smernice EU o zagovornikih človekovih pravic morajo biti občutljive na zlasti ranljive skupine, kot so zagovorniki pravic žensk, novinarji, zagovorniki gospodarskih in socialnih pravic in tisti, ki zagovarjajo pravice manjšin in avtohtonega prebivalstva. V svojem dialogu s tretjimi državami mora EU storiti največ, kar lahko, da zagotovi, da bodo njihovi nacionalni zakoni zagotovili pravice, določene v Deklaraciji ZN o zagovornikih človekovih pravic, ne le svobodo združevanja, izražanja in zbiranja, ampak tudi pravico do preglednega prejemanja domačega in tujega financiranja.
<SPEAKER ID="163" NAME="Edite Estrela  " AFFILIATION="S&amp;D">
v pisni obliki. - (PT) Za to poročilo sem glasovala, ker predstavlja verodostojne ukrepe, ki bi lahko prispevali k večji zaščiti zagovornikov človekovih pravic. Poudarila bi pomembnost predlogov, ki zagovarjajo uporabo vidika spola pri pristopanju k vprašanju zagovornikov človekovih pravic. Žal se zagovorniki pravic žensk še naprej srečujejo s posebnimi nevarnostmi.
<SPEAKER ID="164" NAME="Diogo Feio  " AFFILIATION="PPE">
v pisni obliki. - (PT) Zagovorniki človekovih pravic so še zlasti izpostavljeni in ranljivi za represivna dejanja režimov, ki jih poskušajo spremeniti in javno obtožiti. Žal obstajajo številne žalostne novice, v katerih se poroča o umorih, pohabljenju in mučenju ljudi, katerih edini zločin je bil, da so dali svoja življenja, svojo odločenost in predanost za demokracijo in svobodo.
<P>
Evropska unija je poskrbela, da je postalo zagovarjanje človekovih pravic eden od stebrov njene zunanje politike in zato mora biti stalno v prvi vrsti obrambe tistih, ki se na tem področju velikodušno borijo za svobodnejše, bolj poštene in varnejše družbe. Glede te teme bi spomnila na primer tistih, ki jim je Evropski parlament podelil nagrado Saharova in so še danes prikrajšani za temeljne svoboščine, kot so pravica do potovanja, svobodnega izražanja ali celo življenja na svobodi. Evropejci morajo poleg tega, da morajo priznati pomembnost vrednot, pravic in svoboščin, ki jih imajo, prav tako poskušati odločilno prispevati k omogočanju tistim, ki poskušajo družbe, v katerih so dejavni, pripraviti do tega, da sprejmejo te iste standarde, da bodo to lahko storili čim varneje.
<SPEAKER ID="994" NAME="José Manuel Fernandes  " AFFILIATION="PPE">
v pisni obliki. - (PT) Pozdravljam sprejetje tega poročila, ki pomeni jamstvo za poziv Evropske unije in njenih držav članic, naj zaščitijo in podprejo zagovornike človekovih pravic, ki igrajo temeljno vlogo pri varstvu in spodbujanju temeljnih človekovih pravic, s čimer pogosto ogrožajo svoja življenja. EU mora trdno podpreti zagovarjanje temeljnih pravic, spodbujanje človekovih pravic, pravno državo in demokracijo. Ugotavljam, da Lizbonska pogodba, namreč člena 3 in 21, postavlja spodbujanje in varstvo človekovih pravic v središče zunanjih ukrepov Unije. Zato menim, da bi se moralo spodbujanje človekovih pravic kot temeljne in stvarne vrednote zunanje politike Unije ustrezno odražati v Evropski službi za zunanjepolitično delovanje. Spodbujanje, varstvo in varnost zagovornikov človekovih pravic je treba smatrati za prednostno nalogo v odnosih Evropske unije s tretjimi državami. Prav tako bi izpostavil pomembnost svobode izražanja in vlogo medijev socialnega sporočanja kot orodij za ukrepanje pri zagovarjanju človekovih pravic.
<SPEAKER ID="993" NAME="Sylvie Guillaume  " AFFILIATION="S&amp;D">
v pisni obliki. - (FR) Menim, da spodbujanje zaščite zagovornikov človekovih pravic nujno potrebna naloga, ki jo mora Evropska unija izpolnjevati in zato pozdravljam sprejetje tega poročila. Delo, ki ga opravljajo zagovorniki človekovih pravic, je neprecenljivo, a ni dovolj priznano ali cenjeno. Poleg tega mnogi trpijo nadlegovanje, grožnje in nasilje zatiralnih režimov ali znotraj njihove države in zato je zagotavljanje vizumov v sili po mojem mnenju nujen ukrep za zaščito teh ljudi, ki so vsak dan aktivni in tvegajo svoja življenja za spodbujanje človekovih pravic po svetu. Dalje, nujno je poudariti vlogo - ki je prepogosto pozabljena -, ki jo igrajo podjetja pri zatiranju, ki jo trpijo mnogi zagovorniki človekovih pravic, ko zagotavljajo nadzorne tehnologije za te režime, in zaradi tega je to besedilo tako hvalevredno. Nazadnje, upam, da bodo gospa Ashton in vsi komisarji, neposredno ali posredno udeleženi pri teh vprašanjih, upoštevali priporočila tega besedila in se srečali z zagovorniki človekovih pravic, ko potujejo v tretje države, da bodo imeli korist od večje vidnosti.
<SPEAKER ID="992" NAME="Nuno Melo  " AFFILIATION="PPE">
v pisni obliki. - (PT) Različne državljane in nevladne organizacije, ki opravljajo delo v zvezi z zagovarjanjem človekovih pravic, je treba prav tako pogosto zavarovati pred zlorabo s strani oblasti v nekaterih državah. Po drugi strani pa je Lizbonska pogodba zelo jasna glede povečevanja osredotočenosti na človekove pravice v zunanjih ukrepih Unije. Zato je nujno razviti nove mehanizme za zaščito zagovornikov človekovih pravic, prav tako pa tudi izvajati Smernice EU glede zagovornikov človekovih pravic.
<SPEAKER ID="991" NAME="Raül Romeva i Rueda  " AFFILIATION="Verts/ALE">
v pisni obliki. - Zagovorniki človekovih pravic potrebujejo našo podporo povsod po svetu. To so pogumni ljudje, ki se pogosto postavljajo v veliko nevarnost, da bi branili pravice drugih. Sedaj si zaslužijo našo podporo. Poročilo je le začetek težkega dela. Razviti je treba politike, spremljati je treba dejavnosti in analizirati rezultate, da bi izpolnili svojo obljubo. Zelo podpiram poročilo gospe Hautale in kakor ona sem tudi jaz zelo zadovoljen, da sem priča, da je Parlament sedaj poslal visokemu predstavniku in vsem komisarjem, ki delajo na področju zunanjih odnosov, močan signal in jim pravi, naj se sistematično srečujejo z zagovorniki človekovih pravic, ko uradno potujejo v tretje države. Prav tako poudarjamo odgovornosti delegacij EU v tujini, da jih podprejo.
<SPEAKER ID="165" NAME="Joanna Senyszyn  " LANGUAGE="PL">
Potrdila sem poročilo o politikah EU v korist zagovornikom človekovih pravic.
<P>
Vsi smo odgovorni za zagovarjanje človekovih pravic. To je pogoj za članstvo v Evropski uniji. Žal pa se vse vlade držav članic tega ne zavedajo. Zato izvajanje smernic EU glede zagovornikov človekovih pravic poteka preveč počasi in ni zadosti učinkovito.
<P>
Delegacije EU v tretje države bi morale pripraviti lokalne strategije na tem področju in jih čim prej predstaviti Evropskemu parlamentu, da bi lahko uskladili skupno strategijo EU v korist zagovornikom človekovih pravic. Pozivam k spodbujanju zaščite zagovornikov človekovih pravic na vseh ravneh in v vseh vidikih in instrumentih zunanje politike Evropske unije.
<P>
Zagovorniki človekovih pravic morajo jasno čutiti, da jih podpira in varuje pravo Unije. V okviru strategije, o kateri se odločamo, bi prav tako rada poudarila potrebo, da pri izvajanju smernic EU glede zagovornikov človekovih pravic upoštevamo vprašanje spola.
<P>
Zagovornice človekovih pravic se pri opravljanju svojega dela srečujejo z večjimi težavami. Njihov spol pomeni, da so izpostavljene večjim tveganjem pri delu: dejanjem fizičnega in psihološkega nasilja, spolnih zlorab in izgona. Povečana nevarnost, s katero se srečujejo aktivisti za človekove pravice, pogosto zadeva tudi novinarje in ljudi, ki delajo v imenu pravic manjšin, zlasti verskih in jezikovnih manjšin, pa tudi tistih, ki delajo v imenu lezbijk, homoseksualcev, biseksualcev in transseksualcev.
<SPEAKER ID="166" NAME="Catherine Stihler  " AFFILIATION="S&amp;D">
v pisni obliki. - Popolnoma podpiram delo EU v zvezi s podporo in zagovarjanjem aktivistov za človekove pravice, ki jih čaka zapor ali celo smrt zaradi boja za svoboščine, ki jih mi jemljemo za samoumevne.
<SPEAKER ID="989" NAME="Sophie Auconie  " AFFILIATION="PPE">
v pisni obliki. - (FR) To je prilagoditev smernic, ki jih že imamo, da bi poenostavili postopke za objavo vrednostnih papirjev. Namen te posodobitve je zmanjšati obveznosti podjetij na popoln minimum, ne da bi pri tem ogrožali varstvo vlagateljev ali ustrezno delovanje trga z vrednostnimi papirji. Zdi se mi, da to poročilo pomaga pri doseganju takega ravnovesja, zato ga podpiram.
<SPEAKER ID="988" NAME="José Manuel Fernandes  " AFFILIATION="PPE">
v pisni obliki. - (PT) Glasoval sem za to resolucijo, saj menim, da zanesljivo prispeva h konsolidaciji pravičnega in preglednega finančnega trga in trga z vrednostnimi papirji v Evropski uniji kot rezultat ukrepov, ki izvajajo usklajevanje zahtev za zagotavljanje večje preglednosti. Rad bi izpostavil skrb, da se poskrbi za zagotavljanje različnih informacijskih metod in medijev, pa tudi evropskega usklajevanja različnih nadzornih služb, da bi izboljšali zaščito vlagateljev.
<SPEAKER ID="987" NAME="Nuno Melo  " AFFILIATION="PPE">
v pisni obliki. - (PT) Nedavno smo našli različne primere pomanjkanja preglednosti glede javnih ponudb vrednostnih papirjev. Večino časa so bili potrošniki slabo obveščeni in so slabo razumeli vrsto in kakovost vrednostnih papirjev, v katere so vlagali svoje prihranke - pogosto so bili to življenjski prihranki. Te usmerjevalne zahteve, da tisti, ki delujejo na teh trgih, pokažejo večjo preglednost informacij s tem, da uskladijo zahteve za preglednost, da v prihodnosti vlagatelji, ne glede na to, kdo so, lahko varneje in bolj obveščeno izbirajo glede tega, kje varčevati, da bi se izognili nepotrebnim izgubam pomembnih prihrankov, ki so pogosto vir dohodka družin in ostarelih.
<SPEAKER ID="986" NAME="Raül Romeva i Rueda  " AFFILIATION="Verts/ALE">
v pisni obliki. - (ES) Po mnenju poročevalca je sedanji predlog Komisije posledica obsežnega in neprekinjenega postopka dialoga in posvetovanja z vsemi ključnimi zainteresiranimi stranmi, namreč tistimi, ki so odgovorne za uredbo o vrednostnih papirjih, z udeleženci na trgu in s potrošniki. Temelji na analizi, ki jo vsebujejo poročila, ki sta jih objavila Odbor evropskih zakonodajalcev za vrednostne papirje (CESR) in Strokovna skupina za evropske trge vrednostnih papirjev (ESME). Obravnavane so bile tudi ugotovitve študije, ki sta jo izvedla Center za strategije in ocenjevanje (CSES) in odprto posvetovanje na spletu. Vendar pa naša skupina meni, da obstajajo drugi pomembni dejavniki, ki niso bili v celoti razkriti in so nas vodili k temu, da smo se vzdržali glasovanja o tem poročilu na plenarnem zasedanju.
<SPEAKER ID="985" NAME="Catherine Stihler  " AFFILIATION="S&amp;D">
v pisni obliki. - Skupina S&D pozdravlja sporazum iz prve obravnave. To bi moralo v prospekt vnesti jasnost in poročilo uskladiti z boljšo uredbo.
<SPEAKER ID="984" NAME="Luís Paulo Alves  " AFFILIATION="S&amp;D">
v pisni obliki. - (PT) Glasoval sem za ta predlog, ker menim, da je trajnost virov bistvena in da je lahko dober proces dokumentiranja pomemben prispevek k temu. V primeru modroplavutih tunov, ob upoštevanju sprememb, ugotovljenih v letih med 1974 in 2009, so nedavni dogodki, o katerih se je razpravljalo na srečanju ICCAT v Recifu, ključna točka in jih je treba vključiti v zakonodajo skupnosti. Visoka denarna vrednost takšnega ulova opravičuje strog nadzor. Vendar pa bi bilo treba njegovo zapletenost navesti v programu za dokumentacijo. Oba razloga sta pripeljala do vse večje težnje izvajalcev, da se izognejo nadzoru, in zaradi tega je postalo nujno delovati znotraj predpisov EU o nezakonitem, neprijavljenem in nereguliranem ribolovu in njihovih posledičnih ukrepov: prepovedi uvoza in obveznost zagotavljanja potrdil o ulovu. Dejavniki, kot so izčrpan stalež modroplavutih tunov, izredno visoke cene, ki se plačujejo za te ribe (ne glede na to, ali so ulovljene zakonito ali ne), ter težave pri kontroli ribiških dejavnosti in podjetij povzročajo nezadostnost sedaj veljavnih ukrepov za trajnostni ribolov. Zato pozivamo Komisijo, naj kar se da hitro pripravi osnutek ustreznega regulativnega okvira Skupnost.
<SPEAKER ID="983" NAME="Mara Bizzotto  " AFFILIATION="EFD">
v pisni obliki. - (IT) Prepričana sem, da se zagovarjanje kulturne identitete dosega z neutrudno zaščito zemlje in naravnih virov, ki jo odlikujejo ter zagotavljajo njeno edinstvenost. Zato lahko le podprem ukrepe, ki ohranjajo malo ribištvo in hkrati poskušajo zaščititi modroplavute tune, ki so izpostavljeni resni nevarnosti za izumrtje zaradi nekritičnega ribolova velikih industrij za mednarodni izvoz. Zaradi tega bom glasovala za poročilo gospoda Romeve i Ruede.
<SPEAKER ID="982" NAME="Sophie Auconie  " AFFILIATION="PPE">
v pisni obliki. - (FR) Namen te uredbe je izvajanje priporočil Mednarodne komisije za ohranitev tunov v Atlantiku (ICCAT) glede programa za dokumentacijo o ulovu za modroplavute tune, ki velja od 11. junija 2008. Ta osnutek programa o dokumentaciji določa pravila glede sledljivosti modroplavutih tunov, ki so ulovljeni, pretovorjeni, pitani, zaklani, iztovorjeni in izvoženi v EU, glede pravil o preverjanju in potrjevanju dokumentov o ulovu in modela dokumenta o ulovu modroplavutih tunov (BCD). Glasovala sem za to poročilo, ki se zdi uravnoteženo in predstavlja prvo uredbo o ribolovu, sprejeto v okviru zakonodajnega postopka, po začetku veljavnosti Lizbonske pogodbe, kar povečuje pristojnosti Evropskega parlamenta.
<SPEAKER ID="168" NAME="Lara Comi  " AFFILIATION="PPE">
v pisni obliki. - (IT) Zahvaljujem se za to priložnost, da pojasnim svoje razloge za glasovanje v prid Programu za dokumentacijo o ulovu tunov Thunnus thynnus.
<P>
Menim, da obstaja v Evropskem parlamentu splošno soglasje glede potrebe po zaščiti vrste, ki je v nevarnosti, da izumre. Biotska raznovrstnost je resnično svetovna dediščina in države članice in celotna mednarodna skupnost morajo storiti vse, kar je mogoče, da jo zavarujejo.
<P>
V tem smislu imamo prav, da obravnavamo položaj modroplavutih tunov. Če se stalež modroplavutih tunov neprestano zmanjšuje, potem mora biti naša prednostna naloga, da najdemo način za njegovo zaščito. Zato je Program za dokumentacijo o ulovu tunov Thunnus thynnus, predlagan v tem poročilu, ki je ukrep, s katerim se izvaja, kar je že odobrila Mednarodna komisija za ohranitev tunov v Atlantiku, po mojem mnenju dobra zamisel. Menim, da lahko ta novi program resnično reši problem zmanjševanja števila modroplavutih tunov, čeprav bo ustvaril nekaj težav za male evropske ribiče. To ostaja ena od kategorij zaposlovanja, ki jo je najbolj prizadela gospodarska kriza in jo je treba podpreti drugače.
<SPEAKER ID="169" NAME="Edite Estrela  " AFFILIATION="S&amp;D">
v pisni obliki. - (PT) Glasovala sem za poročilo o predlogu Uredbe Evropskega parlamenta in Sveta o uvedbi programa za dokumentacijo o ulovu tunov Thunnus thynnus, ker vključuje ukrepe, ki bodo prispevali k preprečevanju prekomernega izkoriščanja ribištva in izboljšali nadzor staležev te vrste.
<SPEAKER ID="170" NAME="Diogo Feio  " AFFILIATION="PPE">
v pisni obliki. - (PT) Portugalska ima tretjo največjo kvoto modroplavutih tunov in približno 80 portugalskih ladij je dejavnih na področju ribolova tunov, ki je tudi temeljna sestavina portugalske prehrane. Ohranitev te vrste je zato ključnega pomena za našo državo, ne le zato, ker je od nje odvisen vsakdanji kruh neštetih družin, ampak tudi zato, ker je ta riba nujna za hranjenje našega prebivalstva.
<P>
Zato, ko poročevalec spomni na možnost vključitve modroplavutih tunov v prilogo h Konvenciji o mednarodni trgovini z ogroženimi prostoživečimi živalskimi in rastlinskimi vrstami, kar bi preprečilo trgovanje z njimi, moram ponovno poudariti pomembnost zagotavljanja ustrezne zaščite za ogrožene prostoživeče vrste in hkrati ne smemo ogrožati dejavnosti, ki zagotavljajo gospodarsko in socialno uspešnost različnih skupnosti ali jih obsoditi na izginotje.
<SPEAKER ID="981" NAME="José Manuel Fernandes  " AFFILIATION="PPE">
v pisni obliki. - (PT) Pozdravljam odobritev programa za dokumentacijo ulova modroplavutih tunov, ki prepoveduje raztovarjanje, pretovarjanje, zadrževanje v kletkah, ulov, notranjo trgovino, uvoz, izvoz ali ponovni izvoz modroplavutih tunov, ki jih ne spremljajo ustrezno izpolnjeni in odobreni dokumenti o ulovu. Nova uredba določa evropski program za dokumentacijo o ulovu modroplavutih tunov, da bi podprla izvajanje ukrepov za ohranitev in upravljanje, ki jih odobrava Mednarodni odbor za ohranitev tunov v Atlantiku (ICCAT). V dokumentu so vključene določbe programa ICCAT z namenom določitve porekla vseh podvrst te vrste. Namen programa je tudi zmanjšati nezakonit ribolov modroplavutih tunov, ki ni zakonsko urejen in razglašen in je prispeval k skoraj popolnemu izginotju zadevnih populacij.
<SPEAKER ID="980" NAME="Ian Hudghton  " AFFILIATION="Verts/ALE">
v pisni obliki. - Staleži modroplavutih tunov so nevarno prekomerno izkoriščani in današnje glasovanje je treba pozdraviti kot korak v smeri do izboljšanja teh razmer. Izvajanje režima, ki uveljavlja polno sledljivost, bo dragoceno orodje pri uresničevanju trajnostnejšega ribištva.
<SPEAKER ID="171" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) Prenos ukrepov, ki jih zagovarja Mednarodna komisija za ohranitev tunov v Atlantiku glede ribolova modroplavutih tunov, pomeni pozitiven razvoj dogodkov. Vendar pa to ni dovolj. To nam ne omogoča učinkovitega boja proti nezakonitemu ribolovu in tako ne bo omogočilo nadomestitve staležev. Sedaj je treba poskrbeti za obdobje brezdelnosti. Tega pa si ni mogoče zamisliti brez priznanja prizadevanj malih ribičev in brez finančnega nadomestila za njihovo prisiljeno brezdelnost.
<SPEAKER ID="979" NAME="Nuno Melo  " AFFILIATION="PPE">
v pisni obliki. - (PT) EU mora biti zelo dejavna, zahtevna in vzorna glede položaja populacij rib. Tako je zato, ker so sedanje številke različnih vrst razburljive. Države, kot je Japonska, še naprej ne kažejo zanimanja za upad števila nekaterih populacij morskih vrst in zaradi tega je njihova ohranitev zelo težka naloga. Zato menim, da je nujno odobriti program za dokumentacijo o ulovu modroplavutih tunov, ki prepoveduje raztovarjanje, pretovarjanje, zadrževanje v kletkah, ulov, notranjo trgovino, uvoz, izvoz ali ponovni izvoz modroplavutih tunov brez ustrezno izpolnjenih in odobrenih dokumentov o ulovu. Pod vprašajem je trajnost planeta z ohranitvijo njegovih virov, živalskih in rastlinskih vrst, ki si vse zaslužijo več zakonodajne pozornosti od EU.
<SPEAKER ID="172" NAME="Willy Meyer  " LANGUAGE="ES">
Glasoval sem za to poročilo, ker pomeni korak naprej pri določanju dokumentacije, ki mora spremljati ulove modroplavutih tunov. Menim, da ti kontrolni ukrepi otežujejo nezakonit, neprijavljen in nereguliran ribolov, zato gredo v pravo smer.
<P>
Modroplavuti tuni so simbol tega, kar se dogaja v EU: tega, kaj se zgodi, če trg ni zakonsko urejen. Zgodi se namreč to, da se ne ozira na delovna mesta, okolje in vrste, kot je modroplavuti tun. Trg je nenasiten in do konca izčrpa vire. Izčrpanje ribiških virov je okoljski problem, prav tako pa tudi družbeni. Nedolžni ne smejo plačevati za grehe krivih. Pasti, ki so zelo star način ribolova, ki ni nikoli ogrožal preživetja modroplavutih tunov, ne smemo kaznovati.
<P>
Evropska unija mora resno jemati tehnična poročila o modroplavutih tunih, ki bodo nastala na naslednjem srečanju Mednarodne komisije za ohranitev tunov v Atlantiku. Poskrbeti moramo, da bomo zagotovili, da bo EU delo uskladila z okoljem, biotsko raznovrstnostjo in trajnostjo.
<SPEAKER ID="173" NAME="Andreas Mölzer  " AFFILIATION="NI">
v pisni obliki. - (DE) Nekatere ribe se že tradicionalno obravnavajo kot poslastica. Zaradi tega seveda pride do velikega povpraševanja po teh ribah, kar se nadaljuje, dokler niso ogroženi njihovi staleži. Vode EU so med tistimi, kjer je največ prekomernega ulova. Za preprečitev izumrtja določenih vrst rib na eni strani in zagotovitev, da ribiči ne izgubijo svojega vsakdanjega kruha, na drugi strani, je pomembno, da se borimo proti nezakonitemu ribolovu. V praksi je ravnanje v skladu z ribjimi kvotami pogosto neuspešno zaradi težav, povezanih s kontrolo. Upamo, da bo program za dokumentacijo o ulovu izboljšal ta položaj, in zato sem podprl to poročilo.
<SPEAKER ID="978" NAME="Maria do Céu Patrão Neves  " AFFILIATION="PPE">
v pisni obliki. - (PT) To poročilo je povezano s prenosom programa ICCAT za dokumentacijo o ulovu v zakonodajo Skupnosti.
<P>
Nekateri ukrepi, ki so predmet tega poročila, so bili sprejeti na osnovi srečanja ICCAT, ki je potekalo v Recifu:
<P>
splošna zahteva, da se tuni v kletkah izlovijo v letu ulova ali v naslednjem letu pred začetkom ribolovne sezone s plovili z zaporno plavarico (dovoljene so izjeme);
<P>
ni več dovoljena uporaba ribiških plovil v zakupu;
<P>
doda se nova priloga z natančnimi navodili o izdaji, izpolnjevanju in potrjevanju dokumentacije o ulovu tunov.
<P>
Kakovosten modroplavuti tun ima visoko trgovsko vrednost in zato so se poskušali izvajalci izogibati kontrolam ter tako pogosto niso spoštovali zakonodaje.
<P>
Namen tega poročila je storiti največ, kar je mogoče, da se prepreči nastanek takega položaja, in si zato zasluži moj glas.
<SPEAKER ID="174" NAME="Aldo Patriciello  " AFFILIATION="PPE">
v pisni obliki. - (IT) Predlog Uredbe Evropskega parlamenta in Sveta spreminja obstoječo uredbo za dokumentacijo o ulovu tunov Thunnus thynnus.
<P>
Eden glavnih razlogov, zakaj je bila sprememba predložena, je spremenljivost Mednarodne komisije za ohranitev tunov v Atlantiku (ICCAT), ki je odgovorna tudi za ribolov modroplavutih tunov v Jadranskem morju. Ta Komisija je bila ustanovljena kot organizacija za boj proti nereguliranemu ribolovu z uporabo alternativnih ukrepov. Med temi ukrepi je bilo tudi uveljavljanje trgovinskih ukrepov za države, katerih plovila so lovila ogrožene vrste, kar je v nasprotju s predpisi ICCAT.
<P>
Omenil sem dejstvo, da že obstaja program za dokumentacijo o ulovu za modroplavutega tuna, Dokument o ulovu tunov Thunnus thynnus (BCD), ki je verjetno najbolj zapleten program za dokumentacijo, kar jih obstaja za eno samo vrsto ribe. Vseeno pa se zelo strinjam s predlogom za razširitev in izboljšanje tega programa ter njegovo okrepitev z novimi podatki, kot so podatki o ulovu, informacije o izvozniku ali prodajalcu, informacije o pretovorjenju, podatki o ribogojnici, podatki o izlovu in trgovinski podatki.
<P>
Nazadnje pa sem zelo vesel, da vem, da bo takšna pobuda, če bo sprejeta, v skladu z zelo propagirano željo Evropske unije, da odpravi nezakonit, neprijavljen in nereguliran ribolov.
<SPEAKER ID="175" NAME="Frédérique Ries  " AFFILIATION="ALDE">
v pisni obliki. - (FR) Saga modroplavutega tuna se nadaljuje. Lahko dodam, da ravno tako, ker so kljub trdnemu stališču, ki ga je zavzelo 27 držav članic Evropske unije in Združenih držav, - ki so za prepoved trgovanja s to vrsto - poziv za prepoved marca blokirali Japonska, država, ki potroši več kot 80 % tunov, in njeni zavezniki. Vseeno pa dejstva govorijo zase: 70 % svetovnega ribištva je v nevarnosti, da izgine; dobesedno ropamo oceane. Zato je sporočilo, ki ga danes pošilja Evropski parlament, pomembno: potrebujemo večjo in kakovostnejšo kontrolo. Okrepiti moramo pristojnosti Mednarodne komisije za ohranitev tunov v Atlantiku, ki zadnjih 20 let ni uspela zagotoviti trajnostnega ribolova in ohraniti staležev. Sledljivost rib od ulova do izvoza je treba prav tako izboljšati. Nazadnje pa bi morali pozdraviti pripombe, ki jih je podala komisarka Damanaki, ki je med razpravo dejala, da bo Evropska komisija uporabila svojo zakonito in diplomatsko pristojnost za rešitev modroplavutega tuna. To so resni časi: staleži so se zmanjšali za več kot 85 % odkar se je začel industrijski ribolov.
<SPEAKER ID="977" NAME="Raül Romeva i Rueda  " AFFILIATION="Verts/ALE">
v pisni obliki. - Zelo vesel sem, da je EP podprl moj predlog poročila o tako pomembnem vprašanju. Nov dokument o ulovu modroplavutega tuna je dobrodošel in dragocen dodatek k sistemu, ki se počasi sprejema za ureditev ribolova modroplavutega tuna, a sam po sebi ne bo rešil vrste pred propadom. Po mnogih letih prekomernega izkoriščanja, vključno z velikimi ulovi, ki jih nezakonito izvajajo flote EU in druge flote, je stalež modroplavutih tunov resno izčrpan. Komisarka Damanaki je to priznala s tem, ko je v začetku tega leta na srečanju CITES podprla prepoved mednarodne trgovine z modroplavutimi tuni, kar bi imelo učinek bistvenega zmanjšanja ulovov in njihova boljša uskladitev z znanstvenimi navodili. Če želi biti Evropska unija dosledna v svoji politiki glede modroplavutega tuna, potem se mora na naslednjem srečanju ICCAT, ki bo potekalo od 17. do 27. novembra v Parizu, ustrezno temu tudi vesti. Mnoga leta je EU uporabljala svoj znaten vpliv v ICCAT, da je dosegala kvote, ki so bile mnogo višje kot znanstvena navodila, a hkrati ni ustvarila strogega nadzora v ribištvu. Posledično so bile kvote včasih presežene.
<SPEAKER ID="176" NAME="Catherine Stihler  " AFFILIATION="S&amp;D">
v pisni obliki. - Propad staležev modroplavutega tuna bi moral pomeniti budnico za vse nas. Zaradi dejstva, da nismo uspeli hitro ukrepati, je postal položaj katastrofalen. Prekomerno izkoriščanje in prekomerne zmogljivosti flote zahtevajo nujno ukrepanje, da bi zagotovili staleže rib za ribištvo v prihodnosti.
<SPEAKER ID="177" NAME="Nuno Teixeira  " AFFILIATION="PPE">
v pisni obliki. - (PT) Ohranitev staležev modroplavutega tuna je vprašanje, ki ga je skupina Evropske ljudske stranke (Krščanskih demokratov), kateri pripadam, vedno zagovarjala glede na nevarno grožnjo, da bo ta vrsta ribe iztrebljena. Poročilo Parlamenta, katerega sprejetje danes podpiram, poskuša najti rešitev, ki pomeni ravnotežje vedno večjih okoljskih skrbi ob skorajšnjem izginotju modroplavutega tuna ter gospodarsko in socialno pomembnostjo ribiškega sektorja v Evropski uniji z vključitvijo ukrepov za ohranitev in upravljanje, ki jih je sprejela Mednarodna komisija za ohranitev tunov v Atlantiku, v zakonodajo EU.
<P>
Ti ukrepi vključujejo nov in zapleten program za dokumentacijo, ki mora spremljati serijo tunov na vseh stopnjah verige nadzora in prepovedi uporabe najetih ribiških ladij od sedaj naprej. Zaželeno je, da se ti ukrepi uporabljajo učinkovito in sorazmerno s ciljem ohranitve zadevne vrste, da ne bodo ogrozili gospodarske in socialne uspešnosti različnih obalnih skupnosti EU, predvsem tistih, ki so najbolj odvisne od ribiških dejavnosti, kakor v primeru Portugalske in najbolj oddaljenih regij Azorov in Madeire.
<SPEAKER ID="975" NAME="Sophie Auconie  " AFFILIATION="PPE">
v pisni obliki. - (FR) Čeprav sta članici Evropske unije od 1. januarja 2007, Romunija in Bolgarija še ne sodelujeta v Schengenskem informacijskem sistemu (SIS), ki krepi sodelovanje med carino, policijo in pravnimi organi Evropskih držav. Vendar pa sedaj obe državi članici, glede na to, da sta napredovali, izpolnjujeta pogoje, ki so potrebni za pridružitev temu sistemu. Zato sem glasovala za to poročilo, ki omogoča Romuniji in Bolgariji dostop do sistema SIS, kar je pomemben korak na poti do popolnega vstopa v schengensko območje in prihodnjo odpravo mejnih pregledov.
<SPEAKER ID="974" NAME="Edite Estrela  " AFFILIATION="S&amp;D">
v pisni obliki. - (PT) Glasovala sem za to poročilo, saj menim, da je ta osnutek sklepa sveta razumen način za odpravo notranjih mejnih kontrol EU za Bolgarijo in Romunijo. Po rezultatih nedavnih ocen, ki so bile izvedene v teh državah, ne moremo upravičiti nadaljnjega ohranjanja sedanjih ovir gibanja državljanov EU na njihovem lastnem ozemlju. Svet bi moral sprejeti odločitev in čim hitreje odpraviti meje, da prekine diskriminacijo, ki jo ljudje iz teh držav članic še naprej prenašajo.
<SPEAKER ID="973" NAME="Diogo Feio  " AFFILIATION="PPE">
v pisni obliki. - (PT) Strinjam se s stališčem poročevalca glede potrebe Bolgarije in Romunije, da Svet in Evropski parlament obveščata o nadaljevanju priporočil, podanih v poročilih o ocenah in nadzoru, ki jih je treba še izvesti. Le učinkovito izvajanje schengenskega pravnega reda s strani vseh strank bo omogočilo učinkovito odpravo notranjih mejnih kontrol pri teh državah članicah.
<SPEAKER ID="972" NAME="José Manuel Fernandes  " AFFILIATION="PPE">
v pisni obliki. - (PT) Ta osnutek sklepa Sveta glede uporabe določb schengenskega pravnega reda, ki zadeva Schengenski informacijski sistem v Republiki Bolgariji in Romuniji, je prvi korak do odprave notranjih mejnih kontrol EU za Bolgarijo in Romunijo. Odprava meja bo predmet posebnega sklepa Sveta na kasnejši stopnji, po novih ocenah. Podpiram stališče poročevalca in namreč stališče, da bi morali imeti Evropski parlament in zlasti člani Odbora za civilne svoboščine, pravosodje in notranje zadeve dostop do ocenjevalnih poročil in vseh drugih bistvenih informacij glede izvajanja morebitnih podanih priporočil preden podajo utemeljeno in podprto mnenje. Strinjam se s potrebo, da sta Evropski parlament pa tudi Svet obveščena o nadaljnjem ukrepanju Bolgarije in Romunije v zvezi s primanjkljaji, ki so jih prepoznali strokovnjaki med ocenjevanjem varstva podatkov. Prav tako podpiram poročevalca v zvezi s potrebo, da se ustvari enostaven, učinkovit in pregleden mehanizem ocenjevanja, ki dopolnjuje dejansko schengensko ocenjevanje in omogoča, da se schengensko območje ohrani kot območje prostega gibanja.
<SPEAKER ID="971" NAME="Elisabetta Gardini" AFFILIATION="PPE">
v pisni obliki. - (IT) V preteklosti smo se dolgo in trdo borili, da bi modroplavutega tuna vključili v prilogo I Konvencije o mednarodni trgovini z ogroženimi prostoživečimi živalskimi in rastlinskimi vrstami (CITES) in da bi preprečili ribolov in trženje tega tuna. Priporočila Mednarodne komisije za ohranitev tunov v Atlantiku so potrdila, da smo na pravi poti in da se bo z odgovornejšim upravljanjem virov mogoče boriti proti izčrpanju staležev modroplavutega tuna in hkrati zavarovati naše ribiče, na katere že močno pritiskajo težke krizne razmere.
<P>
Upravljanje virov pomeni boj proti nezakonitemu ribolovu, določanje strogega sistema za kontrolo kvot, predlaganje inovativnih ukrepov za upravljanje staležev in spremljanje trgovinskih tokov. Zaradi tega sem glasovala za ta nova pravila, ki zagotavljajo zanesljivo sledljivost vsake stopnje preskrbovalne verige z uveljavljanjem dobave popolne dokumentacije od ulova do prodaje. Če bomo izvajali preprečevanje, bomo lahko zavarovali modroplavutega tuna, ne da bi kaznovali, in to poudarjam, poštene ribiče, ki si v svojem interesu prvi želijo preprečiti izumrtje te vrste ribe.
<SPEAKER ID="970" NAME="Sylvie Guillaume  " AFFILIATION="S&amp;D">
v pisni obliki. - (FR) Glasovala sem za to poročilo o spremembi osnutka sklepa Sveta, v katerem je navedeno, da Bolgarija in Romunija izpolnjujeta merila za varstvo podatkov, ki so potrebna za pridružitev schengenskemu informacijskem sistemu (SIS). Delovna skupina za schengensko evalvacijo je potrdila, da bodo veje sistema SIS v Bolgariji in Romuniji zagotovile zadostne ravni varstva podatkov in je podala pozitivno poročilo ter tako tlakovala pot za dodatne preskuse pred koncem leta.
<SPEAKER ID="969" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) Bolgarom in Romunom ne bi želel nečesa, česar ne bi želel svojim ljudem.. Schengenski informacijski sistem ne zagotavlja potrebnih zagotovil glede varstva osebnih podatkov. Njegov pričakovani razvoj do sistema druge generacije krepi njegove varnostne pomanjkljivosti. Zaradi tega bo lahko ohranil popolnoma subjektivne podatke, kot so domneve o terorističnih nagnjenjih. Dalje, možnost, da bi bilo mogoče te podatke deliti z Združenimi državami, ni bila izključena. Zato glasujem proti temu poročilu.
<SPEAKER ID="968" NAME="Nuno Melo  " AFFILIATION="PPE">
v pisni obliki. - (PT) Nujno je, da se nove države pridružijo Schengenskemu informacijskemu sistemu, da bomo dosegli cilj Evrope brez meja. Ti dve državi sta bili predmet raznih postopkov ocenjevanja, namreč glede varstva podatkov, Schengenskega informacijskega sistema, zračnih, zemeljskih in morskih meja, delovanja policije in politike o vizumih. Čeprav bi bilo treba položaj izboljšati, je bil glede odprave notranjih mejnih kontrol z Bolgarijo in Romunijo izveden pomemben korak.
<SPEAKER ID="967" NAME="Andreas Mölzer  " AFFILIATION="NI">
v pisni obliki. - (DE) Ob sprejetju schengenskega pravnega reda s pristopom v EU leta 2007 sta se Romunija in Bolgarija podvrgli pregledu nujnih pogojev za uporabo le-tega. Nadzorni organ, delovna skupina za schengensko evalvacijo, je lahko ugotovil, da sta obe državi izpolnili pogoje za uvedbo Schengenskega informacijskega sistema (SIS) s prenosom resničnih podatkov. Povezava obeh držav s sistemom SIS je načrtovana za konec tega leta. Glasoval sem za to poročilo, saj sta Romunija in Bolgarija izpolnili določene cilje.
<SPEAKER ID="966" NAME="Georgios Papanikolaou  " LANGUAGE="EL">
Glasoval sem za poročilo o uporabi določb schengenskega pravnega reda glede Schengenskega informacijskega sistema (SIS) v Bolgariji in Romuniji, da podprem a) prošnjo Bolgarije in Romunije za udeležbo pri povečanem schengenskem sodelovanju, če seveda izpolnjujeta vse pogoje, določene v okviru schengenskega pravnega reda, in je njihova ocena uspešno izpolnjena, b) vzpostavitev enostavnega, učinkovitega in preglednega mehanizma ocenjevanja, ki bo dopolnjeval dejansko schengensko ocenjevanje in omogočil, da se schengensko območje ohrani kot območje prostega gibanja, c) precejšnje sodelovanje Parlamenta pri vzpostavitvi novega sistema ocenjevanja.
<SPEAKER ID="965" NAME="Raül Romeva i Rueda  " AFFILIATION="Verts/ALE">
v pisni obliki. - (ES) S sprejetjem tega poročila se začne obdobje šestih mesecev, ko mora vsaka zadevna država članica Evropskemu parlamentu in Svetu pripraviti pisno poročilo glede tega, kako se namerava odzvati na priporočila, oblikovana v ocenjevalnih poročilih in v odzivu, ki jih je treba še uresničiti.
<SPEAKER ID="964" NAME="Luís Paulo Alves  " AFFILIATION="S&amp;D">
v pisni obliki. - (PT) Za to resolucijo sem glasoval, ker
<P>
menim, da je nujno, da Svet okrepi vlogo in neodvisnost Eurostata;
<P>
menim, da je pomembno, da se od Sveta in držav članic zahteva, pristanejo na to, da je treba Eurostatu podeliti pristojnost, da v državah članicah izvaja nenapovedane revizije in tako preverja statistične podatke.
<P>
menim, da je predlog Komisije najmanj, kar je potrebno glede na primer Grčije, pri čemer poudarjam, da je treba v vseh državah članicah okrepiti obveznosti poročanja in da bi moralo poročanje vključevati podrobnosti o vseh predhodnih zunajbilančnih dejavnostih;
<P>
menim, da bi morale države članice nehati uporabljati vse vrste zunajbilančnih struktur dolgov;
<P>
se strinjam s pozivi, naj Komisija predlaga zavezujoče pravne ukrepe, ki bodo države članice obvezale, da ukinejo prakso uporabe vseh vrst zunajbilančnih struktur dolgov;
<P>
menim, da je zelo pomembno, da je bila pozornost pritegnjena k težnji držav članic, da nekaterih obveznosti ne bi prikazale v svojih bilancah, zlasti tistih v zvezi s prihodnjimi plačili za pokojnine v javnem sektorju in za dolgoročne pogodbe z zasebnim sektorjem za najem ali zagotavljanje javnih objektov(...)
<P>
(Obrazložitev je bila skrajšana v skladu s členom 170(1) Poslovnika)
<SPEAKER ID="963" NAME="Sophie Auconie  " AFFILIATION="PPE">
v pisni obliki. - (FR) Ker grški primer jasno odraža odsotnost kakovostne proračunske statistike v EU, se mi zdi, da je nujno okrepiti vlogo in neodvisnost Eurostata in zlasti dovoliti, da ta služba izvaja nenapovedane revizije in tako preverja statistične podatke. Takšne so zahteve, začrtane v tej resoluciji, ki sem jo zato podprla.
<SPEAKER ID="962" NAME="Jean-Pierre Audy  " LANGUAGE="FR">
Glasoval sem za resolucijo Evropskega parlamenta z dne 17. junija 2010 o kakovosti statističnih podatkov v Uniji in okrepljenih revizijskih pristojnostih Komisije (Eurostat). V njej je ugotovitev, da Komisija (Eurostat) doslej ni imela revizijskih pristojnosti, ki jih potrebuje, da bi izboljšala kakovost evropskih statističnih podatkov. Nedavni dogodki so pokazali, da je ustrezno delujoč statistični sistem nujen za pridobitev zanesljivih podatkov, glede na to, da je do sedaj primanjkovalo politične volje za ravnanje po skupnih pravilih in za resnično napredovanje k močnejšemu političnemu upravljanju. Glede na to, da Evropska komisija ni neodvisna od držav članic, ki postavijo svoje komisarje, predlagam, da bi bilo treba Evropskemu računskemu sodišču dati vlogo pri reviziji finančnih in ekonomskih informacij iz držav članic, da bodo te informacije dobile razumno jamstvo kakovosti, zanesljivosti, verodostojnosti in točnosti.
<SPEAKER ID="961" NAME="Maria da Graça Carvalho  " AFFILIATION="PPE">
v pisni obliki. - (PT) Glasovala sem za resolucijo, ker menim, da je nujno, da Svet okrepi vlogo in neodvisnost Eurostata; menim, da je pomembno, da države članice Eurostatu zagotovijo podatke o javnih financah, ki temeljijo na standardiziranih in mednarodno priznanih računovodskih metodah; in verjamem v smiselnost izvajanja Kodeksa ravnanja evropske statistike, ki krepi neodvisnost, verodostojnost in odgovornost nacionalnih statističnih uradov ter Eurostata z namenom spodbuditi vse, ki pripravljajo evropske statistične podatke, da uporabljajo najboljša statistična načela, metode in prakse in s tem zagotovijo čim boljšo kakovost.
<SPEAKER ID="179" NAME="Edite Estrela  " LANGUAGE="PT">
Glasovala sem za predlog resolucije o kakovosti statističnih podatkov v Uniji in okrepljenih revizijskih pristojnostih Komisije (Eurostata), ker menim, da je nujno okrepiti vlogo in neodvisnost Eurostata in zagotoviti doslednost statistik držav članic.
<SPEAKER ID="180" NAME="Diogo Feio  " AFFILIATION="PPE">
v pisni obliki. - (PT) Kakovost in verodostojnost statistik, ki jih predložijo države članice EU, sta nujni, če se želimo izogniti problemom, kakršne smo doživeli nedavno. Zato menim, da je nujno praktično uporabiti preglednost, usklajevanje med državami članicami in Komisijo (Eurostatom) ter povečano uporabo in obseg Eurostatovih pristojnosti, vključno s tistimi za pregledovanje držav članic.
<SPEAKER ID="960" NAME="José Manuel Fernandes  " AFFILIATION="PPE">
v pisni obliki. - (PT) Verodostojnost javnih financ je temeljnega pomena. Preprečevanje, da bi se nam primanjkljaji izmuznili, je mogoče doseči le z uporabo dobrega mehanizma za spremljanje primanjkljajev za nadzor primanjkljajev in javnih financ. Zavezati bi se bilo treba preprečevanju, ki bo omogočilo, da se ne bo treba zatekati k sankcijam. Nihče se ne bi smel bati preventivnih in korektivnih revizij. Imeti bi morali enotne zamisli pri opredeljevanju tega, kaj šteje za primanjkljaj, da bi se izognili pomanjkanju proračunske discipline. Strinjam se s tem, da se izognemo uporabi vseh zunajbilančnih struktur dolga. Obveznosti morajo biti jasne, zlasti tiste, ki jih države članice pogosto ne prikazujejo v svojih bilancah, kot so tiste v zvezi s prihodnjimi plačili za pokojnine v javnem sektorju in z dolgoročnimi pogodbami z zasebnim sektorjem za najem ali zagotavljanje javnih objektov. Tako se strinjam, da bi morale države članice Eurostatu zagotoviti podatke o javnih financah na podlagi standardizirane in mednarodno sprejete računovodske metode. Menim, da je pomembno izvajati Kodeks ravnanja evropske statistike, ki krepi neodvisnost, verodostojnost in odgovornost nacionalnih statističnih uradov in Eurostata, da bi do največje mere izboljšali njihovo kakovost.
<SPEAKER ID="181" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) Kot bi grško krizo povzročile le statistične napake, Komisija to izkorišča kot izgovor, da bi Eurostatu omogočila, da določa zakon o številkah EU. Tako meni, da je modrost strokovnjakov Eurostata končno varovalo pred domnevno goljufivimi državami članicami, ki poskušajo skrivati stvari. Države članice bi morale zato sprejeti, da bo ta organ Evropske komisije potrdil njihove izračune, nadziral njihovo upravljanje in pregledoval njihove podatke. Dodeljevanje pomoči iz strukturnih skladov bi lahko postalo celo pogojeno z oddajo teh statistik. To besedilo ima isto noto kot tisto, ki ga je Svet odobril 7. junija 2010 in bi lahko države članice prisililo, da Komisija potrjuje njihove proračune. Vsiljuje izgubo neodvisnosti držav članic in pomanjkanje zaupanja v vlade, ki so bile demokratično izvoljene - v nasprotju s Komisijo. To presega pristojnosti, ki jih Komisiji podeljujejo pogodbe, in ni sprejemljivo. Zato sem glasoval proti.
<SPEAKER ID="959" NAME="Nuno Melo  " AFFILIATION="PPE">
v pisni obliki. - (PT) Kakovost in zanesljivost statističnih podatkov o ekonomski uspešnosti držav članic EU sta najpomembnejši pri ocenjevanju dejanskega stanja ekonomij držav članic. Grški statistični podatki, ki so glede na različna poročila medijev izkrivljeni in ne odražajo resničnega stanja v ekonomiji, so bili pomembno opozorilo, da moramo sprejeti ukrepe za preprečevanje, da bi do takšnih razmer prihajalo v prihodnosti. Tako je krepitev pristojnosti Eurostata in tehničnih in človeških virov izredno pomembna, da se EU v prihodnosti ne bo več srečevala z razmerami, ko bodo države članice izkrivljale statistične podatke.
<SPEAKER ID="182" NAME="Andreas Mölzer  " AFFILIATION="NI">
v pisni obliki. - (DE) Statistični podatki tvorijo pomembno osnovo za politične odločitve. Zaradi tega bi morali biti podatki tako kakovostni in točni, kot je mogoče. Vendar pa se to ne sme poslabšati do položaja, ko bodo morala podjetja porabiti ves svoj čas za birokratske naloge - kar bo prizadelo zlasti mala in srednje velika podjetja -, prav tako pa se statistike ne sme zlorabljati za zagotavljanje dodatnih pristojnosti Eurostatu ali Komisiji. Glede primera, ki je bil podan o grških ponarejenih statističnih podatkih, je bila Komisija s tem seznanjena mnogo prej, kot je bilo v zvezi s tem kaj storjeno. Ker se ta zadeva očitno namerava uporabiti kot priložnost za razširitev pristojnosti, sem glasoval proti.
<SPEAKER ID="958" NAME="Raül Romeva i Rueda  " AFFILIATION="Verts/ALE">
v pisni obliki. - (ES) S tem poročilom Evropski parlament stopa še en korak naprej v smislu preglednosti, ko od Komisije zahteva, da ostreje uporablja Kodeks ravnanja evropske statistike, ki bo okrepil saj krepi neodvisnost, verodostojnost in odgovornost nacionalnih statističnih uradov ter Komisije (Eurostata), z namenom spodbuditi vse, ki pripravljajo evropske statistične podatke, da uporabljajo najboljša mednarodna statistična načela, metode in prakse in s tem zagotovijo čim boljšo kakovost. Prav tako od Sveta in držav članic zahtevamo, naj nezadržano sprejmejo potrebo po rednem dialogu in obiskih Komisije (Eurostata) za podroben nadzor, da bodo okrepili nadzor sporočenih podatkov in zagotovili trajno zagotavljanje njegove kakovosti. Dalje, od Sveta zahtevamo, naj poveča svojo podporo za delo Evropskega urada za boj proti goljufijam (OLAF), katerega vloga menimo, da je bistvena pri zaščiti finančnih interesov Evropske unije in tako njenih državljanov, prav tako pa je bistvena tudi pri podpori ugleda evropskih institucij.
<SPEAKER ID="183" NAME="Catherine Stihler  " AFFILIATION="S&amp;D">
v pisni obliki. - Neodvisnost in kakovost statističnih podatkov sta nuno potrebni, ko se srečujemo z neodvisno dolžniško krizo v več državah članicah EU. Potreba po obnovitvi zaupanja na tem področju je nujna, če bi radi doživeli izhod iz te krize in obdobje gospodarske rasti. Navsezadnje je celotna strategija EU 2020 povezana z rastjo, rastjo in rastjo.
<SPEAKER ID="956" NAME="Luís Paulo Alves  " AFFILIATION="S&amp;D">
v pisni obliki. - (PT) Za to resolucijo sem glasoval, ker
<P>
menim, da je enako obravnavanje moških in žensk eden od ciljev Evropske unije in zato eno od ključnih načel vsakršnega političnega odgovora na gospodarsko in finančno krizo in prehoda v obdobje po krizi;
<P>
strinjam se z načelom, da moramo zagotoviti, da vprašanja o sedanji gospodarski in finančni krizi in prihodnja gospodarska vprašanja ne bodo ogrozila do sedaj doseženega na področju enakosti med spoloma, in da se recesija ne uporablja, kakor že velja v drugih državah članicah, kot izgovor za zmanjševanje ukrepov glede enakosti med spoloma;
<P>
menim, da ni sprejemljivo, da razlike v plačilih med moškimi in ženskami še naprej ostajajo in da obstaja nevarnost, da jih bo gospodarske in finančna kriza še bolj poudarila. Prav tako se strinjam s povabilom Evropskih institucij in držav članic, naj ustvarijo jasne cilje in predlagajo zavezujoče ukrepe za odpravo razlik v plačah.
<SPEAKER ID="955" NAME="Sophie Auconie  " AFFILIATION="PPE">
v pisni obliki. - (FR) Za to resolucijo sem glasovala, ker se strinjam z glavnimi točkami: ponavlja, da je enakost med ženskami in moškimi eden od ciljev Evropske unije in ga je treba vključiti kot temeljno načelo v naš odziv na gospodarsko in finančno krizo. Prav tako poziva institucije EU in države članice, naj sprejmejo jasne cilje in predlagajo zavezujoče ukrepe za odpravo razlik v plačah med ženskami in moškimi.
<SPEAKER ID="954" NAME="Vilija Blinkevičiūt " AFFILIATION="S&amp;D">
v pisni obliki. - (LT) Strinjam se s poročilom, ker je enakost med ženskami in moškimi eden najpomembnejših ciljev Evropske unije, in zato je nujno na tem področju oprijemljivo ukrepati na ravni EU, da ne bomo izgubili dosežkov, ki smo jih ustvarili do sedaj. Rada bi pritegnila pozornost k dejstvu, da je sedanja gospodarska kriza sprožila skrbi, da so dosežki na področju enakosti v nevarnosti in da lahko učinki recesije prizadenejo zlasti ženske. Obžalovanja vredno je, da so mnoge ženske že izgubile svoja delovna mesta ali pa je pričakovati, da jih bodo izgubile, zlasti tiste, ki delajo na področjih maloprodaje, storitev in turizma, pa tudi ženske na delovnih mestih s skrajšanim delovnim časom in na negotovih delovnih mestih. Prav tako bi rada poudarila, da je pričakovati, da se bo brezposelnost žensk nesorazmerno povečala, saj so bila naznanjena zmanjšanja javnih sredstev, glede na to, da so ženske nesorazmerno zaposlene v izobraževanju ter zdravstvenih in socialnih službah. Razen tega, glede na to, da mnoge ženske začenjajo s svojimi lastnimi podjetji, moramo stremeti k zmanjšanju upravnega bremena in ustvarjati nova delovna mesta v sektorju malih in srednje velikih podjetij. Vključevanje žensk na trg dela v zadnjih desetletjih pomeni le večji neposredni vpliv krize na ženske same, pa tudi na gospodinjstva, kjer bodo na prihodke bistveno vplivala izgubljena delovna mesta žensk.
<SPEAKER ID="953" NAME="Vito Bonsignore  " AFFILIATION="PPE">
v pisni obliki. - (IT) Glasovanja o poročilu se nisem vzdržal zato, ker ne bi priznaval družbenega in človeškega pomena žensk. Vzdržal sem se ga zato, ker menim, da bi bilo zmanjševalno, če bi odgovornost za sedanjo gospodarsko krizo pripisali moškim, ker so moškega spola. V besedilu, ki je bilo danes predloženo v tem parlamentu, sem se prav tako srečal z več kot le nekaj elementi, ki jih vsebujejo prejšnji dokumenti in jih je že odobril Odbor za pravice žensk in enakost med spoloma. Prepričan sem tudi, da so ženske že po svoji naravi obdarovane z bolj izraženimi vodstvenimi in upravnimi sposobnosti kot mi moški in v sedanji družbi je treba vloge učinkovitega ugleda, ki so jim zaupane, še priznati. Vendar pa, po tem, kar sem povedal, so korenine in vzroki gospodarske krize precej drugačni in jih zagotovo ne moremo pripisati majhnemu deležu žensk v upravnih odborih ali bonitetnih agencijah. Ena najresnejših posledic te krize je visoka stopnja brezposelnosti, ki močno prizadeva vse, zlasti mlade in ženske. Menim, da se Evropska unija že dolgo ukvarja s priznavanjem vloge žensk v družbi in parlamentarni Odbor za pravice žensk in enakost med spoloma je jasen primer tega. Vendar pa hkrati verjamem, da mora EU sprejeti zelo drugačne ukrepe, da bi zagotovila, da bodo ženske cenjene in da bo priznana njihova resnična vrednost.
<SPEAKER ID="952" NAME="Maria da Graça Carvalho  " AFFILIATION="PPE">
v pisni obliki. - (PT) Glasovala sem za resolucijo, ker menim, da je enaka obravnava moških in žensk eden ključnih ciljev Evropske unije in zato eno ključnih načel v vsakem političnem odzivu na gospodarsko in finančno krizo in v prehodu v obdobje po krizi; menim, da je temeljnega pomena, da Komisija, Svet in države članice sprejmejo nujno potrebne ukrepe za vključitev stališč o spolu v vse politike EU in da še naprej revidirajo obstoječo zakonodajo, da bodo lahko zagotovili enakost med moškimi in ženskami in sprejeli ukrepe pozitivne diskriminacije, kadar bo to potrebno. Strinjam se z zahtevo, ki velja za evropske institucije, države članice in lokalne ter regionalne oblasti, naj sprejmejo oprijemljive ukrepe, in sicer z zakonodajo, ki bodo ciljno usmerjeni v spodbujanje ravnotežja med moškimi in ženskami na odgovornih položajih v ustanovah, upravah in lokalnih, regionalnih, nacionalnih ter evropskih javnih organizacijah, ki morajo biti za vzor. Ta resolucija zato spodbuja k utrditvi zavezujočih ciljev z namenom, da se zagotovi enaka zastopanost moških in žensk.
<SPEAKER ID="951" NAME="Proinsias De Rossa  " AFFILIATION="S&amp;D">
v pisni obliki. - Podpiram to poročilo o spolnih vidikih gospodarskega nazadovanja in finančne krize, ki izpostavlja zlasti negativen vpliv sedanje gospodarske krize na ženske, katerih zaposlitveni status se nagiba k bolj negotovemu z večjo nevarnostjo presežka ali odsotnosti kritja socialnega varstva. Še več, v 35 letih izvajanja direktive o enakem plačilu, ostaja evropsko povprečje plačilne vrzeli med spoloma na 18 %, v nekaterih državah članicah pa znaša celo do 30 %. Zmanjšanja javnih sredstev sedaj vplivajo na ukrepe za enakost med spoloma, na politike za uskladitev poklicnega življenja, pa tudi na storitve oskrbe otrok, starejših in drugih vzdrževanih družinskih članov. Približno 95 % nosilcev odločitev v finančnih ustanovah in vseh centralnih bankirjev v EU je moških, tako so ženske še posebno ranljive zaradi krize, ki so jo resnično ustvarili moški. Zakonodajo o enakem plačilu na ravni EU je treba revidirati, spolna racionalizacija pa mora biti del strategije EU 2020 s posebnimi cilji pri zaposlovanju in makrogospodarskih smernicah. Priprava proračuna ob upoštevanju vidika spola bi morala biti uvedena v vseh politikah. Potrebujemo kakovostne storitve oskrbe in povečano udeležbo žensk na vseh ravneh odločanja, da bi pomagali ukrotiti feminizacijo revščine.
<SPEAKER ID="950" NAME="Philippe de Villiers  " AFFILIATION="EFD">
v pisni obliki. - (FR) Dostojen boj proti neenakosti ne bi smel pripeljati do izgube naravnih razlik med moškimi in ženskami. Osebna svoboda je del socialnega okvira, ki ga moramo zaščititi in katerega temeljni kamen je družina. Družina, ki jo sestavljata moški in ženska, ki imata enak položaj in drug drugega dopolnjujeta, bi morala ostati model in prav tako bi bilo treba spodbujati materinstvo. To je bolj moralna kot pa gospodarska kriza in s tega stališča bomo - z izobraževanjem in spoštovanjem človeške narave - dosegli enakost med moškimi in ženskami.
<P>
Ta poročila na lastno pobudo so nadaljnje trošenje energije za Parlament, ki se želi vmešati v vse zaradi ideološkega ali političnega interesa, ne da bi kdaj koli storil kar koli učinkovitega.
<P>
Zato ni mogoče podpreti poročil gospe Figueiredo ali gospoda Romeva i Rueda, zlasti glede na to, da EU ni primeren okvir za obravnavo teh problemov.
<SPEAKER ID="949" NAME="Diogo Feio  " AFFILIATION="PPE">
v pisni obliki. - (PT) Čeprav zagovarjam načelo enakosti in potrebo po zmanjšanju razlik med spoloma, zlasti v sektorju delovne sile, pa moram poudariti, da sedanja finančna kriza vpliva na ženske in tudi moške, in ukrepi za boj proti krizi morajo biti sprejeti na globalni ravni, da se v največji možni meri pomaga državam, podjetjem in družinam, da bi prebrodile to obdobje varčnosti.
<P>
Vendar pa moram priznati, da si morajo države prizadevati, ne le v zakonodajnem smislu, ampak tudi v praktičnem, da bi poskušale zmanjšati razlike, ki ostajajo med moškimi in ženskami na delovnih mestih, ter tako določiti enako plačilo za enako delovno mesto, enak dostop do odgovornih ali upravljavskih ter zakonodajnih položajev, ki bodo ženskam omogočili ustrezno poslovno bilanco, da odločitev za ustvarjanje družine ne bo pomenila prekomernega bremena za njihovo kariero.
<SPEAKER ID="948" NAME="José Manuel Fernandes  " AFFILIATION="PPE">
v pisni obliki. - (PT) V sedanjem scenariju svetovne gospodarske krize, ki poslabšuje socialni problem, je nevarnost spolne diskriminacije resnična grožnja za konsolidacijo razvite, poštene in pravične Evrope. Diskriminacija na podlagi spola je strukturni problem, ki obstaja v razvitem svetu in v Evropi, in ima resne posledice v smislu enakih možnosti ter gospodarske in socialne stabilnosti. Razumem, da nenadomestljiva in temeljna vloga žensk v družinskem in socialnem okviru ni zadosti priznana in zaščitena. Šibkejši položaj žensk je še bolj očiten v nesprejemljivi plačni diskriminaciji in v smislu dostopa in napredka na delovnem mestu, v zasebnem ali javnem sektorju in celo v politiki. Evropska unija bi morala biti odločna in braniti enake možnosti, ki temeljijo na vrednotenju poklicnih strokovnih znanj in odlik, ne glede na spol ali barvo. Vendar pa obžalujem, da se ta plemenit namen izkorišča za spodbujanje različnih vprašanj, ki sprožajo temeljne razlike v njihovi etični in moralni umestitvi, kakor je v primeru splava in pobud od državnih in regionalnih oblasti glede te zadeve. Zato sem se vzdržal.
<SPEAKER ID="947" NAME="Sylvie Guillaume  " AFFILIATION="S&amp;D">
v pisni obliki. - (FR) Poudariti bi morali dejstvo, da predstavlja enakost med spoloma enega od odgovorov na sedanjo krizo. V tem okviru moramo nujno določiti zavezujoč in velikopotezen cilj glede zaposlovanja posebej za ženske in doseči enaka plačila za delavce in delavke. Za države članice, ki so še naprej neodločne pri sprejemanju ukrepov za izboljšanje kakovosti med delavci in delavkami, bi moral biti ustvarjen sistem kaznovanja. Brez takšnih ukrepov se koncept enakosti med spoloma ne bo pomaknil dlje od stopnje pobožne utopije. To je bila logika, po kateri sem podprl to poročilo.
<SPEAKER ID="946" NAME="Barbara Matera  " AFFILIATION="PPE">
v pisni obliki. - (IT) Poročilo gospoda Romeve i Ruede vsebuje določena kritična področja, ki nas spodbudijo, da se ne strinjamo z njegovimi posameznimi odstavki.
<P>
Vidiki spola pri gospodarskem nazadovanju in finančni krizi so resnični in očitni in danes jim nihče ne želi oporekati. Vključitev številnih poimenskih glasovanj je razpravo vodila v smer izkoriščanja vidikov spola in občega imena za spol, na moške in ženske, zaradi česar je celotni okvir poročila postal neuravnotežen in zelo odprt za kritike.
<P>
Posamezni glasovi bodo zagovarjali stališča, ki so že bila prepoznana v Odboru in so se vedno prepričljivo zagovarjala zaradi prepričanj in načel, ki so enaka v večini družb, ki jih predstavljamo.
<SPEAKER ID="945" NAME="Nuno Melo  " AFFILIATION="PPE">
v pisni obliki. - (PT) Politika enakosti, ki je ciljno usmerjena v enako obravnavo ne glede na spol, je prednostna naloga, ki na zakonodajni ravni prejema vedno večjo pozornost. Vendar pa to ne bi smelo razveljaviti temeljnega načela, da bi morali biti ljudje izbrani na podlagi merila sposobnosti in dalje, ne bi smelo dopuščati, da se spregleda več usposobljenih ljudi, ne glede na spol, v prid manj usposobljenim ljudem zaradi strogo upravnega uveljavljanja. Dodati je treba, da bi morali vedno zavračati uporabo prikritih izgovorov, gospodarske krize in katerih koli drugih, za namene poskušanja nedovoljenega uvajanja temeljitih sprememb v zvezi s spornimi zadevami, ki ne dobijo upravičene vidnosti, in sicer politiko o splavu.
<SPEAKER ID="944" NAME="Andreas Mölzer  " AFFILIATION="NI">
v pisni obliki. - (DE) Ženske so premalo zastopane v upravah podjetij v finančnem sektorju. Delež direktoric je daleč premajhen. Po mnenju avtorja poročila bi lahko boljše ravnotežje spolov morda preprečilo pojav kreditne krize ali pa bi vsaj bistveno zmanjšalo njen vpliv. Po navedbah Michela Ferrarya, profesorja na poslovni šoli Ceram v Franciji so ženske nagnjene k temu, da se izogibajo nevarnostim in se bolj osredotočajo na dolgoročno perspektivo. Čeprav ne zaupam takšnim raziskavam, pa moramo poskrbeti, da se bo delež žensk v prihodnosti znatno povečal.
<P>
Ženske kriza bolj prizadeva kot moške in zmanjšanja na področju javne potrošnje nanje bolj neposredno vplivajo, zlasti na področju oskrbe na domu in materinstva. Poleg tega je delež negotovega dela ali dela za polovični delovni čas tudi mnogo večji. Vendar pa sem poročilo zavrnil, ker z gospodarskega stališča posveča premalo pozornosti materinstvu.
<SPEAKER ID="943" NAME="Siiri Oviir  " AFFILIATION="ALDE">
v pisni obliki. - (ET) To poročilo sem podprla, ker ni dovolj, da mi, politiki, spodbujamo ženske, naj sodelujejo na volitvah. Ljudje gledajo Parlament; pozornost namenjajo temu, kaj smo dejansko storili zanje. Cilji, ki smo jih določili, so na pravi stopnji vrednot, sedaj pa moramo poskrbeti, da se bodo odločitve, ki so jih sprejele države članice, tudi izvajale. Ni skrivnost, da ima danes resna gospodarska in finančna kriza v Evropi še posebno škodljiv učinek na ženske, ker še poglablja sedanje probleme, ki obstajajo na področju načela enakosti med spoloma, kot sta neenakost in diskriminacija. Ko poskušamo rešiti to krizo, je nedvomno eden glavnih ciljev v gospodarskem okolju povečati trajnost konkurenčnosti EU - in ne le to, ampak povečati tudi samo konkurenčnost. Vendar pa pri izvajanju ukrepov za povečevanje konkurenčnosti EU ne smemo pozabiti na dejstvo, da enake pravice med moškimi in ženskami niso same po sebi cilj, ampak predpogoj za vse cilje EU - rast, zaposlovanje in doseganje socialne kohezije. Vendar pa me v zvezi s to točko v strategiji EU 2020, ki določa strateške cilje Evrope za naslednjih deset let, zaskrbljuje, da vidiku spola primanjkuje ukrepov, ki jih je treba kmalu v celoti določiti. Strinjam se s točko, podano v poročilu, da je enako obravnavanje ženskih in moških ena od vrednot Evropske unije in da mora biti tudi eno osrednjih načel v vsakem političnem ukrepu, izvedenem v odgovor na ekonomsko in gospodarsko krizo.
<SPEAKER ID="942" NAME="Raül Romeva i Rueda  " AFFILIATION="Verts/ALE">
v pisni obliki. - (ES) S sprejetjem poročila o spolnih vidikih gospodarske recesije in finančne krize EP zagotavlja, da bo današnji dan postal zelo pomemben za mnogo milijonov žensk v Evropi, ker od takrat, ko je kriza postala očitna, prvič razpravljamo o njej s stališča spolov. Vesel sem, da je ponovno Evropski parlament tisti, ki je vodil druge institucije, v tem primeru s poročilom na lastno pobudo, v katerem so končno vključena vprašanja spolov v razpravi o premagovanju gospodarske krize. Poročilo kaže, da so neenakosti spolov med razlogi in posledicami finančne in gospodarske krize. Za začetek je sestava organov odločanja finančnih ustanov očitno neuravnotežena. Na evropski ravni njene tri finančne ustanove vodijo moški (Evropsko centralno banko, Evropsko investicijsko banko in Evropski investicijski sklad), v njihovih najvišjih organih odločanja je le 10 % žensk. To je običajno vodilo do kulture sprejemanja tveganj s katastrofalnimi posledicami.
<SPEAKER ID="941" NAME="Catherine Stihler  " AFFILIATION="S&amp;D">
v pisni obliki. - Potrebujemo nujno analizo programov za zmanjšanje primanjkljajev v državah članicah. Ženske in otroci so nesorazmerno prizadeti. To vprašanje zadeva vse nas.
<SPEAKER ID="940" NAME="Marina Yannakoudakis  " AFFILIATION="ECR">
v pisni obliki. - Skupina ECR meni, da politična vprašanja, povezana z oskrbo otrok, zdravstveno oskrbo, družinskim življenjem in zakonodajo o zaposlovanju, niso odgovornost EU, ampak odgovornost posameznih držav članic v okviru načela subsidiarnosti. Zaradi tega smo glasovali proti poročilu v celoti. Skupina ECR je z glasovanjem za člene 1, 18 in 28 pokazala, da v celoti podpiramo načelo enakosti med moškimi in ženskami, vključno z enako plačo za enako delo, potrebo po ukrepanju proti nasilju nad ženskami in za družbo, ki je bolj enakopravna na področju spolov.
<SPEAKER ID="938" NAME="Luís Paulo Alves  " AFFILIATION="S&amp;D">
v pisni obliki. - (PT) Za to resolucijo sem glasoval, ker
<P>
menim, da je nujno ustvariti odbor, ki bo začel razpravljati o finančnih perspektivah po letu 2013, in sicer
<P>
. o političnih prednostnih nalogah večletnega finančnega okvira po letu 2013
<P>
. izračunavati finančna sredstva, ki jih Unija potrebuje, da bi dosegla svoje cilje in sledila svojim politikam v obdobju, ki se začne 1. januarja 2014
<P>
. določati trajanje naslednjega večletnega finančnega okvira
<P>
. predlagati strukturo za prihodnji večletni finančni okvir glede na opredeljene cilje in prednostne naloge z navedbo glavnih področij dejavnosti Unije
<P>
. določati povezavo med reformo sistema proračunskega financiranja EU in pregledom potrošnje, da bi zagotovil Odboru za proračun trdno podlago za pogajanja o novem večletnem finančnem okviru.
<SPEAKER ID="936" NAME="Luís Paulo Alves  " AFFILIATION="S&amp;D">
v pisni obliki. - (PT) Glasoval sem za to poročilo, ker menim, da je enakost med moškimi in ženskami temeljna zahteva za popolno uporabo temeljnih človekovih pravic. Izpostaviti bi morali tudi, da je, glede na to, da je to temeljno načelo Evropske unije, skrajni čas, da si resnično prizadevamo v smislu prenehanja obstoječe diskriminacije med spoloma. Vendar pa je enakost med spoloma ključen instrument za gospodarski razvoj in socialno kohezijo, saj ima nesporen vpliv na produktivnost in gospodarsko rast, s sabo pa prinaša številne družbene in gospodarske koristi. Glede na to, da je tako, in ob upoštevanju zapletene sedanje krize, je bistvenega pomena, da iščemo mehanizme za vključitev žensk v družbo. Ukrepi na tej stopnji so zato izredno koristni, saj imajo pozitiven vpliv v smislu popolnega vključevanja žensk na delovna mesta in v družbo na splošno.
<P>
Za ta namen menim, da to poročilo predstavlja nujen prispevek v smislu diskriminacije proti ženskam in premagovanja resnih ovir, povezanih z enakostjo med spoloma. Menim, da bo imelo to pomemben vpliv na premagovanje posvetnih ovir med spoloma in tako ustvarilo družbo, ki bo bolj poštena in enakopravna.
<SPEAKER ID="935" NAME="Sophie Auconie  " AFFILIATION="PPE">
v pisni obliki. - (FR) Poročilo gospe Figueiredo je poročilo na lastno pobudo o oceni načrta za obdobje 2006-2010 za enakost med moškimi in ženskami. Ta načrt določa šest prednostnih področij za ukrepanje z namenom uresničitve večje enakosti med spoloma: krepitev gospodarske neodvisnosti žensk, uskladitev zasebnega in poklicnega življenja, enakost zastopanja spolov na položajih odločanja, odprava nasilja nad ženskami, odprava spolnih stereotipov ter spodbujanje enakosti med spoloma v tretjih državah. Medtem ko se seveda strinjam s temi cilji, se poročilo gospe Figueiredo pri poskusu naštevanja določenih ukrepov pogosto kaže za pretirano, zaradi česar obstaja nevarnost, da postane protiproduktivno za namen enakosti med spoloma. Zato sem glasovala proti tej resoluciji.
<SPEAKER ID="934" NAME="Vilija Blinkevičiūt " AFFILIATION="S&amp;D">
v pisni obliki. - (LT) Glasovala sem za to poročilo, ker moramo še naprej utrjevati položaj žensk na trgu dela in v družbi. Ženske so pogosto izpostavljene dvojni diskriminaciji zaradi njihovega spola, starosti (zlasti v primeru starejših žensk), invalidnosti, etničnega/rasnega izvora, religije, nacionalnega izvora, statusa preseljenca in družbeno gospodarskega statusa, vključno z ženskami v enoosebnih gospodinjstvih in raznovrstna diskriminacija ustvarja več ovir za pooblaščanje in socialno napredovanje žensk. Usklajevanje poslovnega, družinskega in zasebnega življenja prav tako ostaja nerešeno vprašanje za ženske in moške. Pozornost bi rada pritegnila k dejstvu, da so tisti, ki živijo v revščini - skupaj več kot 85 milijonov ljudi -, v večini ženske in to je položaj, ki so ga ustvarili brezposelnost ter priložnostno in nestalno delo in nizke plače, ki ne zadostujejo niti za eksistenčni minimum. Dalje, zadnja leta se je število revnih žensk v primerjavi s številom moških nesorazmerno povečalo. Žal je nevarnost za revščino pri ženskah mnogo večja, zato moramo povečati možnosti, da ženske najdejo delo na splošnem trgu dela. Tako bi morale spolne politike na različnih področjih dejavnosti, vključno z gospodarskimi, finančnimi, komercialnimi in socialnimi sferami, da bi se izboljšale razmere žensk v prihodnosti in zagotovilo spolno ravnovesje v sodobni družbi, temeljiti na enotnem pristopu.
<SPEAKER ID="933" NAME="Proinsias De Rossa  " AFFILIATION="S&amp;D">
v pisni obliki. - Podpiram to oceno rezultatov načrta za obdobje 2006-2010 za enakost med ženskami in moškimi in se podpisujem pod njena priporočila. Vztrajnost neenakosti med spoloma je zanikanje temeljnih pravic, glede česar je treba v Evropi storiti še veliko. Evropski inštitut za enakost med spoloma mora začeti nadzirati ustrezne spolne kazalce, ki bodo za točne ocene odvisni od statistike, razčlenjene po spolu. Medtem ko se je zaposlenost žensk v Evropi povečala na skoraj 60 %, moramo delati za finančno emancipacijo žensk ne da bi te žrtvovale kakovostno zaposlitev ali podvojile breme tistih žensk, ki skrbijo za vzdrževane družinske člane. Vztrajno vrzel med spoloma glede plačil je treba obravnavati v okviru revizije direktive o enakem plačilu. Kakovostne storitve oskrbe, ki si jih je mogoče privoščiti, so nujne v demografskem smislu in tudi v smislu enakosti. Enako velja za stroške starševstva, ki jih nosi država, in za preprečevanje diskriminacijskih praks v zasebnem sektorju. Komisija mora pozorno nadzirati in ukrepati v zvezi s kršitvami držav članic glede nediskriminacijskih direktiv in ukrepov, povezanih s spolom. Prav tako bi morala predložiti predlog o direktivi za boj proti nasilju nad ženskami. S tem parlamentom se mora posvetovati o pripravi osnutka evropske listine o pravicah žensk.
<SPEAKER ID="932" NAME="Edite Estrela  " AFFILIATION="S&amp;D">
v pisni obliki. - (PT) Glasovala sem za to poročilo, saj menim, da so skupne družinske in gospodinjske odgovornosti med moškimi in ženskami bistven pogoj za spodbujanje in doseganje enakosti med moškimi in ženskami. Čas je, da se premaknemo od namenov k oprijemljivim politikam in ukrepom, ki lahko prispevajo k odpravi nasilja nad ženskami in spodbujanju pravic žensk z bojem proti spolnim stereotipom in diskriminaciji v družbi in družini.
<SPEAKER ID="931" NAME="Diogo Feio  " AFFILIATION="PPE">
v pisni obliki. - (PT) Kot humanist in človek, osredotočen na ljudi, imam nekaj težav z obravnavanjem le pravic žensk, brez njihovega razumevanja v splošnem okviru človekovih pravic. Vendar pa to ne pomeni, da nisem trden zagovornik pravic žensk. Zato je treba, kakor sem povedal že prej, moške in ženske obravnavati kot enakopravne ter jim zagotoviti iste pravice, ki pa bodo odgovarjale njihovim posebnim potrebam, ki so v primeru žensk jasno takšna področja, kot so materinstvo, kompromis med poklicnim in družinskim življenjem in zelo posebna zaščita pred zločini, ki se v osnovi zakrivijo proti ženskam in otrokom, kot so spolno izkoriščanje, trgovina z ljudmi in trpinčenje. Vendar pa bi rad še enkrat poudaril brez zanikanja pravice žensk, da imajo kontrolo nad svojim spolnimi in reproduktivnimi pravicami, da jim noben glas tega parlamenta pod nobenim pogojem ne more zagotoviti pravice do prostovoljne prekinitve nosečnosti. Ta tema bi morala ostati izključno v pristojnosti odločanja držav članic.
<SPEAKER ID="930" NAME="Sylvie Guillaume  " AFFILIATION="S&amp;D">
v pisni obliki. - (FR) Ustvariti je treba novo strategijo za enakost med ženskami in moškimi in, da bi se to zgodilo, moramo potegniti zaključke iz neuspehov preteklega načrta, ki zlasti ni bil uspešen pri ustvarjanju zmanjšanja večkratne diskriminacije, zaradi katere prepogosto trpijo ženske zaradi njihovega spola, starosti, invalidnosti, etničnega izvora ali religije. Zlasti sem podprla spremembo, ki poudarja potrebo, da postopki spremembe spola postanejo dosegljivi transseksualcem in da se zagotovi, da bodo prejeli povračilo preko shem javnega zdravstvenega zavarovanja, in spremembo, ki dodaja, da bi morala ta nova strategija obravnavati boj proti diskriminaciji, ki nastaja zaradi spremembe spola. Pravice transseksualcev so ravno tako pomembne kot pravice drugih državljanov in Evropska komisija mora to upoštevati.
<SPEAKER ID="929" NAME="Nuno Melo  " AFFILIATION="PPE">
v pisni obliki. - (PT) O enakosti med spoloma je bilo povedanega mnogo. Vendar pa je treba storiti še mnogo. Ocena načrta za enakost med moškimi in ženskami je pozitivna. Politika enakosti, ki je ciljno usmerjena v enako obravnavo ne glede na spol, je prednostna naloga, ki je na zakonodajni ravni vedno bolj dobrodošla. Vendar pa to ne bi smelo razveljaviti temeljnega načela, da bi morali biti ljudje izbrani na podlagi merila sposobnosti, in dalje, ne bi smeli dopuščati, da se spregleda več usposobljenih ljudi, ne glede na spol, v prid manj usposobljenim ljudem kot posledica popolnoma upravnega uveljavljanja. Dodati je treba, da bi morali vedno zavračati uporabo prikritih izgovorov, gospodarske krize in katerih koli drugih, za namene poskušanja nedovoljenega uvajanja temeljitih sprememb v zvezi s spornimi zadevami, ki ne dobijo upravičene vidnosti, in sicer politiko o splavu.
<SPEAKER ID="928" NAME="Andreas Mölzer  " AFFILIATION="NI">
v pisni obliki. - (DE) V svetu dela so ženske še naprej v slabšem položaju kot moški po vsej Evropi. V problem sodi vse od plač - povprečna plačilna vrzel znaša 17 % - do ukrepov za zaščito mater. Ženske se pogosto srečujejo z izbiro med tem, ali naj imajo otroke ali naj še naprej delajo. Zato je treba poklicno in družinsko življenje uskladiti. Dalje, ženske so v večji nevarnosti za revščino kot moški in to je postalo jasno zlasti v sedanjem zahtevnem gospodarskem ozračju.
<P>
To zlasti močno prizadeva ženske, ki se odločijo imeti družino, kar pa je nesprejemljivo. Sprejeti moramo ukrepe za okrepitev statusa gospodinj in mater in zagotoviti, da jim bodo na voljo zadostna sredstva. Glasoval sem proti poročilu, ker premalo pozornosti posveča združljivosti poslovnega in družinskega življenja in vlogi žensk kot mater.
<SPEAKER ID="927" NAME="Raül Romeva i Rueda  " AFFILIATION="Verts/ALE">
v pisni obliki. - Vesel sem, da je bilo to poročilo sprejeto, saj predstavlja resnični mejnik za izboljšanje dokumentacije EU o enakosti med spoloma za vse - vključno s transseksualci. Jasno navaja, da morajo strategije o enakosti med spoloma izrecno obravnavati vprašanja, povezana z identiteto spola, in tako določa jasen položaj o temeljnih pravicah transseksualcev v prihodnosti. Evropski parlament je danes pokazal, da pravice transseksualcev niso nič manj pomembne kot pravice drugih državljanov. Poslal je močan signal in verjamem, da bo Komisija sledila našemu zgledu in začela jasneje obravnavati diskriminacijo na podlagi spolne identitete.
<SPEAKER ID="926" NAME="Konrad Szymański  " AFFILIATION="ECR">
v pisni obliki. - (PL) Glasoval sem proti temu poročilu, ker so v njem vključene določbe, ki priporočajo širšo uporabo splava, kar je v nasprotju z delitvijo pristojnosti v EU.
<SPEAKER ID="925" NAME="Marina Yannakoudakis  " AFFILIATION="ECR">
v pisni obliki. - Skupina ECR je za ključno načelo enakosti med moškimi in ženskami, potrebo po ukrepanju v zvezi z nasiljem nad ženskami in odpravo diskriminacije na podlagi spola na vseh področjih, tudi pri plačah. Vendar pa se je skupina ECR vzdržala končnega glasovanja zaradi temeljnih skrbi o poročilu. Skupina ECR močno in dosledno nasprotuje nadaljnjemu ustvarjanju kakršnih koli agencij EU, povezanih s spolom, nadaljnjim zakonodajam na ravni EU o zadevah, povezanih z notranjo politiko, in urejanju EU na področju zakonodaje v zvezi z zdravjem, izobraževanjem, varstvom otrok in zaposlovanjem. Dosledno zagovarjamo mnenje, da so ta politična vprašanja izključna odgovornost držav članic in nasprotujemo ukrepom na ravni EU.
<SPEAKER ID="924" NAME="Anna Záborská  " AFFILIATION="PPE">
v pisni obliki. - (SK) To kontroverzno poročilo so člani Odbora Evropskega parlamenta za pravice žensk in enakost med spoloma iz mnogih različnih skupin že zavrnili v prvem osnutku. Poročilo zavrača osnovno človekovo pravico do svobode vesti v zvezi s splavom in napada predstavnike verskih organizacij. S tem se ne morem strinjati, prav tako pa tudi na ljudje, ki so glasovali zame na Slovaškem. Prav tako temeljno nasprotujem dejstvu, da se tako zaobide vpliv nacionalnih ustanov in se mu nasprotuje. Gre za socialni inženiring in predstavlja nenavaden paradoks: na eni strani privatiziramo nacionalna gospodarstva pod pretvezo svobodne konkurence, hkrati pa nacionaliziramo odnose med ženskami in moškimi. Unija tako ponavlja grozne izkušnje, ki jih poznamo iz srednje in vzhodne Evrope.
<SPEAKER ID="923" NAME="Diogo Feio  " AFFILIATION="PPE">
v pisni obliki. - (PT) Kakor sem omenil že prej, je ta odbor bistven za pripravo oprijemljivih prednostnih nalog za naslednji proračun Skupnosti, pa tudi za opredelitev in sprejem predpisov, ki pripadajo večletnemu finančnemu okviru, zlasti v sedanjem kontekstu krize. Menim, da bodo moji kolegi, ki so sedaj člani tega odbora, ustvarili okvir, ki bo sestavljen iz oprijemljivih in dejanskih ukrepov, ki bodo z lekcijami iz nedavne preteklosti omogočili načrtovanje ukrepov, ki nam omogočajo, da se izognemo podobnim položajem v prihodnosti in se z njimi spopademo.
<SPEAKER ID="185" NAME="Charalampos Angourakis  " LANGUAGE="EL">
Glasovali smo proti predlogu resolucije o zastopnikih nogometnih igralcev, saj je delo zastopnika sestavni del komercializacije nogometa. Govorimo o eni sami skupini izkoriščevalcev, ki vključuje naštete večnacionalne nogometne klube, podjetja zastopnikov, športni tisk in igre na srečo. Dela zastopnikov ne smemo obravnavati ločeno od tega trgovskega banketa. To izkoriščanje ne nudi dobička le zastopnikom; prav tako prinaša koristi naštetim nogometnim klubom in njihovim sponzorjem. Govorimo o jasni suženjski trgovini z igralci, kjer se propagira vse tiste, ki se prodajajo in so mladi, a ko ostarijo ali se poškodujejo oziroma ne sprejmejo njihovih pogojev, so zavrženi kot kup odpadkov. Kar zadeva pranje denarja, ves svet ve, da se to dogaja in ni nam bilo treba čakati na študijo o zastopnikih.
<P>
Prav tako moramo vedeti, da imajo števila podjetja zastopnikov, ki sodelujejo z naštetimi klubi, v lasti nogometne igralce, to je pojav, ki je pogostejši v afriških in latinsko-ameriških državah, kjer obstaja prava trgovina s sužnji. Naše stališče v zvezi s tem vprašanjem je jasno. Smo proti vsaki poslovni aktivnosti v športu in nogometu, ker to povzroča te posledice v nogometu.
<SPEAKER ID="922" NAME="Sophie Auconie  " AFFILIATION="PPE">
v pisni obliki. - (FR) Brez obotavljanja sem podprla to resolucijo, v kateri je navedeno pomanjkanje preglednosti v dejavnosti zastopnikov igralcev v Evropski uniji. Glede na čezmejno naravo je dejavnost zastopnikov igralcev predmet nacionalnih predpisov, ki so raznovrstni in pogosto pomanjkljivi. Zato opravičuje sprejetje skladne politike na ravni EU, da bi se izognili vrzelim zaradi nejasnih predpisov in zagotovili ustrezen nadzor in kontrolo dejavnosti zastopnikov. Parlament določa več ciljev, vključno z uvedbo sistema potrjevanja zastopnikov na ravni EU in registrom agentov ter učinkovitim nadzorom in sistemom discipliniranja.
<SPEAKER ID="921" NAME="Jean-Luc Bennahmias" AFFILIATION="ALDE">
v pisni obliki. - (FR) Izhajajoč iz poročila, katerega soavtor sem bil leta 2007 z gospodom Beletom o prihodnosti poklicnega nogometa v Evropi, sem podprl resolucijo Evropskega parlamenta, ki poziva Evropsko unijo, naj gre v smeri zakonske ureditve dejavnosti zastopnikov poklicnih igralcev.
<SPEAKER ID="186" NAME="Lara Comi  " AFFILIATION="PPE">
v pisni obliki. - (IT) To priložnost bi rada izkoristila in pojasnila, zakaj sem glasovala za to resolucijo v tej razpravi, ki je potekala med Svetovnim prvenstvom v Južni Afriki. Kot nekdanja nogometna igralka, ki je celo napisala svojo univerzitetno diplomo o upravljanju klubov, se nisem mogla upreti sodelovanju v današnji razpravi.
<P>
Menim, da je ta resolucija uspela ustvariti pravo ravnotežje med potrebo po ohranitvi neodvisne zakonske ureditve nogometa, ki jo prav tako narekujeta kulturna in družbena vloga, ki ju igra, in potrebo po zagotovitvi pravne gotovosti za njegove gospodarske vidike.
<P>
Prav tako močno pozdravljam dejstvo, da se navezuje na boj proti pranju denarja, rasizmu in nasilju na stadionih. Menim, da mora Parlament to poročilo uporabljati za soglasno, jasno in odločno izražanje o teh vprašanjih.
<P>
Prav tako mislim, da je dobro, da so bila poudarjena vprašanja zaposlovanja in družbena vprašanja, povezana s poklicnim nogometom. Ne bo enostavno najti uravnotežene rešitve, zlasti za zakonsko ureditev dejavnosti zastopnikov, in Parlament mora s svojim delom pospešiti dialog med Komisijo, UEFO in FIFO, da bi našli rešitev, v kateri bodo upoštevani interesi vseh.
<SPEAKER ID="187" NAME="Diogo Feio  " AFFILIATION="PPE">
v pisni obliki. - (PT) Skrb med nosilci političnih odločitev glede jasnosti pogajanj, povezanih s športom, ni nič novega, prav tako pa tudi ne sum, da je ravnanje mnogih zastopnikov športnikov domnevno kaznivo ali celo v nasprotju z zakoni in da ogrožajo verodostojnost športa, zdravje in varnost športnikov, ki jih predstavljajo, in resnico v svojih poslovnih transakcijah. Ugotovljene so bile tudi povezave nekaterih teh zastopnikov z organiziranim kriminalom. Ta zaskrbljujoč položaj je vreden vse pozornosti, ki mu jo lahko posveti Evropska unija. Nujno moramo ločiti zrnje od pleveli, da bomo spodbujali trdo delo, preglednost in disciplino, ki so potrebni za opravljanje te dejavnosti.
<SPEAKER ID="920" NAME="José Manuel Fernandes  " AFFILIATION="PPE">
v pisni obliki. - (PT) Glasoval sem za to poročilo o zastopnikih igralcev v športu in podpiram urejanje dejavnosti športnih agentov v obliki direktive. Izpostavil bi svojo posebno skrb glede ugotovitev študije o športnih zastopnikih v Evropski uniji, ki jo je naročila Komisija glede kriminalnih dejavnosti, povezanih s športnimi dejavnostmi, v katerih na te negativno vpliva organiziran kriminal s povezavami do dejavnosti zastopnikov igralcev. Menim, da je ta položaj škodljiv za podobo športa, njegovo integriteto in nenazadnje njegovo vlogo v družbi. Zlasti izpostavljam posebno ranljivost mladih igralcev in nevarnost, da postanejo žrtve trgovine z ljudmi, ter posebno odgovornost zastopnikov igralcev in klubov v tem položaju. Zato se podpisujem pod to, da morajo biti dejavnosti športnih zastopnikov predmet pravil, ki so posledica usklajevanja in preglednosti. Menim, da bi bilo dobro uvesti sistem potrjevanja na ravni EU, pa tudi register agentov.
<SPEAKER ID="919" NAME="Nuno Melo  " AFFILIATION="PPE">
v pisni obliki. - (PT) Nogometna industrija se močno širi in vključuje vedno večje zneske denarja. Zastopniki igralcev so eden od protagonistov te industrije in so najpomembnejši, saj so odgovorni za pogajanja s klubi, ko igralci prestopajo. Po drugi strani pa nogometni igralci in igralci drugih iger z visokimi medijskimi profili najemajo zastopnike pri vedno manjši starosti, in če ne dobijo pravih nasvetov, lahko to ogrozi njihovo kariero. Zato je nujno ustvariti dobro opredeljena pravila, da vloga, ki jo igrajo zastopniki, ne bo vodila do neprimernih praks, ki lahko ogrozijo igralce, zlasti mlajše.
<SPEAKER ID="188" NAME="Andreas Mölzer  " AFFILIATION="NI">
v pisni obliki. - (DE) Šport je še posebno čustveno nabita tema, ki pogosto vzbuja domoljubnost in nacionalni ponos pri prebivalstvu. Ker je mogoče v poklicnem športu zaslužiti ogromno denarja, ne obstajajo le problemi, povezani z dopingom, to področje zlorabljajo tudi pretkani kriminalci. Pomembno je, da ohranimo šport "čist", zlasti v smislu njegove funkcije nudenja vzornikov mladim ljudem, ampak tudi, da bi zaščitili same športnike. Na velikih dogodkih, kot je zlasti Svetovno prvenstvo, so mladi igralci bolj ranljivi za izkoriščanje športnih zastopnikov. Glasoval sem za poročilo v upanju, da ga bomo lahko uporabili, če ne za to, da popolnoma ustavimo to prakso, pa vsaj, da jo omejimo.
<SPEAKER ID="189" NAME="Georgios Papanikolaou  " LANGUAGE="EL">
Glasoval sem za poročilo o zastopnikih nogometnih igralcev.. Cilj te posebne pobude Evropskega parlamenta je, da bi bila prvi korak pri prizadevanjih, da se ustvari verodostojen, morda vseevropski okvir za obravnavanje povezave med dejavnostmi športnih zastopnikov in organiziranim kriminalom. Upoštevati je treba, da zastopniki igrajo osrednjo vlogo v finančnih tokovih v športu, ki pogosto niso pregledni. Glasoval sem proti predlogoma sprememb 1 in 3, saj predlagata odpravo ključnih točk iz poročila in mu tako odvzemata pomembne proaktivne in odločilne elemente, ki so potrebni za obravnavo tega posebnega vprašanja.
<SPEAKER ID="918" NAME="Raül Romeva i Rueda  " AFFILIATION="Verts/ALE">
v pisni obliki. - (ES) Pozdravljam sprejetje te resolucije, zlasti, ker pozdravlja "Študijo o zastopnikih športnikov v Evropski uniji", ki jo je naročila Evropska komisija in katere rezultati so sedaj na voljo ter je zlasti povezana z ugotovitvami študije glede kaznivih dejanj, povezanih s športom: navajajo se primeri, v katerih organizirani kriminal vpliva na šport, ker je povezan z dejavnostmi zastopnikov igralcev; meni, da tak razvoj škodi ugledu športa, njegovi integriteti in končno tudi vlogi, ki jo ima v družbi.
<SPEAKER ID="190" NAME="Joanna Senyszyn  " LANGUAGE="PL">
Potrdila sem resolucijo in zastopnikih igralcev v športu.
<P>
Le pet držav članic (Bolgarija, Francija, Grčija, Madžarska in Portugalska) in štiri mednarodne federacije (FIBA, FIFA, IAAF in IRB) imajo ločene pravne predpise, ki urejajo dejavnosti zastopnikov v športu. Zato je nujno pripraviti skupno strategijo Unije, ki bo urejala dejavnosti zastopnikov igralcev v športu. Ta strategija nam bo omogočila odpraviti pravne vrzeli na tem področju in bo omogočila nadzor in kontrolo dejavnosti zastopnikov. To je izredno pomembno, ker - kakor kaže raziskava Evropske komisije - igrajo športni zastopniki pomembno vlogo pri organizaciji nepreglednih in nezakonitih nepoštenih dejavnosti. Takšne prakse so še zlasti nevarne za mlade športnike, ki lahko postanejo žrtve trgovine z ljudmi.
<P>
Sedanje stanje je škodljivo za podobo športa in njegovo verodostojnost, pristnost in vlogo v družbi. Zato je tako pomembno hitro rešiti ta problem in razviti skupno strategijo, ki bo zagotovila: 1. preglednost transakcij zastopnikov, 2. prepoved nagrajevanja zastopnikov igralcev, povezanega s prestopi mladoletnikov, in 3. uvedbo minimalnih usklajenih standardov za pogodbe in nadzorni in disciplinski sistem.
<P>
Prav tako bi rada pritegnila pozornost k okrepljenemu usklajevanju dejavnosti Evropske unije v boju proti kaznivim dejanjem v športu: 1. pranju denarja, 2. dogovorjenim tekmam 3. trgovino z ljudmi. Dobro je, da imajo enako mnenje organi in osebe, udeležene v športu.
<SPEAKER ID="191" NAME="Catherine Stihler  " AFFILIATION="S&amp;D">
v pisni obliki. - Potreba po preglednosti in preprečevanju izkoriščanja mladih in ranljivih igralcev zahteva pozornost. Pogosto so udeleženi otroci, kjer se njihove potrebe smatrajo manj pomembne kot zaslužek od zastopnikov in preko sponzorstva.
<SPEAKER ID="917" NAME="Mário David  " AFFILIATION="PPE">
v pisni obliki. - (PT) Glasoval sem za ta skupni predlog resolucije. Dobri sosedski odnosi med EU in Rusijo so temeljni za stabilnost, varnost in blaginjo celotne Evrope. EU in Rusija, ki se zavedata, da imamo skupne odgovornosti v smislu spodbujanja stabilnosti, krepita pogajanja in iščeta nova partnerstva za sodelovanje, ki segajo preko golega gospodarskega sodelovanja in vključujejo tudi področja pravne države in spoštovanja človekovih pravic. Dober primer tega okrepljenega sodelovanja, ki bi ga rad izpostavil, je podpis skupne izjave o Gazi s strani podpredsednice Komisije in visoke predstavnice EU za zunanje zadeve in varnostno politiko, Catherine Ashton, in ruskega zunanjega ministra, Sergeja Lavrova. Prav tako menim, da je napredek, ki ga je Rusija dosegla, da bi lahko izpolnila cilj pristopa k STO, zelo pozitiven, namreč, da je opustila protekcionistične ukrepe, kar je bistven predpogoj, ki bi se moral nadaljevati. Nazadnje pa bi rad poudaril potrebo, da se Rusijo vključi v strategijo EU za Baltsko morje, posebno z izboljšanjem morske varnosti in zagotavljanjem visoke ravni okoljske zaščite.
<SPEAKER ID="193" NAME="Diogo Feio  " AFFILIATION="PPE">
v pisni obliki. - (PT) Rusija je še vedno daleč od tega, da bi bila država, v kateri so človekove pravice, državljanske svoboščine in pravna država v celoti zagotovljene. Zato je nerealno skrivati to dejstvo in se pretvarjati, da obstaja med tema dvema blokoma dogovor glede vprašanj, ki so povezani s pravicami, svoboščinami in jamstvi. Glede na navedeno moram pozdraviti izvedbo vrhovnega srečanja med EU in Rusijo in upam, da bo Rusija napredovala v tej smeri, da postane verodostojna, zanesljiva, demokratična in varna zaveznica, ki jo Evropska unija tako močno potrebuje.
<P>
Zato menim, da bo v celoti v korist EU, da podpre prizadevanja Rusije, da postane demokratična država in okrepi posebna partnerstva z državami, ki jo približujejo drugim evropskim državam, s katerimi si deli zgodovino in kulturo. Če bodo evropske institucije in države prispevale k omogočanju sanj Petra Velikega o Rusiji, ki je v celoti povezana v sodelovanje narodov in zlasti Evrope, katere del je, bodo storili zelo veliko za svetovno stabilnost.
<SPEAKER ID="916" NAME="José Manuel Fernandes  " AFFILIATION="PPE">
v pisni obliki. - (PT) EU je zavezana k temu, da s pogajanji doseže nov okvirni sporazum z Rusijo, da bi še naprej razvijala odnose med EU in Rusijo. Rusija je pomembna partnerka EU. Podpiram sodelovanje za reševanje skupnih izzivov v okviru uravnoteženega pristopa, ki je usmerjen v rezultate in temelji na demokraciji in pravni državi. Imeti bi morali ne le skupne gospodarske in trgovinske interese, ampak tudi cilj tesnega sodelovanja na globalni ravni in v povezavi s skupnimi sosednjimi državami v skladu z mednarodnim pravom. Zato morata EU in Rusija stopnjevati svoja pogajanja o novem partnerstvu in sporazumu o sodelovanju, ki je širok, obsežen in pravno zavezujoč. Ta sporazum mora presegati gospodarsko sodelovanje in povezati tudi področja demokracije, pravne države in spoštovanja temeljnih človekovih pravic. Podpiram cilj ruskega pristopa k STO za pomoč tej državi, da pritegne več tujih naložb in poveča raznolikost svojega gospodarstva. Ruska ustanovitev carinske unije z Belorusijo in Kazahstanom lahko na pot Ruske federacije do članstva v STO postavi dodatne ovire.
<SPEAKER ID="915" NAME="Nuno Melo  " AFFILIATION="PPE">
v pisni obliki. - (PT) Odnosi med EU in Rusijo so izredno pomembni za obe strani, a jih je treba razširiti in okrepiti, ne več kot le gospodarsko sodelovanje, ampak tudi z vključitvijo področij demokracije, pravne države in spoštovanja temeljnih človekovih pravic. Tako je podpis Sporazuma o strateškem partnerstvu med EU in Rusijo najpomembnejši za nadaljnji razvoj in okrepitev sodelovanja med tema dvema partnerkama. Sedanji gospodarski in trgovinski odnosi med EU in Rusijo so dokaz skupnega prizadevanja in zaveze.
<SPEAKER ID="194" NAME="Andreas Mölzer  " AFFILIATION="NI">
v pisni obliki. - (DE) Čeprav se nisem popolnoma strinjal z nekaterimi deli besedila in odstavki v skupnem predlogu resolucije o vrhovnem srečanju med EU in Rusijo, pa sem na končnem glasovanju vseeno glasoval v njegovo korist. Poglobitev odnosov med EU in Rusijo je nekaj, kar menim, da je še posebno pomembno, ne le zaradi razlogov, povezanih z energetsko politiko, ampak tudi in zlasti zaradi zgodovinskih in kulturnih razlogov. EU mora oblikovati svojo zunanjo politiko na Kavkazu v sodelovanju z Rusijo in si ne sme dovoliti, da ji v tem pogledu zapovedujejo ZDA. Tako bi se morali vesti zelo pošteno v zvezi z gruzijskim sporom in se osredotočati na zagotavljanje podpore ljudem, ki tam živijo. Prav tako ne bi bilo primerno, da bi EU uveljavljala velike zahteve ali pogoje v zvezi s pristopom Rusije k Svetovni trgovinski organizaciji. Nazadnje pa je treba povedati, da so odnosi z Rusijo po sklenitvi partnerstva za modernizacijo dobri in na pravi poti.
<SPEAKER ID="914" NAME="Raül Romeva i Rueda  " AFFILIATION="Verts/ALE">
v pisni obliki. - Glede resolucije o vrhu med EU in Rusijo, sprejet je bil le eden od naših predlogov sprememb, namreč tisti, ki poziva ruske oblasti, naj prekinejo razširjeno nekaznovanost za nasilje nad zagovorniki človekovih pravic, ki se dogaja na severu Kavkaza. Na koncu se je večina članov naše skupine vzdržala, tudi sam sem bil med njimi.
<SPEAKER ID="195" NAME="Czesław Adam Siekierski  " LANGUAGE="PL">
Vsako vrhovno srečanje običajno prispeva h krepitvi odnosov med udeleženci. Rusija ni le pomembna strateška partnerka Unije, ampak tudi ena najbližjih partnerk v geografskem smislu. Unija potrebuje velike partnerje, ki se bodo skupaj z nami ukvarjali z reševanjem problemov mednarodnih dimenzij, ki presegajo pristojnosti posameznih držav na področjih, kot so podnebne spremembe, izhod iz krize in energetska varnost. Kljub dejstvu, da je stališče Unije glede mnogih vprašanj drugačno od tistega, ki ga ima Rusija, moramo tesno sodelovati in mobilizirati Rusijo, da bo izvedla nujne reforme.
<P>
Pobuda za partnerstvo za modernizacijo, katere namen je liberalizacija gospodarstva in okrepitev demokracije političnega sistema, je zelo pomembna. Ob upoštevanju dejstva, da je liberalizacija trgovine v korist obema stranema in da je perspektiva članstva v STO gonilna sila za spremembe in reformo, podpiram članstvo Rusije. Prav tako bi morali obravnavati vprašanje politike vizumov EU v smislu držav Vzhodnega partnerstva. Zakaj bi bilo treba Rusijo obravnavati drugače kot, na primer, Ukrajino? Kljub dejstvu, da potekajo pogovori na ravni EU, Moskva z določenimi državami članicami še vedno nadaljuje z drugačno politiko. V našem interesu je, da EU govori z enim glasom.
<SPEAKER ID="196" NAME="Catherine Stihler  " AFFILIATION="S&amp;D">
v pisni obliki. - Naš odnos z našimi ruskimi sosedi je pomemben, a temeljiti mora na medsebojnem spoštovanju in razumevanju. Potrebna sta odprtost in preglednost.
<SPEAKER ID="197" NAME="Konrad Szymański  " AFFILIATION="ECR">
v pisni obliki. - (PL) Poročilo sem potrdil, ker vsebuje jasne izjave, ki pozivajo Rusijo, naj ne uporabi svojih naravnih energetskih virov za politične namene.
<SPEAKER ID="199" NAME="Roberta Angelilli  " AFFILIATION="PPE">
v pisni obliki. - (IT) Pokazati moramo solidarnost družinam žrtev. Ne smemo ostati ravnodušni glede razmer na območju Gaze, kjer je bila na gibanje blaga in oseb uvedena vojaška blokada, ki povzroča sedanjo humanitarno katastrofo.
<P>
Vendar pa smo veseli današnjega spoznanja, da bo izraelska vlada popustila blokado z namenom pospešitve vstopa materialnega blaga za civilno uporabo. To je pomemben znak odgovornosti, predvsem zato, ker v Gazi, spomnimo se, 80 % prebivalstva živi v revščini brez hrane in brez stvari, ki so potrebne za izpolnjevanje njihovih najbolj osnovnih človeških potreb v škodo najšibkejšim pripadnikom družbe.
<P>
Zato verjamem, da sta podpora in pomoč Evropske unije ključna za obnovo pogajanj med Izraelom in palestinsko oblastjo, ne le, da se prekine blokada, ampak predvsem, da se sproži mirovni proces, v katerem morata nastati dve varni in svobodni državi. To je težak proces, ki ga je treba izvajati z mnogimi malimi in velikimi ukrepi, najprej pa je treba začeti z umikom blokade Gaze in drugič z izpustitvijo Gilada Šalita, izraelskega vojaka, ki ga Hamas zadržuje od junija 2006.
<SPEAKER ID="200" NAME="Kader Arif  " AFFILIATION="S&amp;D">
v pisni obliki. - (FR) Danes sem glasoval za to resolucijo, ker močno obsoja napad Izraela na humanitarni konvoj, namenjen v Gazo, in zahteva, da se izvede mednarodna in nepristranska preiskava, da bi čim bolj osvetlili ta smrtonosni napad. To je trdna drža, ki kaže našo skupno željo, da bi bili priča pravičnemu zadoščenju, in to pozdravljam. Predolgo je bila Evropa gospodarski gigant, glavna dobaviteljica razvojne pomoči regiji, a politični škrat, ki ni sposoben odločilnega vpliva v izraelsko-palestinskem sporu, da bi omogočila dosego mirne rešitve.
<P>
Danes ta parlament zaradi vztrajnosti Skupine naprednega zavezništva socialistov in demokratov v Evropskem parlamentu izraža svoje jasno in močno stališče v prid takojšnji odpravi blokade Gaze, katere posledica je bila prava humanitarna katastrofa. Evropa mora prevzeti svojo odgovornost. Dolžna je igrati odločilno politično vlogo, da bi končno dosegla oprijemljive rezultate v smislu ustvarjanja Palestinske države, ki bo sposobna preživeti.
<SPEAKER ID="913" NAME="Sophie Auconie  " AFFILIATION="PPE">
v pisni obliki. - (FR) Po vojaški operaciji z dne 31. maja 2010 proti humanitarnemu konvoju, namenjenemu v Gazo, operaciji, v kateri je bilo ubitih devet civilistov in ranjenih 38 civilistov in sedem izraelskih državljanov, je Evropska unija, zlasti Evropski parlament, zavezana, da odločno obsodi to tragično kršitev mednarodnega prava in zahteva takojšnjo in nepristransko preiskavo tega napada. Zato sem glasovala za to resolucijo.
<SPEAKER ID="912" NAME="Jean-Luc Bennahmias  " AFFILIATION="ALDE">
v pisni obliki. - (FR) Glasoval sem za resolucijo Evropskega parlamenta o izraelski vojaški operaciji proti humanitarnemu konvoju in blokadi Gaze, ker bi rad, da EU pošlje odločno sporočilo z zahtevanjem prekinitve blokade Gaze in obsodi nesorazmerno uporabo nasilja s strani izraelske vojske. Dalje, menil sem, da je bilo pomembno, da so poslanci Evropskega parlamenta pa tudi različne institucije Evropske unije sprejeli soglasno stališče, da bi tej obsodbi dali pravo težo.
<SPEAKER ID="911" NAME="Maria da Graça Carvalho  " AFFILIATION="PPE">
v pisni obliki. - (PT) Pozdravljam izjavo generalnega sekretarja Združenih narodov in visoke komisarke za človekove pravice, ki pozivata k takojšnji mednarodni neodvisni preiskavi napada in kršenja mednarodnega prava.
<P>
Nujno je, da izraelska vlada ne nasprotuje izvedbi te preiskave.
<P>
Pozivam visoko predstavnico/podpredsednico Komisije in vse države članice, naj si prizadevajo za zagotovitev trajnostnega odprtja vseh prehodov v Gazo in iz nje, pod ustreznim mednarodnim nadzorom, naj omogočijo neoviran pretok človekoljubnega in trgovskega blaga, ki je potrebno za ponovno izgradnjo in samozadostno gospodarstvo, pa tudi pretok denarja in prosto gibanje ljudi.
<SPEAKER ID="910" NAME="Mário David  " AFFILIATION="PPE">
v pisni obliki. - (PT) Na splošno glasujem za ta skupni predlog resolucije. Menim, da je čas, da Evropska unija prevzame mnogo bolj posredovalno in neodvisno vlogo pri iskanju rešitve za arabsko-izraelski spor. Posvetni odnosi nekaterih držav EU z arabskim svetom, neprimerljiva in zavezana podpora Evrope, da daje Nacionalni palestinski oblasti sredstva, da se bo lahko spremenila v neodvisno državo, sposobno preživetja, dimenzija humanitarne pomoči za obnovo palestinskih območij brez primere in tradicionalni odnosi prijateljstva in partnerstva z Izraelom so razlog za to, da je EU verodostojna partnerka in predstavnica, ki je ni mogoče nadomestiti. Živimo v obdobju nevarnega povečanja napetosti in nasilja na Bližnjem vzhodu. Vsak tragični dogodek spodbuja še več sovraštva in pomanjkanje razumevanja ter hrani radikalizem in navdihuje fundamentalizem. Z Lizbonsko pogodbo ima EU končno institucionalne osnove, da načrtuje zunanjo, varnostno in obrambno politiko, ki je združljiva z njeno demografsko dimenzijo in gospodarskim pomenom. Brez domišljavosti, medtem ko se zavedamo obsega problema, in brez naivnosti ali mazohističnosti, čas je, da Evropa sprejme ta izziv!
<SPEAKER ID="201" NAME="Edite Estrela  " AFFILIATION="S&amp;D">
v pisni obliki. - (PT) Glasovala sem za skupni predlog resolucije o izraelski vojaški operaciji proti humanitarnemu konvoju in blokadi Gaze, ker obsojam napad na konvoj s humanitarno pomočjo, ki se je zgodil v mednarodnih vodah in predstavlja kršitev mednarodnega prava. Mednim, da mora Izrael prekiniti blokado Gaze, katere posledica sta vse večja humanitarna kriza in povečana radikalizacija, ki povečujeta negotovost v regiji.
<SPEAKER ID="909" NAME="Göran Färm, Olle Ludvigsson in Marita Ulvskog  " AFFILIATION="S&amp;D">
v pisni obliki. - (SV) Mi švedski demokrati podpiramo skupno resolucijo Evropskega parlamenta,, kljub dejstvu, da bi raje videli, da bi šlo besedilo še dlje. Menimo, da je pomembno, da EU govori enoglasno in da pozove Izrael in Palestino, naj ukrepata. Vendar pa menimo, da bi moralo biti besedilo resolucije oblikovano bolj prepričljivo. Lahko bi se, na primer, glasilo, da bo EU zaustavila načrtovano nadgradnjo odnosov med EU in Izraelom, dokler Izrael ne bo izpolnjeval svojih obveznosti v okviru pridružitvenega sporazuma med EU in Izraelom in v okviru mednarodnega prava ter dokler ne uresniči resničnih sprememb na tem področju glede spoštovanja človekovih pravic, zlasti zasedenih ozemelj, in spoštovanja mednarodnega prava.
<SPEAKER ID="202" NAME="Diogo Feio  " AFFILIATION="PPE">
v pisni obliki. - (PT) Medtem ko je treba vedno žalovati zaradi smrti ljudi, pa je treba prav tako obsoditi podpornike terorističnih organizacij, ki nočejo sprejeti mirnega soobstoja v regiji, ker uporabljajo pridevnike kot sta "mirno" in "humanitarno". Podobno je treba vedno obsojati prekomerno uporabo sile in nesorazmernega nasilja nad tistimi, ki so v šibkem položaju in nimajo enakih vojaških sredstev. Dalje, poskus zloma mornariške blokade, ki je uvedena zaradi Hamasovega nasilnega prevzema oblasti v Gazi, je mogoče obravnavati le kot sovražno dejanje, ne glede na ime, ki ga ima. Ne glede na potrebo po podpori najšibkejših in najbolj ranljivih med Palestinci je treba priznati, da Hamas, ki z njimi manipulira in jih izkorišča, še vedno ne priznava države Izrael in da je več njegovih najvišjih bojevnikov večkrat pozvalo k njegovemu uničenju. Vse to krepi razumevanje, da sporu, kot je ta na Bližnjem vzhodu, primanjkuje poštenih ciljev, stanovitnega ukrepanja in velikodušnega odpuščanja.
<SPEAKER ID="908" NAME="José Manuel Fernandes  " LANGUAGE="PT">
Izraelska vojaška operacija v mednarodnih vodah z dne 31. maja 2010 proti konvoju s humanitarno pomočjo, namenjeno proti Gazi, je povzročila smrt devetih civilistov, ranjenih pa je bilo 38 civilistov in sedem izraelskih vojakov. Dovolite mi, da izrečem najgloblje sožalje družinam žrtev. Da bi ugotovili vso resnico, pozivam, da se izvede takojšnja in nepristranska mednarodna preiskava tega napada. Menim, da bi moral Izrael takoj prekiniti blokado Gaze, katere posledica je človeška tragedija in vse večja radikalizacija, ki se pretvarja v vir negotovosti za Izrael in celotno regijo. Politika EU do Bližnjega vzhoda mora igrati odločilno in skladno politično vlogo, ki jo spremljajo učinkovita diplomatska orodja v prid miru in varnosti v tej sosedni regiji, ki ima strateški pomen za EU.
<SPEAKER ID="203" NAME="Carlo Fidanza" AFFILIATION="PPE">
v pisni obliki. - (IT) Z veseljem bi glasoval za to skupno resolucijo, ki jo je podprla tudi moja politična skupina. Vendar pa je delegacija Ljudstva svobode (PdL) želela poudariti komaj opazno razliko ter se odločila, da se bo vzdržala glasovanja. Zaradi tega sem se odločil, da ne bom sodeloval pri glasovanju kljub dejstvu, da v celoti podpiram besedilo skupne resolucije, ki menim, da je uravnotežena, ker potrjuje potrebo po verodostojni in pregledni preiskavi krvavih dogodkov 31. maja, potrebo, da se premaga pomorska blokada v Gazi, cilj, da se izboljšajo odnosi s Turčijo, da bi se izognili nadaljnji destabilizaciji tega območja, potrebo, da se izpusti izraelskega narednika Gilada Šalita, ki ga Hamas zadržuje od junija 2006, in pričakovanje "dve ljudstvi, dve državi", kakor edino rešitev sporov na tem območju.
<SPEAKER ID="907" NAME="Ilda Figueiredo  " AFFILIATION="GUE/NGL">
v pisni obliki. - (PT) Menimo, da ta resolucija pošilja jasno sporočilo obsodbe napada na humanitarni konvoj, ki je bil izveden v mednarodnih vodah in je očitno kršenje mednarodnega prava. Prav tako je to korak v pravo smer z ozirom na potrebo, da se takoj prekine blokada Gaze, katere posledica je človeška tragedija za palestinsko ljudstvo. Kljub temu smo še daleč od tega, kar je potrebno za obsodbo in protest proti zagrešenemu zločinskemu pokolu, po ukazih izraelske vlade, proti šestim plovilom, ki so sestavljala floto Svobode, ki je prevažala približno 10 000 ton nujnih enot humanitarne pomoči za prebivalstvo, ki je že več let zaprto na svojem lastnem ozemlju: moške, ženske in otroke, ki se srečujejo s tragičnim in katastrofalnim humanitarnim položajem zaradi tega, ker je bila proti njim sproščena surovost, ki je Gazo spremenila v velikansko koncentracijsko taborišče. Enkrat za vselej moramo reči, kar je preveč, je preveč. Od Izraela moramo zahtevati, da spoštuje mednarodno pravo. Nujno je, da prenehamo s prizanašanjem Združenih držav in Evropske unije Izraelu. Nujno je, da se konča segregacijska politika, ki jo Izrael uveljavlja na Palestince, in da se zagovarja pravica palestinskega ljudstva do lastne države z mejami iz leta 1967.
<SPEAKER ID="906" NAME="Sylvie Guillaume  " LANGUAGE="FR">
Evropska unija in zlasti Evropski parlament sta se bila dolžna odzvati, da bi obsodila smrtonosno vojaško operacijo, ki jo je 31. maja 2010 Izrael izvedel proti humanitarnemu konvoju, in v večji meri blokado Gaze. Kot mnogo evropskih državljanov, me je posebno pretresel izraelski napad, ki je ponovno pomenil kršitev mednarodnega prava; zato sem glasovala za to resolucijo, ki med drugim jasno govori v prid ustanovitve nepristranskega in neodvisnega preiskovalnega odbora za preiskavo napada ter spodbuja nadaljevanje mirovnega procesa med Izraelom in Palestino, ki je pomemben za stabilnost regije.
<SPEAKER ID="204" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) To poročilo zahteva takojšnjo odpravo blokade Gaze. To je popolnoma v njegov prid.
<SPEAKER ID="905" NAME="Nuno Melo  " LANGUAGE="PT">
Izraelsko-palestinski spor je strahovito zapleten in zato prav tako poziva k veliki preudarnosti pri njegovi analizi. Medtem ko je gotovo, da je izguba človeških življenj zlasti v tem incidentu nesprejemljiva in je vzrok za skrb, pa ima država Izrael po drugi strani pravico do obstoja in njeni prebivalci do življenja v varnosti. Izrael je bil tarča različnih terorističnih napadov, ki so jih zagrešila radikalna gibanja, namreč Hamas, in je upravičen do izvajanja preventivnih ukrepov, da se prekine dobava orožja in opreme, ki se uporablja v teh terorističnih napadih. Seveda način vkrcanja na plovilo ni sprejemljiv in ne more biti sprejemljiv, saj je bilo popolnoma nemogoče preprečiti izgubo človeških življenj, s čimer so se še bolj zaostrili vsi sovražni impulzi. Ta ocena opravičuje moj glas.
<SPEAKER ID="205" NAME="Willy Meyer  " AFFILIATION="GUE/NGL">
v pisni obliki. - (ES) Glasoval sem za skupno resolucijo, ki obsoja izraelski vojaški napad na konvoj, ki je prevažal humanitarno pomoč na območje Gaze, ker obsojam državni terorizem in blokado Gaze. EU ne sme dovoliti, da je območje Gaze še naprej blokirano. Odgovorne za ta zločin proti človeštvu moramo pozvati, naj odgovarjajo. Izrael ne more ostati nekaznovan in EU ima politična in kazenska orodja, da to stori. Še naprej krši dogovore iz Annapolisa, ko nadaljuje z naseljevanjem. Izrael ne upošteva sporazumov, ki jih podpisuje. EU ima z Izraelom sporazum o partnerstvu, ki ga drugi člen pogojuje s spoštovanjem človekovih pravic. Zakaj EU ne zamrzne tega sporazuma? Zakaj ne poziva svojih predstavnikov v Izraelu, naj izvedejo preiskave? Dejstvo, da je umrlo več kot devet ljudi in da je bilo pridržanih 400 ljudi, je dovolj velik razlog. Teroristična dejanja lahko zagrešijo ljudje z ali brez uniform. To je jasen primer državnega terorizma in zato menim, da je treba izraelsko vlado kaznovati skladno z mednarodnim pravom. Na vesti ima življenja nedolžnih ljudi.
<SPEAKER ID="206" NAME="Andreas Mölzer  " AFFILIATION="NI">
v pisni obliki. - (DE) Glasoval sem za skupni predlog resolucije o izraelski vojaški operaciji proti humanitarnemu konvoju in blokadi Gaze. Predstavlja uravnotežen pregled razmer in enako poziva obe strani, naj nadaljujeta mirovna pogajanja. Vloga EU in odgovornost visoke predstavnice sta prav tako podrobno obravnavani. V vsakem primeru bi bilo posebno pomembno takojšnje odprtje mej na območju Gaze, da bi lahko ljudi oskrbeli s hrano in pomočjo.
<SPEAKER ID="904" NAME="Raül Romeva i Rueda  " AFFILIATION="Verts/ALE">
v pisni obliki. - (FR) Kot moj kolega poslanec, gospod Cohn-Bendit, mislim, da moramo najti načine za prekinitev blokade - vključno s psihološko blokado -, ki obstaja med EU, Izraelci in Palestinci. Odpreti je treba vse mejne prehode: EU lahko in mora zahtevati, da na primer Turška vojska kontrolira te prehodne točke. Tu sem ironičen: turška vojska bi lahko skupaj z nemškimi vojaki skupno nadzirala vstopne točke v Gazo, da bi zagotovila, da bodo skozi prišli hrana in gradbeni materiali in da bi preprečila vstop orožja. Storiti bi morali, kar lahko, da pomagamo odpraviti blokado, in zagotoviti orodja, ki so za to potrebna. Govori se, da imajo mnogi Evropejci, zlasti Nemci, krivo vest glede Izraela. Vendar pa kriva vest ne pripomore k dobri politiki. Če želimo, da je naša vest čista, moramo Izraelcem povedati, da to, kar se sedaj dogaja, močno presega vse meje sprejemljivega.
<SPEAKER ID="207" NAME="Peter Skinner" AFFILIATION="S&amp;D">
v pisni obliki. - Volivci iz jugovzhoda Anglije so stopili v stik z mano in izrazili resno zaskrbljenost in ogorčenje nad razmerami, ki so po vkrcanju vojakov izraelskih obrambnih sil na turško ladjo, ki je bila del konvoja na poti v Gazo, za sabo pustile devet mrtvih ljudi.
<P>
Zato lahko glasujem v imenu mnogih izmed teh volivcev, da močno kritiziram vojaško operacijo, ki je povzročila te smrtne žrtve, in pozivam k mednarodni preiskavi, ki bo pokazala, kdo je lahko kriv. Istočasno pa se moji volivci zavedajo bistvene razlike med pravico Izraela, da se lahko brani, in pravico državljanov Gaze do prejemanja humanitarne pomoči.
<SPEAKER ID="208" NAME="Catherine Soullie  " AFFILIATION="PPE">
v pisni obliki. - (FR) Vzdržala sem se glasovanja o resoluciji o vkrcanju Izraelcev na konvoj Mavi Marmara. Menim, da so z resolucijo predložene neuravnotežene zahteve in zmotna različica dejstev. Mislim, da moramo počakati na rezultate preiskovalne komisije preden poskušamo podati sodbo o incidentu na Mavi Marmari. Seveda moramo obžalovati izgubo človeških življenj, a predvsem moramo objektivno in razumno analizirati vse odločitve, ukrepe in okoliščine, ki so pripeljali do te tragedije.
<P>
Nedvomno je Izrael naredil politične in vojaške napake, a vseeno si moramo zapomniti, da je vojaška blokada upravičen ukrep, ki ga priznava mednarodno pravo v kontekstu oboroženega spopada na morju. Blokado, ki je bila postavljena z namenom prekinitve trgovanja z orožjem v tej regiji, ki je v vojni, je prešla in izzvala ista flota, ki se sedaj svetu predstavlja kot žrtev neupravičenega izraelskega napada. Le racionalen dialog bo omogočil, da se bodo pogajanja med Izraelom in Gazo pomaknila naprej. V okviru tega dialoga je Evropa dolžna zagotoviti mirno in uravnoteženo stališče, ne da bi pokazala kakršno koli neprimerno strankarsko vnemo.
<SPEAKER ID="209" NAME="Catherine Stihler  " AFFILIATION="S&amp;D">
v pisni obliki. - Resolucija, ki je povezana s tragičnimi smrtmi ljudi na humanitarnem konvoju, je dobrodošla. Potrebna je neodvisna preiskava. Rešitev blokade Gaze in politična rešitev humanitarne tragedije sta nujno potrebni in močno zakasneli.
<SPEAKER ID="903" NAME="Alf Svensson  " AFFILIATION="PPE">
v pisni obliki. - (SV) Močno obžalovanja vredno je, da so ljudje v tem incidentu izgubili svoja življenja in vsaka smrt pomeni strašno izgubo. Vendar pa resolucija, o kateri podajamo mnenja, ni preprosto le sredstvo za izražanje sočutja Evropskega parlamenta. Posebno je namenjena temu, da bo predstavljala politično stališče in je kot takšna neuravnotežena. Ne upošteva dejstva, da je Hamas teroristična organizacija, katere namen je uničiti državo Izrael. Hamas ni omenjen v besedilu resolucije, kar se zdi precej čudno, glede na to, da je ena od strani, udeleženih v sporu. Resolucija poziva Izrael, naj ukrepa, a zanemarja dejstvo, da je Hamas tudi v stanju, da prevzame pobudo za sporazum ali mirno rešitev. Prav tako se zdi čudno, da resolucija najprej ostro obsodi napad na ladjo Free Gaza (Svobodna Gaza) in nato poziva k preiskavi napada. Rezultat tega je, da obsodba predvideva zaključke preiskave, h kateri poziva. Izrael se poziva, naj takoj odpravi blokado Gaze brez kakršnih koli ugodnosti v zameno, kljub dejstvu, da so razlogi, da je Izrael uvedel blokado, dobro znani.
<SPEAKER ID="210" NAME="Konrad Szymański  " AFFILIATION="ECR">
v pisni obliki. - (PL) Glasoval sem proti tej resoluciji, ker koordinator Evropskih konzervativcev in reformistov v odboru za zunanje zadeve ni bil sprejet v pogajanja o skupnem predlogu resolucije.
<SPEAKER ID="211" NAME="Keith Taylor  " AFFILIATION="Verts/ALE">
v pisni obliki. - Pozdravljam odločitev poslancev EP iz celotnega političnega spektra, ki so podprli to močno resolucijo, ki obsoja Izrael zaradi njegovih neizzvanih in nesorazmernih napadov na konvoj Free Gaza (Svobodna Gaza) s humanitarno pomočjo. Razumem, da je bilo to najmočnejše stališče, ki ga je lahko Parlament sprejel kot celoto zaradi razlik v stališčih med različnimi političnimi skupinami in v njih, in to, da imamo tako poenoteno stališče, pomeni zelo jasno in nedvoumno sporočilo Izraelu in mednarodni skupnosti. Vendar pa bi rad kljub glasovanju za resolucijo šel še dlje. Takoj po napadu na konvoj sem pisal komisarki Cathy Ashton in jo pozval k takojšnji začasni prekinitvi pridružitvenega sporazuma med EU in Izraelom. Izrael neprestano krši klavzulo tega sporazuma o človekovih pravicah in njegove zadnje poteze ne bi smeli prenašati. Menim, da potrebujemo ukrepe in besede s strani EU, da bi pokazali, da mednarodna skupnost graja obleganje Gaze in tudi napad Izraela na konvoj Free Gaza (Svobodna Gaza). Še naprej bom pozival k začasni prekinitvi tega sporazuma, kadar koli bo priložnost za to, dokler ne bo Izrael zmožen pokazati, da nadaljuje s svojomo obveznostmi v zvezi s človekovimi pravicami do Palestine.
<SPEAKER ID="902" NAME="Sophie Auconie  " AFFILIATION="PPE">
v pisni obliki. - (FR) Seveda sem glasovala za to resolucijo, ki zlasti poziva države članice, naj prispevajo k preprečevanju mučenja in drugih krutih, nečloveških ali ponižujočih ravnanj ali kazni, naj nadzirajo tehnično pomoč tretjim državam, da bi preprečile, da se ta tehnična pomoč zlorablja za proizvodnjo blaga za namene smrtne kazni, mučenja ali drugih krutih, nehumanih ali ponižujočih ravnanj ali kazni.
<SPEAKER ID="213" NAME="Diogo Feio  " AFFILIATION="PPE">
v pisni obliki. - (PT) Tako kot Evropska unija javno zagovarja človekove pravice, mora stremeti tudi k preprečevanju njihovega kršenja z ustvarjanjem ovir, ki preprečujejo trgovino z blagom, ki bi ga bilo mogoče uporabljati za smrtno kazen, mučenje ali druge krute, nehumane ali ponižujoče kazni ali ravnanja. Za ta prizadevanja je potrebna enaka raven zavezanosti s strani držav članic in opreznost s strani njihovih civilnih družb v boju proti več vrstam mučenja in nasilja, ki ogrožajo svobodo, zdravje in dostojanstvo vsakega posameznika. Večja osredotočenost na ta trg in pospeševanje ureditve trgovine s takšnimi materiali pa tudi povečanje nadzora glede njihove dejanske uporabe so v celoti upravičeni in vredni moje podpore.
<SPEAKER ID="901" NAME="Sylvie Guillaume  " AFFILIATION="S&amp;D">
v pisni obliki. - (FR) Obžalovanja vredno je, da Uredbe Sveta (ES) št. 1236/2005, ki zadeva trgovino z določenim blagom, ki bi ga bilo mogoče uporabljati za smrtno kazen, mučenje ali druga kruta, nečloveška ali ponižujoča ravnanja ali kazni, ne izvajajo vse države članice. Menim celo, da je nesprejemljivo, da se nekateri niso obotavljali pred odobritvijo izvoza predmetov, ki jih je mogoče uporabljati pri mučenju, v države, ki ne spoštujejo človekovih pravic. Z našim glasovanjem o tej resoluciji smo jih morali nujno pozvati k redu. Seveda bi morali spodbujati države članice, naj si bolj prizadevajo za prispevanje k spodbujanju človekovih pravic v svetu in h kontroli notranje trgovine s predmeti, ki se uporabljajo za mučenje, namesto da sodelujejo v njej. Mislim celo, da bi bilo treba uporabiti sankcije, da se jih odvrne od tega. Dalje, ta resolucija upravičeno poziva Komisijo, naj posodobi seznam opreme za mučenje, glede na to, da se neprestano spreminja. Zato sem glasovala za to besedilo, a verjamem, da moramo iti še dlje.
<SPEAKER ID="900" NAME="Nuno Melo  " LANGUAGE="PT">
Žal se mučenje še vedno prakticira v mnogih državah. Konvencija proti mučenju državam nalaga različne obveznosti za preprečevanje mučenja, za preiskovanje njegovih pojavov, da se privede pred sodišče krivce in da se zagotovi zadoščenje za žrtve. Kljub zgoraj navedenemu se mučenja še naprej dogajajo po vsem svetu in uporablja se širok razpon opreme za skrb za javni red in varnost. Zato moramo sprejeti ukrepe za preprečevanje, da bi ta oprema prosto krožila, in prekiniti trgovino z njo ter pridobivanje s strani posameznikov, ki jo lahko uporabijo za mučenje ali trpinčenje.
<SPEAKER ID="214" NAME="Andreas Mölzer  " AFFILIATION="NI">
v pisni obliki. - (DE) Popolna prepoved mučenja in trpinčenja v EU, ki temelji na Evropski konvenciji o varstvu človekovih pravic in temeljnih svoboščin in tudi na Listini Evropske unije o temeljnih pravicah je nedvomno nedotakljiva. Dalje, EU ubira pravo pot z najostrejšim kritiziranjem držav, ki še uporabljajo mučenje. Glasovanja sem se vzdržal, ker ta resolucija ne vsebuje točne opredelitve predmetov, ki se uporabljajo za mučenje, in ni mogoče oceniti, kakšen vpliv bi lahko imela na zakonito uvoženo blago, ki bi se lahko uporabljalo za namen, ki je drugačen od prvotnega.
<SPEAKER ID="215" NAME="Georgios Papanikolaou  " LANGUAGE="EL">
Leta 2006 je EU uvedla prvi globalni večstranski sporazum o nadzoru izvoza, da bi preprečila mednarodno trgovino z orodji za mučenje, in je sprejela hitro zavezo v zvezi s popolno prepovedjo le-teh v okviru svoje politike o človekovih pravicah. Kljub financiranju Skupnosti (skupaj približno 12 milijonov EUR na leto) za programe za prepoved takšne opreme še vedno obstajajo pravne vrzeli v Uredbi (ES) št. 1236/2005, ki dopuščajo podjetjem, da še naprej nezakonito trgujejo z blagom, ki se uporablja za mučenje. Glasoval sem za to posebno poročilo, ki spodbuja odločilne ukrepe, poziva k temu, da države članice letno izdelajo poročilo o tem posebnem vprašanju in izpostavlja potrebo, da se takoj spravijo v tek seznami blaga, ki je predmet prepovedi trgovine in nadzora izvoza.
<SPEAKER ID="216" NAME="Robert Rochefort  " AFFILIATION="ALDE">
v pisni obliki. - (FR) Glasoval sem za resolucijo proti trgovini z blagom, ki se uporablja za mučenje. Seveda, medtem ko lahko pozdravljamo obstoj evropske uredbe iz leta 2005 o mednarodni trgovini z določenim blagom, ki bi se lahko uporabilo za izvršitev smrtne kazni, mučenje ali drugo okrutno, nečloveško ali poniževalno ravnanje ali kaznovanje, pa je sedaj jasno, da obstajajo velike vrzeli v smislu njenega obsega delovanja in tudi izvajanja: najprej, mnoge države članice niso sporočile oziroma niti uvedle kazni za kršitev te uredbe in ne izdelujejo poročil na letni ravni, čeprav je to pogoj; drugič, čas je, da obravnavamo odsotnost spremljanja izvoznih meril za zadevne predmete in da se drzno lotimo vprašanja predmetov, ki so sedaj izvzeti iz zahteve za pridobitev dovoljenj za tranzit skozi Evropsko unijo; nazadnje, seznam prepovedanih predmetov bi bilo treba podaljšati (sedaj ne zajema nekatere policijske in varnostne opreme, kot so bodičaste gumijevke, sredstva za vklepanje ob steno ali tla, sredstva za vklepanje nog, lisice za zapestje in prste ali določene naprave za onesposobitev z elektrošokom.
<SPEAKER ID="899" NAME="Raül Romeva i Rueda  " AFFILIATION="Verts/ALE">
v pisni obliki. - Pozdravljam, da je Evropski parlament, ki ga je razvnelo poročilo nevladnih organizacij, sedaj poziva k oprijemljivim ukrepom za izvajanje skladnosti s standardi prepovedi EU glede izvoza opreme za mučenje. Navsezadnje vse evropske države kršijo EU prepoved izvoza iz leta 2005. Nemška podjetja so na primer dostavljala verige za noge Združenim arabskim emiratom, iz Nemčije so izvozili solzivec v Kamerun, na Kitajsko in v Indijo, kjer se je uporabljal za mučenje zapornikov. Češka republika je izvažala naprave z elektrošokom, med drugim v Pakistan in Moldavijo. Žal v tej resoluciji odgovorne države niso omenjene. S tem se je Parlament ustavil na pol poti. Medtem svetovni boj proti mučenju ne sme ostati le govoričenje. Odgovorne je treba identificirati in odgovarjati morajo za svoja dejanja. Komisija EU mora sedaj vztrajati, da vse države upoštevajo politiko prepovedi iz leta 2005.
<SPEAKER ID="217" NAME="Catherine Stihler  " AFFILIATION="S&amp;D">
v pisni obliki. - Trgovino z blagom, ki se uporablja za mučenje, bi bilo treba preiskati in ustaviti.
<SPEAKER ID="898" NAME="Maria da Graça Carvalho  " LANGUAGE="PT">
Žal so prebivalci Severne Koreje še vedno tarča kršitev človekovih pravic s strani vlade Demokratične ljudske republike Koreje.
<P>
Pozivam vlado Ljudske republike Kitajske, naj izvaja svoje odgovornosti stalne članice Varnostnega sveta Združenih narodov.
<P>
Vlado Ljudske republike Kitajske prav tako pozivam, naj uporabi ves svoj vpliv za nadaljevanje procesa pogajanj.
<P>
Mednarodno skupnost pozivam, naj ohrani pritisk na vlado Demokratične ljudske republike Koreje, da bo ustavila kršitve človekovih pravic, zagrešene proti ljudem Severne Koreje.
<SPEAKER ID="219" NAME="Diogo Feio  " LANGUAGE="PT">
Severnokorejska potopitev južnokorejske korvete Cheonan je izredno zaskrbljujoča in jo mora mednarodna skupnost soglasno obsoditi. Slednja mora obsoditi to nadaljnjo agresijo diktatorskega režima Severne Koreje, ki le dozdevno spoštuje mejo na 38. vzporedniku in prikrito podžiga in hujska k sporu z demokratično, uspešno in razvito državo Južne Koreje. Evropska unija mora imeti v tem protestu vodilno vlogo in mora razviti uradna in neuradna prizadevanja za pomoč prebivalstvu Severne Koreje, da se osvobodi totalitarnega jarma, ki ga zatira, in podpreti zlasti zagovornike človekovih pravic v tej državi.
<SPEAKER ID="897" NAME="José Manuel Fernandes  " LANGUAGE="PT">
Globoko obžalujem tragično izgubo življenj na južnokorejski korveti Cheonan in izražam svoje sožalje vladi Republike Koreje, družinam preminulih in korejskemu ljudstvu. Ugotavljam, da je preiskava, ki jo je izvedla mednarodna civilno-vojaška preiskovalna skupina, razkrila jasne in nesporne dokaze, da se je ladja Cheonan potopila zaradi zunanje podvodne eksplozije, ki jo je povzročil torpedo, izdelan v Demokratični ljudski republiki Koreji (DLRK), rezultate pa je potrdila tudi neodvisna ocena Nadzornega odbora nepristranskih držav Ponavljam obsodbo napada s strani visoke predstavnice/podpredsednice in hvalim disciplino, ki jo je pokazala Republika Koreja. Komisijo pozivam, naj ohrani obstoječe programe za humanitarno pomoč in naj pusti komunikacijske poti z DLRK odprte, ker ti programi pomoči neposredno vplivajo na življenjske pogoje Severne Koreje.
<SPEAKER ID="220" NAME="Filip Kaczmarek  " LANGUAGE="PL">
Vesel sem, da je severnokorejska ekipa dobro igrala na tekmi z Brazilijo. Žal pa ta dobra športna predstava ne spremeni političnih razmer na Korejskem polotoku, ki so zelo napete. Kar zadeva mene, ni dvoma, da je za povečanje napetosti odgovorna Severna Koreja. Izjave Severne Koreje so klasičen primer postavljanja voza pred konja. Evropska unija bi morala ukrepati in preprečiti izbruh vojne in seveda bo to tudi storila.
<P>
Upam, da bo mogoče preprečiti uresničitev najslabšega možnega scenarija - oboroženega spopada. Zato sem podprl resolucijo o razmerah na Korejskem polotoku.
<SPEAKER ID="896" NAME="Nuno Melo  " LANGUAGE="PT">
Incident z južnokorejsko korveto Cheonan je treba obsoditi v vseh pogledih. Te razmere ustvarjajo veliko nestabilnost na Korejskem polotoku in sprejeti je treba ukrepe, da se takšni incidenti, kjer so bila izgubljena človeška življenja, ne bodo ponovili. Kljub zanikanju njene vpletenosti je Demokratična ljudska republika Severna Koreja glavna osumljenka zaradi povzročitve teh razmer na osnovi dokazov, zlasti ostankov, najdenih na morju, torpeda, ki je bil proizveden v Severni Koreji. Ta incident mora obsoditi mednarodna skupnost, zlasti Kitajska in Rusija, ki še nista jasno in nedvoumno obsodili teh razmer. Popolnoma primerno je, da se ta problem naslovi na Varnostni svet Združenih narodov, da bo ukrepal in preprečil podobne incidente v prihodnosti.
<SPEAKER ID="895" NAME="Willy Meyer  " AFFILIATION="GUE/NGL">
v pisni obliki. - (ES) Glasoval sem proti skupnemu predlogu o razmerah na Korejskem polotoku in zlasti o incidentu razstrelitve južnokorejske korvete Cheonan. To sem storil, ker mislim, da ta resolucija dopušča veljavnost rezultatov enostranske raziskave, ki jo je izvedla južnokorejska vojska, skupaj z vojsko Združenih držav in drugih držav. Mislim, da te države niso mogle ustvariti objektivnih zaključkov brez tega, da bi dovolile sodelovanje Severne Koreje, ki je glede na preiskavo dogovorna za razstrelitev korvet. Zaradi tega Konfederalna skupina Evropske združene levice/Zelene nordijske levice v naši resoluciji zahteva, da se izvede neodvisna preiskava pod okriljem Združenih narodov, da bi se razjasnila dejstva. Podobno pozivamo, da ta incident ne sme sprožiti stopnjevanja vojaških operacij na polotoku. Tako je nujno, da se obe Koreji in njuni zavezniki vzdržijo kakršnih koli ukrepov ali izjav, ki bi vodili do tega. Vztrajamo, da je edina rešitev za konec napetosti med Severno in Južno Korejo dialog, ki temelji na medsebojnem spoštovanju.
<SPEAKER ID="894" NAME="Raül Romeva i Rueda  " AFFILIATION="Verts/ALE">
v pisni obliki. - Žal se je večina skupin odločila, da bo besedilo omejila na potopitev plovila, in ne, da bi povedali kaj o popolnoma dramatičnih razmerah na področju človekovih pravic v Severni Koreji, ki smo jih aprila podrobneje spoznali na zaslišanju pododbora za človekove pravice. Argument se je glasil, da je v odboru za junij oziroma najkasneje julij v pripravi posebno poročilo o človekovih pravicah v Severni Koreji. Glede na moje raziskovanje po srečanju je mogoče takšno poročilo pričakovati naslednje leto, koordinatorji niso še določili niti teme. Naša skupina obžaluje, da smo zamudili priložnost, da bi to vprašanje izpostavili na tem zasedanju, ko bi lahko o njej razpravljali z gospo Ashton. Zato Zeleni/EFA nismo podpisali tega kompromisa, ker menimo, da gnusne kršitve človekovih pravic, ki jih severnokorejsko vodstvo izvaja nad svojim ljudstvom od znotraj, ni mogoče ločiti od agresivnega vedenja oblasti DLRK na zunaj.
<SPEAKER ID="893" NAME="Mara Bizzotto  " AFFILIATION="EFD">
v pisni obliki. - (IT) Resolucija, o kateri danes glasujemo, kritično poudarja zaplete, ki jih srečujemo na poti Bosne in Hercegovine k članstvu v Evropski uniji.
<P>
Veljavnost mandatov poslancev te države vsekakor ni urejena s stališča zagotavljanja demokratičnega sistema in boja proti korupciji, ki je v Bosni tako zelo razširjena. Nad kritičnimi točkami, ki so utemeljeno izpostavljene v poročilu, pa očitno ostaja mnenje, da bi Evropska unija dobila od pristopa te države k Evropi nekakšno prednost. Iskreno ne vidim, kakšne koristi bi pridobili z vstopom države, ki bi v primeru pristopa preprosto - kakor so storile druge kandidatke - preložila svoje notranje gospodarske, socialne in demokratične probleme na ramena držav članic.
<P>
Prav tako bi nas morale skrbeti razmere vse večje prikrajšanosti, diskriminacije in sovražnosti s katero se v Bosni srečuje krščanska skupnost, v državi z muslimansko večino, kjer se socialne in gospodarske pravice sodijo z različnimi merili glede na njihovo versko pripadnost.
<P>
Ne verjamem, da ima Bosna in Hercegovina kakršno koli pravico, da si prizadeva za pristop k EU. Zato premislimo o blokadi pristopnega procesa, da bi se izognili določeni škodi za naše državljane.
<SPEAKER ID="222" NAME="Diogo Feio  " AFFILIATION="PPE">
v pisni obliki. - (PT) Do popolne stabilnosti razmer v Bosni in Hercegovini je še zelo dolga pot, čeprav ni več neprestano na naših televizijskih zaslonih. Etnična politična napetost se je okrepila in obstaja strah, da bo posledica tega še en oborožen spopad. Takšno sovraštvo, ki je globoko vtisnjeno in prikrito, ima negativen vpliv na malo upravljanja, ki obstaja v tej državi, in na že tako neprimerno naznanjanje prednostnih vladnih politik. Tako je danes jasno, da ima Bosna in Hercegovina pred sabo dolgo in kamnito pot preden se bo lahko dejansko prijavila za članstvo v EU. Žal pojem "balkanizacija" še vedno pomeni razprtije, boj za isto zemljo in spor, ki ga ni mogoče rešiti na enostaven način. Evropska unija mora biti zato pozorna na možnosti novega pojava sporov med različnimi skupnostmi, ki sestavljajo državo, in si prizadevati, da bi jih preprečila z učinkovitim posredovanjem z glavnimi političnimi in socialnimi akterji.
<SPEAKER ID="892" NAME="José Manuel Fernandes  " LANGUAGE="PT">
EU je potrdila svojo zavezo za članstvo držav zahodnega Balkana v EU, vključno z Bosno in Hercegovino. Vendar pa imajo primarno odgovornost za pristop te države in odvisna je od njihove sposobnosti in odločnosti izpolnjevati københavska merila. V Bosni in Hercegovini je nestabilno politično ozračje in ne obstaja skupna vizija, ki bi jo imele vse politične sile. V procesu medetnične sprave in v delovanju državnih struktur ni prišlo do nikakršnega napredka. Poudaril bi, da pridružitev EU pomeni sprejetje vrednot in pravil, na katerih temelji EU, in sicer so to spoštovanje človekovih pravic, vključno s pravicami oseb, ki pripadajo narodnim manjšinam, solidarnost, strpnost, demokracija, pravna država in zlasti spoštovanje neodvisnosti sodstva. Svoboda in neodvisnost medijev, javnih in zasebnih, sta temeljni zahtevi. Zato pozivam oblasti v Bosni in Hercegovini, naj spodbujajo razvoj neodvisnih medijev. Prav tako obsojam napade na novinarje in pozivam pristojne oblasti, naj ustrezno ukrepajo, da bi se v prihodnosti izognili takšnim napadom.
<SPEAKER ID="891" NAME="Nuno Melo  " LANGUAGE="PT">
Proces širitve EU bi bilo treba vedno previdno obravnavati in pri vsakem novem članstvu bi bilo treba vedno spoštovati skupne referenčne točke med državami, ki sestavljajo EU. Države zahodnega Balkana so na čelu vrste za prihodnje članstvo, vključno z Bosno in Hercegovino. Vendar pa imajo primarno odgovornost za članstvo te države, posebno v njihovi sposobnosti in odločnosti za izpolnjevanje københavskih meril. V tem pogledu Bosna in Hercegovina nista mnogo napredovali na poti do stabilizacije in napredka. Predvsem ozračje politične nestabilnosti in pomanjkanja skupne vizije vseh političnih sil bi bilo treba izpostaviti, medtem ko se sedaj vse bolj uporablja podžigajoč jezik, ki izpodbija proces medetnične sprave in delovanja državnih struktur. Poleg tega obstaja neprenosljiva obveznost spoštovanja københavnskih meril, najprej glede človekovih pravic.
<SPEAKER ID="890" NAME="Willy Meyer  " AFFILIATION="GUE/NGL">
v pisni obliki. - (ES) Glasoval sem proti poročilu o razmerah v Bosni in Hercegovini, ker nikjer ne navaja jedra problema: nadaljevanja mednarodnega protektorata s sodelovanjem Evropske unije in neuspeha mednarodne skupnosti pri zagotavljanju, da se lahko državljani Bosne sami odločijo o svoji politični prihodnosti. Dalje, to poročilo pozdravlja znaten prispevek operacije Althea k stabilnosti in varnosti Bosne in Hercegovine, namesto da bi pozvalo h koncu mednarodne vojaške prisotnosti in misij evropske varnostne in obrambne politike Konfederalna skupina Evropske združene levice/Severne zelene levice je na splošno vedno zavračala neokolonialno politiko Evropske unije na Balkanu in zlasti v Bosni in Hercegovini. Verjamemo v to, da je treba državljanom Bosne dati priložnost, da izberejo svojo lastno vlado in zahtevamo konec tega mednarodnega protektorata. Da bi to storili, je treba nujno zapreti pisarno visokega predstavnika ZN in posebnega predstavnika Evropske unije, pa tudi prekiniti mednarodno prisotnost v Bosni in Hercegovini.
<SPEAKER ID="889" NAME="Hella Ranner in Ernst Strasser  " AFFILIATION="PPE">
v pisni obliki. - (DE) Rada bi podala naslednje pripombe glede dela te resolucije, ki je povezan z liberalizacijo vizumov. Načeloma bi morali podpreti poenostavitev vizumskih postopkov za države zahodnega Balkana, a le če bodo izpolnjeni vsi pogoji na tem področju. To velja tudi za Bosno in Hercegovino. Pogoji bodo izpolnjeni le, če bodo lahko varnostni interesi evropskih ljudi, zlasti Avstrijcev, v celoti zaščiteni. Kakor vemo, v preteklosti to žal ni bilo vedno tako. Zato sta nujna temeljit pregled pogojev in ocena posledic odprave vizumskega režima v smislu varnostne politike. Niso še bila v celoti podaja nujna jamstva.
<SPEAKER ID="888" NAME="Raül Romeva i Rueda  " AFFILIATION="Verts/ALE">
v pisni obliki. - Vesel sem, da so bili na končnem glasovanju poročila o Bosni sprejeti vsi 4 predlogi sprememb, ki se skladajo z drugimi 27, ki jih je sprejel Odbor za zunanje zadeve. Velik dosežek, torej!
<SPEAKER ID="226" NAME="Diogo Feio  " LANGUAGE="PT">
Ob upoštevanju fizične narave zračnega prostora (ki je globalna in skupna) menim, da je pomembno in nujno večje sodelovanje med Evropsko unijo in Združenimi državami pri urejanju zračnega prometa. Vprašanja, kot je varnost potnikov, so splošna in zato podpiram izdelavo skupnih programov upravljanja zračnega prometa v Evropi in ZDA, kot so raziskave ATM enotnega evropskega neba (projekt SESAR) in Sistem letalskega prevoza naslednje generacije (NextGen), pa tudi potreba, da Združene države delijo informacije z EU o letalski črni listi. Nazadnje, glede na to, da je zračni prostor globalen in skupen, kakor sem omenil, in ob upoštevanju, da je končni cilj sporazuma o letalskem prometu med EU in ZDA popolno odprtje trga, podpiram zahtevo Parlamenta za večjo liberalizacijo trga letalskega prometa in odpravo neuravnoteženih omejitev in diskriminacije.
<SPEAKER ID="887" NAME="José Manuel Fernandes  " LANGUAGE="PT">
Odprtje trgov med EU in ZDA na področju letalskih trgov - ki v celoti predstavljajo približno 60 % svetovnega letalskega prometa - bo v korist potrošnikom na obeh straneh Atlantika, prineslo bo pomembne gospodarske prednosti in ustvarilo delovna mesta. Zadovoljen sem s sodelovanjem med pristojnimi oblastmi v EU in ZDA na področju letalske varnosti, kjer se ponavlja vrednost evropske črne liste podstandardnih letalskih prevoznikov in sistema ZDA za nadzor standardov letalskih prevoznikov. Na tem področju je pomembno, da si obe strani delita informacije o tej zadevi. Poudariti je treba, da je treba pri izmenjavi osebnih podatkov potnikov med EU in ZDA spoštovati zasebnost evropskih državljanov in državljanov ZDA v skladu z merili, ki jih Evropski parlament zahteva v svoji resoluciji z dne 5. maja 2010. To nujnost bi bilo treba zato poudariti pri sprejemanju mednarodnih standardov o varstvu podatkov in zaščiti zasebnosti. Zadovoljen sem z dogovorom za zmanjšanje letalskega hrupa in emisij ter z namenom za okrepitev tehničnega sodelovanja na področju znanstvenega raziskovanja podnebja, raziskovanja in tehnološkega razvoja.
<SPEAKER ID="227" NAME="João Ferreira  " AFFILIATION="GUE/NGL">
v pisni obliki. - (PT) Sporazum o letalskem prometu med EU in ZDA temelji na liberalizaciji tega sektorja. V dokumentu je navedeno, da je končni cilj sporazuma o letalskem prometu popolno odprtje trga brez kakršnih koli omejitev s katere koli strani. EU s sklenitvijo takšnega sporazuma in z izpostavitvijo interesa glavnih gospodarskih skupin pri liberalizaciji enotnega trga poleg tega, da celoten sektor iz javne sfere spreminja v zasebno sfero, razveljavlja obstoječe dvostranske sporazume, ki so jih določale posamezne države članice. Glede varnosti, in v podporo stališču, da je pri storitvah letalskega prevoza vedno potrebna visoka raven varnosti, se srečujemo z resnimi zadevami, kot so skupaj pomešane varnost, minimalizacija bremen in liberalizacija in prevladujeta dobiček ter koncentracija bogastva.
<P>
Zato verjamemo, da mora biti zračni promet, kot pomemben sektor v smislu mobilnosti znotraj in zunaj držav članic, javna storitev, ki jo zagotavljajo javna podjetja v vsaki državi članici, kar zagotavlja kakovost in varnost storitev, ki se nudijo državljanom. Zato smo glasovali proti.
<SPEAKER ID="228" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) Odprtje čezatlantskega letalskega "trga" ni v javnem interesu. Povečuje konkurenco med letalskimi družbami na račun zaposlenih v tem sektorju. Povečuje letalski promet v škodo okolju. Ne vsebuje nikakršnega pravega jamstva v zvezi z varstvom osebnih (evidence osebnih imen letalskih potnikov) podatkov, ki jih po svoji volji beležijo Združene države, v škodo pravicam evropskih državljanov. Glasujem proti tej resoluciji, temu mehanizmu za deregulacijo, ki je značilen za vse, kar nakazuje pomemben čezatlantski trg prihodnosti.
<SPEAKER ID="886" NAME="Nuno Melo  " LANGUAGE="PT">
Dogovor med EU in ZDA o letalskem prometu je zelo pomemben za prihodnje odnose med EU in ZDA. V tem smislu in po začetku veljavnosti Lizbonske pogodbe je treba Parlament v celoti obveščati in se z njim posvetovati glede dela, ki ga izvajajo skupni odbor pa tudi vse zainteresirane strani, ki jih to zadeva. Vsak sporazum, ki naj bi bil sklenjen, mora nujno odobriti Parlament in zato bo moral biti vključen v vseh pogajanjih in pomembno je, da lahko v prihodnosti pride do rednih srečanj med poslanci Evropskega parlamenta in poslanci kongresa ZDA, da bodo razpravljali o vseh ustreznih vprašanjih, ki veljajo za letalsko politiko med EU in ZDA.
<SPEAKER ID="885" NAME="Raül Romeva i Rueda  " AFFILIATION="Verts/ALE">
v pisni obliki. - Vesel sem, da je bilo glasovanje glede odstavkov, ki so za nas bistveni, zlasti glede številk 17, 18 in 21, povezanih z okoljem, pa tudi 22 v zvezi s socialno politiko, v korist tega, da ostanejo v besedilu, zaradi česar smo na koncu glasovali za celotno poročilo.
<SPEAKER ID="229" NAME="Brian Simpson  " AFFILIATION="S&amp;D">
v pisni obliki. - Danes bom glasoval za, čeprav še vedno verjamem, da so ZDA pridobile mnogo več iz teh sporazumov kot pa EU.
<P>
Še vedno nismo dosegli nikakršnega napredka v zvezi z dvema vprašanjema, in sicer glede tržnega dostopa in tujega lastništva; in medtem ko mnogi verjamejo, da so to področja, na katerih se ZDA ne bodo premaknile, pa je še vedno prav, da si še naprej prizadevamo za te pomembne cilje.
<P>
Prav tako se strinjam, da je določitev časovnega razporeda prava pot naprej, a strinjam se s tistimi, ki so navedli, da ta sporazum še vedno ne dosega tistega, kar je Parlament pričakoval.
<P>
Sprejmem, da je bil dosežen napredek, ampak ta napredek, pa tudi sporazum na prvi stopnji, nista bila nepristranska; sedaj morajo biti ZDA v prihodnosti bolj radodarne glede ključnih vprašanj, ki sem jih omenil, preden EU v prihodnjih odločitvah še privoli v kaj.
<SPEAKER ID="230" NAME="Catherine Stihler  " AFFILIATION="S&amp;D">
v pisni obliki. - To resolucijo pozdravljam.
<SPEAKER ID="884" NAME="Sophie Auconie  " AFFILIATION="PPE">
v pisni obliki. - (FR) Prvi železniški paket, ki je bil sprejet leta 2001 in vsebuje tri direktive o razvoju železnic v Skupnosti, izdaji licence prevoznikom v železniškem prometu in naložitvi uporabnin za uporabo železniške infrastrukture in podeljevanju varnostnega spričevala, je bil namenjen ponovni oživitvi železniškega sektorja, saj naj bi bil prvi korak v smeri oblikovanja integriranega evropskega železniškega prostora. Vendar pa se glede na poročilo Komisije o spremljanju razvoja na železniškem trgu delež železnic v prometu ni povečal, temveč le ustalil na nizki ravni - približno 10 % v tovornem prometu in manj kot 7 % v potniškem prometu. Zato v tej resoluciji, ki sem jo podprla, Parlament poziva države članice, naj ustrezno izvajajo ta železniški paket, Komisijo pa poziva, naj bolje zagotovi to ustrezno izvajanje.
<SPEAKER ID="232" NAME="Diogo Feio  " AFFILIATION="PPE">
v pisni obliki. - (PT) Med tem istim zasedanjem, kjer smo glasovali za sprejetje uredbe Evropskega parlamenta in sveta v zvezi z evropskim železniškim omrežjem za konkurenčni tovorni promet smo razpravljali tudi o izvajanju direktiv iz prvega železniškega paketa, ki mu je močno primanjkovalo začetnih pobud. Ker so investicije v železnice prednostna naloga, je treba nujno sprejeti ustrezne ukrepe, da bi zagotovili ustrezno izvajanje prvega železniškega paketa, nenazadnje z namenom progresivnega odprtja in liberalizacije trgov v skladu s pravili o konkurenci.
<SPEAKER ID="883" NAME="José Manuel Fernandes  " LANGUAGE="PT">
Ugotavljam, da velika večina 22 držav članic ni uspela ustrezno izvajati treh direktiv prvega železniškega paketa, kar je preprečilo razvoj deleža železnic v splošnem prometu. Menim, da je neodvisnost upravljavca infrastrukture predpogoj za pošteno, pregledno in nediskriminatorno ravnanje z vsemi operaterji. Nujno potrebni so standardi, ki bodo zagotovili neodvisnost upravljavcev infrastrukture, zlasti, ko so ti del železniškega holdinga, ki je prav tako udeležen v dejavnosti železniškega prometa. Raven vlaganj v vzdrževanje železniške infrastrukture v številnih državah članicah ne zadostuje, kar v več primerih pripelje do poslabšanja kakovosti obstoječe infrastrukture. Predlog je, da Komisija pregleda prvi železniški paket do septembra 2010 in da prednostno obravnava probleme, kot so neodvisnost upravljavcev infrastrukture in pomanjkanje sredstev ter pooblastil regulativnih organov. Prav tako upamo, da bo predlagala ustrezna načela zaračunavanja za dostop do infrastrukture, ki bodo spodbudila javne in zasebne naložbe v sektor železnic. Liberalizacija železniškega trga se ne bi smela odmakniti od kakovosti storitev železniškega prometa in bi morala varovati obveznosti javne službe.
<SPEAKER ID="233" NAME="João Ferreira  " AFFILIATION="GUE/NGL">
v pisni obliki. - (PT) V resoluciji je obžalovana zamuda različnih držav članic pri izvajanju treh direktiv iz prvega železniškega paketa, saj ta zamuda preprečuje pošteno konkurenco na železniškem trgu. Kakor posledica tega je dejanski cilj tega paketa ponovno obsojen na propad: odprtje železniškega prometa, zlasti tovornega, za konkurenco in zasebne interese kot prvi korak do popolne liberalizacije sektorja na ravni EU. Države članice se morajo odločiti o področjih, kjer bodo opravljale svoje družbene dolžnosti preko javnih služb, in tudi o načinu, kako bi morale biti te javne službe organizirane. To je neodvisna izbira ljudi, ki jo je treba spoštovati. Zato nasprotujemo vsem oblikam protidemokratičnega uveljavljanja ukrepov, ki so v nasprotju z interesi ljudi, kot je tisti, ki ga ta resolucija očitno uteleša.
<P>
Liberalizacija je vzrok in ne rešitev glavnih problemov železniškega sektorja, zlasti za vse tiste, ki so povezani s kakovostjo in dostopnostjo storitev in pravicami delavcev. Nujno je, da prekinemo in obrnemo vztrajne politike, ki uničujejo in onesposabljajo javni prevozni sektor z namenom, da ga predamo logiki dobička velikih zasebnih interesov. V tem primeru je to predvsem strateško pomemben sektor za prihodnost, tako z energetskega kot tudi z okoljskega stališča.
<SPEAKER ID="882" NAME="Carlo Fidanza" AFFILIATION="PPE">
v pisni obliki. - (IT) Pozdravljam sprejetje resolucije na plenarnem zasedanju o izvajanju direktiv prvega železniškega paketa. Menim, da je zamuda pri izvajanju tega paketa nesprejemljiva in da morajo biti ukrepi Evropske komisije prednostna naloga.
<P>
Zlasti menim, da je treba pozornost osredotočiti na tri ključne pojme. Najprej, doseganje nedvoumne razlage neodvisnosti ponudnikov infrastrukture. Drugič, končanje resnične liberalizacije železniškega trga, popolna prednostna naloga za vse države članice Evropske unije. Zaradi tega mora Evropska komisija pospešiti svoje ukrepe za določitev realističnih rokov. Nazadnje, medtem ko pričakujemo liberalizacijo, je treba zagotoviti skladnost z načelom vzajemnosti za preprečevanje nepoštene konkurence med konkurenčnimi podjetji v državah z odprtim trgom. Odboru sem predložil poseben predlog spremembe o tem stališču in njegova vsebina je bila vključena v končno besedilo, kar iskreno podpiram.
<SPEAKER ID="234" NAME="Bruno Gollnisch  " AFFILIATION="NI">
v pisni obliki. - (FR) Današnja resolucija tega vprašanja ne vodi v pravo smer. Razlog, zakaj ta sektor doživlja težave ali probleme ni neuspeh držav članic pri ustreznem ali popolnem izvajanju prvega železniškega paketa - ravno nasprotno. Liberalizacija železniškega omrežja je očitno vodila do logike čiste donosnosti in do nereda v sektorju. V Franciji imajo hitre železniške linije in potovanja prednost pred počasnejšimi regionalnimi službami. Cene so se povečale. Vendar pa se v mnogih primerih potrebe in pričakovanja potnikov popolnoma spregledajo do te mere, da so celo časovni razporedi neustrezni.
<P>
V vsakem primeru se jih vedno manj držijo. Tudi omrežje se tako vzdržuje in je na mnogih poteh poslabšano - torej na tistih, ki se še niso v celoti zaprle. V Združenem kraljestvu in Belgiji je ta pristop deloma kriv za železniške nesreče. Uporabniki električnega sektorja in poštne službe že doživljajo podobne težave. Vaša dolžnost je, da zakonsko uredite telefonske tarife, saj je toliko zlorab. Ali ne mislite, da je čas, da se prenehajo ti stroški?
<SPEAKER ID="235" NAME="Jean-Luc Mélenchon  " AFFILIATION="GUE/NGL">
v pisni obliki. - (FR) Liberalizacija železniškega trga, ki se uvaja v državah članicah v okviru direktiv iz leta 2001, ni povzročila boljših storitev za naše državljane. Še slabše je: infrastruktura se slabša zaradi pomanjkanja ustreznih vlaganj. A vseeno bi morali obsoditi države članice, ki se niso odločile odstraniti svojih uveljavljenih izvajalcev do te mere, da jih prikažejo kot neučinkovite? Ta resolucija je dokaz ideološke nepopustljivosti liberalcev, ki je tako odmaknjena od zdravega razuma in resničnosti. Glasujem lahko le proti njej.
<SPEAKER ID="881" NAME="Nuno Melo  " LANGUAGE="PT">
Učinkovito izvajanje prvega železniškega paketa je bistveno za prihodnje ustvarjanje evropskega železniškega omrežja. Nujno je treba dati prednost rešitvi problemov, kot sta neodvisnost upravljavcev infrastrukture in pomanjkanje sredstev in pooblastil regulativnih organov, in predlagati ustrezna načela za obračunavanje dostopa do infrastrukture. Glede na to, da je tako, bo merilo železniških koridorjev, ki omogočajo hitro in učinkovito povezavo iz enega nacionalnega omrežja v drugo, omogočilo izboljšavo pogojev uporabe infrastrukture. Konkurenčnejši železniški transport v primerjavi s tem, ki se uporablja sedaj, prinaša poleg gospodarskih tudi okoljske prednosti. Zato sem glasoval, tako kot sem.
<SPEAKER ID="236" NAME="Andreas Mölzer  " AFFILIATION="NI">
v pisni obliki. - (DE) Ta železniški paket, ki je prežet s pojmom centralizma, sem zavrnil iz več razlogov. Za Evropo brez meja je sramota, da ostaja železniški promet v EU nemogoč. EU mora zagotoviti medobratovalnost, z drugimi besedami, enake tehnične standarde. Uporaba kovaškega kladiva za glajenje poti za upravljanje evropskega omrežja pa ne bo rešila problemov. Nasprotno, centralizacija in fragmentacija odgovornosti bosta ustvarili nove probleme. Ne le, da bi lahko imel ta načrt negativen učinek na kakovost in varnost železniškega prometa, prav tako lahko pričakujemo zmanjšanje količine storitev. Tisti, ki bi zaradi železniškega paketa izgubili največ, bi bili ljudje, ki živijo na podeželju, in tisti, ki se vozijo na delo ali v službo.
<SPEAKER ID="880" NAME="Raül Romeva i Rueda  " AFFILIATION="Verts/ALE">
v pisni obliki. - To resolucijo o "izvajanju prvega železniškega paketa" smo že podprli v Odboru TRAN in še predloženo. Pomembno je spomniti na dejstvo, da obžalujemo, da velika večina 22 držav članic še ni ustrezno izvajala treh direktiv prvega železniškega paketa.
<SPEAKER ID="237" NAME="Czesław Adam Siekierski  " LANGUAGE="PL">
Zadnja leta se je tovorni promet bistveno razvil. Vendar pa tega trenda nismo doživeli na področju železniškega prometa. Kljub obsežnim prizadevanjem Unije, namenjenim povečanju konkurenčnosti železniškega prometa, smo priča postopnemu upadanju deleža železniškega trga v tovornem prometu. Že več kot 30 let (1970-2005) beležimo 10-odstotno zmanjševanje. Zato je nujno ustvariti učinkovit, okolju prijazen in varen sistem železniškega prometa, ki bo v korist državljanom pa tudi podjetjem, zaradi česar bo postala ta oblika prometa konkurenčnejša in bo obrnila sedanje neugodne razmere na trgu. Da bi izpolnili ta izziv, je nujno konsolidirati nadnacionalno sodelovanje vseh držav članic.
<P>
Dalje, ob upoštevanju nedavnih dogodkov v Evropi po izbruhu vulkana na Islandiji, ki je ohromil zračni promet, bi morala biti prednostna naloga čim prej ustvariti vseevropsko železniško omrežje. Prav tako bi bilo treba povedati, da je železniški promet varen za okolje in da je hitrejši ter ne potrebuje tako obsežne infrastrukture kot cestni promet. Odprtje evropskih koridorjev železniškega prometa se zdi dober korak v smeri začetka uspešnega mednarodnega sodelovanja na področju železniškega prometa. Prepričan sem, da bo to prispevalo k ustanovitvi učinkovitega evropskega notranjega trga. Ustvarjanje konkurenčnega nadnacionalnega sistema bo prispevalo k povečanju kohezije gospodarskega razvoja Evropske unije. Rad bi podal svoje globoko prepričanje, da bo ustanovitev tega sistema prinesla gospodarske, okoljske in upravne posledice.
<SPEAKER ID="238" NAME="Nuno Teixeira  " AFFILIATION="PPE">
v pisni obliki. - (PT) Prvi železniški paket, sprejet leta 2001, je vseboval elemente, ki lahko po mojem mnenju služijo za povezovanje evropskega železniškega omrežja, potnikov in tovora, in tako izkoristijo sinergije ter nadaljnjo konsolidacijo notranjega trga in teritorialno kohezijo. Vendar pa treh direktiv tega paketa, ki so bile povezane z razvojem železniškega omrežja, izdajanjem licence prevoznikom v železniškem prometu in dodeljevanju železniških infrastrukturnih zmogljivosti in naložitvi uporabnin za uporabo železniške infrastrukture in so bile namenjene modernizaciji tega načina prevoza, večina držav članic še ni prenesla v svojo zakonodajo, še zlasti Portugalska. Glede na to, da je tako, se strinjam, da je smiselno, da Evropska komisija revidira prvi paket in zlasti najbolj problematična vprašanja, kot so neodvisnost upravljavcev infrastrukture, pravni okvir regulativnih organov ter sledenje načinov nalaganja uporabnin.
<P>
Vse spremembe v železniškem sektorju morajo varovati glavne vidike, ki podpirajo zagotavljanje javnih storitev, zlasti v tolikšni meri, kot zadeva kakovost in varnost ter dosegljivost prevoznin za državljane in podjetja. Dobro upravljanje teh infrastruktur ter njihova medobratovalnost bosta ključnega pomena, če bo ustvarjeno povezano evropsko železniško omrežje.
<SPEAKER ID="240" NAME="Edite Estrela  " LANGUAGE="PT">
Glasovala sem za skupni predlog resolucije o poplavah v državah srednje Evrope, zlasti na Poljskem, v Češki republiki, Slovaški in na Madžarskem. Kot ena od podpisnikov bi rada ponovila potrebo Evropskega sveta, da nadaljuje delo na področju revizije Solidarnostnega sklada Evropske unije z namenom, da ustvari trdnejši in bolj prožnosten instrument, ki bo poenostavil učinkovit odziv na nove izzive, ki nam jih nalagajo podnebne spremembe.
<SPEAKER ID="241" NAME="Diogo Feio  " LANGUAGE="PT">
Poplave, ki so prizadele srednjo Evropo, so ponovno prisilile Agencijo, da pod vprašaj postavi zmogljivosti Solidarnostnega sklada Evropske unije pri odzivu na dejanske potrebe držav članic, ki so jih prizadele naravne nesreče ali nesreče, ki jih je povzročil človek. Takšne okoliščine so dramatične in zaskrbljujoče je, da se pojavljajo vedno pogosteje, ter od vlad zahtevajo, da se bolj osredotočajo na vodne in zemeljske politike. Kakor sem dejal prej, menim, da je treba izboljšati strukturo in razpoložljivost sklada in njegovo mobilizacijo je treba redno ocenjevati, da bo postal ta mehanizem bolj sposoben igrati vlogo pri prožnem, pravočasnem in ustreznem zmanjšanju vpliva na države članice in pri spodbujanju obnove najbolj opustošenih območij.
<SPEAKER ID="879" NAME="José Manuel Fernandes  " LANGUAGE="PT">
Rad bi izrazil svojo solidarnost z regijami, ki jih je prizadela ta nesreča, in izrazil svoje najgloblje sožalje družinam žrtev ter pozornost posvetil resnemu gospodarskemu vplivu na regijo. V teh razmerah mora biti Solidarnostni sklad Evropske unije hiter in prožen. Zato obžalujem, da je Svet blokiral predlog v zvezi s tem, ki ga je Parlament z veliko večino odobril na prvi obravnavi maja 2006. Prav tako zagovarjam potrebo držav članic, da ravnajo v skladu z zahtevami, določenimi v direktivi o poplavah, in da pregledajo načrtovanje, politike rabe zemljišč in najboljše prakse v smislu povečanih nevarnosti poplav, ki izhajajo iz načina upravljanja zemljišč, habitatov in izsuševanja in za povečanje zmogljivosti za nadzorovanje poplav ter infrastrukture izsuševanja, da bi omejili škodo, ki jo povzročajo hude padavine. Države članice in regije, ki jih je prizadela naravna nesreča, morajo posebno pozornost nameniti trajnosti ustreznih načrtov za obnovo.
<SPEAKER ID="242" NAME="João Ferreira  " AFFILIATION="GUE/NGL">
v pisni obliki. - (PT) Poplave v srednji Evropi ponovno potrjujejo, kako pomembni so pomisleki in predlogi, o katerih je Parlament že večkrat razpravljal in jih vsebuje tudi sprejeta resolucija; med njimi so najpomembnejši naslednji: čim hitreje je treba podpreti območja, ki so prizadeta zaradi gospodarskih in socialnih posledic te naravne nesreče, prenoviti je treba uredbo o Solidarnostnem skladu in spremeniti merila o izpolnjevanju pogojev, da vključujejo tudi potrebe, ki sedaj niso zajete, ter omogočijo prožnejšo in pravočasno sprostitev sredstev; osredotočiti se je treba na preprečevanje naravnih nesreč.
<P>
V zvezi z zadnjo točko pa je treba okrepiti sodelovanje tako na regionalni kot evropski ravni, ki bi moralo temeljiti na komplementarnosti ukrepov in na načelu solidarnosti med državami članicami. Konkretno to pomeni, da bi morala biti državam članicam med drugim odobrena tudi posebna pomoč EU za preventivne ukrepe za odpravo potencialno nevarnih razmer: ureditev rečnih strug, ureditev in zaščita porečij, mokrišč in z njimi povezanih ekosistemov, povečanje pretočne zmogljivosti mostov in odvodnih jarkov, zaščita ali preoblikovanje poseljenih območij, zlasti urbanih, ki so posebej ranljiva pri nekaterih vrstah naravnih nesreč, ter vzdrževanje in spremljanje varnosti velikih obstoječih infrastruktur.
<SPEAKER ID="878" NAME="Sylvie Guillaume  " LANGUAGE="FR">
Najprej naj se zahvalim kolegu iz Skupine naprednega zavezništva socialistov in demokratov v Evropskem parlamentu, gospodu Swobodi, za njegov predlog, da se Francija vključi v okvir te resolucije, saj so jug Francije ta teden prizadele poplave, ki so terjale več kot 25 žrtev. Glede na obseg materialnih in človeških izgub zaradi teh poplav v srednji Evropi in Franciji se zdi logično, da je Solidarnostni sklad Evropske unije na voljo čim prej in da se učinkovito uporabi pri ponovni izgradnji poškodovanih območij. To je razlog, zaradi katerega glasujem za to resolucijo. Da bi se to zgodilo, pa potrebujemo tudi novo uredbo o Solidarnostnem skladu, kajti postopek za pridobitev sredstev je sedaj preveč dolgotrajen in zapleten. Menim tudi, da bi morali velik delež drugih evropskih sredstev nameniti preprečevanju tveganj in naravnih nesreč, da se zagotovi trajnostni razvoj, uporaba in upravljanje zemlje in poseljevanja ter za učinkovito spopadanje z novimi podnebnimi izzivi.
<SPEAKER ID="243" NAME="Barbara Matera  " LANGUAGE="IT">
Želim izreči sožalje in izraziti iskreno podporo vsem prizadetim zaradi nedavnih poplav na Poljskem, Madžarskem, Slovaškem in v Češki republiki.
<P>
Kot stalna poročevalka Solidarnostnega sklada EU zahtevam, da Komisija ukrepa hitro in kar se da prožno ter da se uzakonijo postopki, na podlagi katerih se sredstva Solidarnostnega sklada sprostijo takoj, ko države članice vložijo zahtevke. Menim, da je tudi bistvenega pomena, da se izvede ukrep Solidarnostnega sklada EU.
<P>
Zato pozivam špansko predsedstvo in Komisijo, da se odzoveta na predloge Parlamenta. V maju 2006 je večina v Parlamentu že prepoznala potrebo po tem, da ta tako pomemben in skrajno nujen instrument podpore postane prožnejši in učinkovitejši.
<SPEAKER ID="877" NAME="Nuno Melo  " LANGUAGE="PT">
Ker je Evropska unija prostor solidarnosti med državami članicami, ne sme biti ravnodušna do naravnih nesreč, ki so v obliki poplav hudo prizadele več držav, zlasti Poljsko, Češko republiko, Slovaško in Madžarsko. Spričo tega je zelo pomembno, da se sredstva Solidarnostnega sklada EU (EUSF) sprostijo hitro, da lahko države, ki jih je ta nesreča hudo prizadela, hitro uporabijo pomoč za ponovno vzpostavitev infrastrukture in s tem za zmanjšanje trpljenja prebivalstva, ki jih je deževje oškodovalo.
<SPEAKER ID="876" NAME="Raül Romeva i Rueda  " AFFILIATION="Verts/ALE">
v pisni obliki. - Potem, ko so poplave prizadele tudi nekatere regije jugozahodne Francije, smo mnogi predlagali, da bi morala biti tudi Francija vključena med države v resoluciji, ki so deležne posebne pozornosti. Čeprav resolucija ne omenja nekaterih naših sprememb glede sklicevanj na Kjotski protokol, smo Zeleni močno podprli končno besedilo.
<SPEAKER ID="244" NAME="Nuno Teixeira  " LANGUAGE="PT">
Dokument, ki ga je Parlament danes sprejel, izraža solidarnost te institucije do ljudi v državah članicah, ki so jih opustošile poplave oziroma so jih te naravne nesreče hudo prizadele. Podpiram pobudo za pomoč skupnostim, ki jih je prizadela naravna nesreča, in sicer da se vključijo v skupni predlog, ki so ga pripravile različne politične skupine v Parlamentu. Vem, kako hudo lahko naravna nesreča prizadene neko območje, in zavedam se različnih tveganj in resnih težav, s katerimi se sooča prebivalstvo tako na gospodarski, socialni kot človeški ravni.
<P>
Zato mislim, da je izredno pomembno pozvati, da je podpora na evropski ravni hitreje na voljo. To lahko dosežemo le s prožnejšimi pogoji, v skladu s katerimi se odobrijo sredstva Solidarnostnega sklada. Kot je navedeno v predlogu resolucije, je hitra razprava o tej temi nujna. Samo tako lahko v resnici govorimo o evropski solidarnosti. Iz omenjenih razlogov sem jasno in odločno glasoval za sprejeto resolucijo.
<SPEAKER ID="246" NAME="Diogo Feio  " LANGUAGE="PT">
Zavedam se, da pravica, ki je učinkovita in se je tudi sposobna pravočasno in ustrezno odzvati na probleme državljanov, zahteva primerno usposobljene izvajalce (sodnike, odvetnike in druge pravne strokovnjake). Toplo pozdravljam odločitev Evropske komisije, da pripravi načrt ukrepov za evropsko izobraževanje za vse pravniške poklice v letu 2011 ter da začne pilotne projekte po zgledu programa Erasmus, in sicer programe izmenjave za pravosodne organe in pravne strokovnjake v letih 2010-2012. Z zanimanjem bom spremljal napredek pri tem predlogu.
<SPEAKER ID="875" NAME="José Manuel Fernandes  " LANGUAGE="PT">
Ustrezno pravosodno izobraževanje za sodnike in vzpostavitev evropske pravosodne kulture pospešita pravne postopke, zlasti v čezmejnih primerih. Zato bomo pomembno prispevali k izboljšanju delovanja notranjega trga, tako za podjetja kot za državljane. Kljub temu, da so države članice primarno odgovorne za izobraževanje pravosodnih organov, je bistvenega pomena, da imamo na voljo sredstva EU za tovrstne tečaje, katerih namen je spodbujanje pravosodne kulture. Menim, da predlagani pilotni projekti, vsaj kar zadeva zaposlene v pravosodnih organih, ne bi smeli biti omejeni samo na programe po zgledu programa Erasmus. Komisija bo morala v sodelovanju z državami članicami pripraviti predloge za vzpostavitev mreže organov za izobraževanje pravosodnih organov po vsej Uniji, ki bodo pooblaščene za stalno in nepretrgano nudenje tečajev spoznavanja nacionalnega, primerjalnega in evropskega prava za zaposlene v pravosodnih organih.
<SPEAKER ID="247" NAME="Iosif Matula  " LANGUAGE="RO">
Glasoval sem za predlog resolucije o izobraževanju pravosodnih organov, kajti menim, da moramo podpreti odvetnike in pravosodni sistem, saj je njihovo delovanje pomembno za celotno družbo. Pozdravljam razvoj mreže pravnih (ne samo pravosodnih) izobraževalnih institucij po vsej Evropski uniji, ki bodo pooblaščene za izvajanje stalnih tečajev spoznavanja mednarodnega, nacionalnega in primerjalnega prava. Menim, da je nujno, da se vzpostavijo programi po zgledu programa Erasmus, ki uporabljajo evropsko financiranje za pravosodne organe in pravne strokovnjake. Takšna čezmejna mobilnost lahko pomaga vzpostaviti komunikacijske kanale med udeleženci in razviti višjo raven evropske pravosodne kulture, s tem pa okrepiti zaupanje, na katerem temelji sistem vzajemnega priznavanja sodb na ravni EU.
<P>
Visokokakovostno izobraževanje pravosodnih organov in vzpostavitev evropske pravosodne kulture lahko pospešita pravne postopke v čezmejnih primerih in tako pripomoreta k izboljšanju prostega pretoka ljudi, blaga, storitev in kapitala na enotnem evropskem trgu. To bo podjetjem in državljanom prineslo nove koristi znotraj EU. Obveščen sem bil, da se veliko romunskih odvetnikov veseli priložnosti za sodelovanje v takšnem evropskem izobraževanju in v programih čezmejne mobilnosti.
<SPEAKER ID="248" NAME="Jean-Luc Mélenchon  " LANGUAGE="FR">
To poročilo izraža željo po vzpostavitvi skupne evropske pravosodne kulture. Vendar pa taka kultura ne more biti zapovedana z vrha, v sklopu nedelitve oblasti. Morali bi biti zaslepljeni s prevladujočim evrokratizmom, da bi lahko mislili, da jo je mogoče vzpostaviti brez neodvisne zakonodajne oblasti. Dokler je Parlament ena od teh oblasti, zagovarjanje skupne pravosodne kulture pomeni popolno zanikanje demokracije. Kar Evropa potrebuje, je družbeno odgovorno prestrukturiranje njenih evropskih institucij.
<SPEAKER ID="874" NAME="Nuno Melo  " LANGUAGE="PT">
Izobraževanje pravosodnih organov, katerega namen je usposobiti zaposlene v pravosodnih organih v vseh državah članicah, je zelo pomembno za doseganje evropske pravosodne kulture, temelječe na vzajemnem razumevanju. Ker je izobraževanje zaposlenih v pravosodnih organih tudi obveznost vsake države članice, si morajo države kljub trenutni krizi prizadevati še naprej vlagati v izobraževanje pravnih strokovnjakov.
<SPEAKER ID="249" NAME="Andreas Mölzer  " AFFILIATION="NI">
v pisni obliki. - (DE) Stockholmski program je namenjen izoblikovanju skupne politike za zaščito osnovnih pravic, zaščito zasebnosti, zaščito manjšin in skupin, ki to še posebej potrebujejo, ter za evropsko državljanstvo. Razvoj Eurojusta in Europola igra v tem bistveno vlogo. Izobraževanje in skupni tečaji pravosodnih organov ter izvršilnih organov so nujni za nemoteno izvajanje. Vzdržal sem se glasovanja, ker še vedno nimamo konkretnega finančnega načrta za izobraževanje in napredne izobraževalne ukrepe.
<SPEAKER ID="873" NAME="Paulo Rangel  " LANGUAGE="PT">
Kot poslanec EP, član skupine Evropske ljudske stranke (Krščanskih demokratov) in tudi profesor prava, odvetnik in nekdanji minister za pravosodje z velikim zanimanjem spremljam to pobudo o vzpostavitvi evropske pravosodne kulture, katere cilj je spodbujanje učinkovitega in hitrega pravosodja, ki se je sposobno hitro odzvati na probleme državljanov. To pa lahko dosežemo le z ustrezno usposobljenimi sodniki, odvetniki in drugimi pravnimi strokovnjaki. Zato sem z zaupanjem glasoval za ter bom pozorno in z zanimanjem spremljal načrt ukrepov evropskega izobraževanja za vse pravniške poklice v letu 2011 ter pilotne projekte izmenjave po zgledu programa Erasmus za pravosodne organe in pravne strokovnjake v letih 2010-2012, ki jih je Evropska komisija pravkar napovedala.
<SPEAKER ID="872" NAME="Raül Romeva i Rueda  " AFFILIATION="Verts/ALE">
v pisni obliki. - Podprl sem to poročilo, ki med drugim vključuje naslednje zahteve. Prvič, Komisijo poziva, da v sodelovanju z državami članicami v Svetu čim prej pripravi predloge za vzpostavitev mreže organov za pravosodno izobraževanje po vsej Uniji, ki so pooblaščeni za trajno in nepretrgano nudenje tečajev spoznavanja nacionalnega, primerjalnega in evropskega prava za zaposlene v pravosodnih organih; drugič, poziva Komisijo, da se posvetuje s Parlamentom o ločenih načrtih za vzpostavitev institucije, ki gradi na obstoječih strukturah in mrežah, zlasti na Evropski mreži za sodniško usposabljanje in Akademiji za evropsko pravo.
<SPEAKER ID="251" NAME="Luís Paulo Alves  " LANGUAGE="PT">
Glasoval sem za to poročilo, ker menim, da moramo nujno sprejeti strategijo ribogojstva EU. Sedaj imamo celo vrsto zakonodaje Skupnosti iz različnih izvorov in virov, ki se razlikujejo od ene države članice do druge, zato je nemogoče doseči cilje, ki prispevajo k rasti inovativnega in po možnosti visokotehnološkega gospodarskega sektorja, ki lahko spodbuja regionalni razvoj tako v različnih morskih, obalnih in otoških regijah kot tudi po vsej EU. Omeniti moram razvojni potencial in uporabo najsodobnejše tehnologije, ki spodbuja zaposlovanje in ponovno usposabljanje tradicionalnih ribičev ter deluje kot katalizator za povezane gospodarske dejavnosti.
<P>
Omeniti velja tudi to, da za razvoj tovrstne strategije potrebujemo tudi enotni zakonodajni okvir, ustrezno označevanje in certificiranje. Poleg tega je nujno opolnomočiti ta sektor s pomočjo vlaganj - ne da bi ogrozili druge sektorje ali prezrli najrazličnejše okoljske vplive -, kajti ribogojstvo, ki je pomožna dejavnost obalnih skupnosti, lahko tudi pomaga rešiti problem pomanjkanja rib, ki so del naše vsakodnevne prehrane.
<SPEAKER ID="871" NAME="Sophie Auconie  " LANGUAGE="FR">
Glasovala sem za to poročilo, ki Evropsko komisijo poziva, da čim prej pripravi predlog za ureditev zakonodajnega, upravnega in finančnega okvira evropskega ribogojstva, da se v enem samem besedilu združi vsa zakonodaja EU na področju ribogojstva.
<SPEAKER ID="870" NAME="Mara Bizzotto  " AFFILIATION="EFD">
v pisni obliki. - (IT) Ribogojstvo predstavlja strateški sektor, ki neposredno in posredno zaposluje okrog 64 000 ljudi. Njegova vloga v trajnostnem razvoju je torej enako strateška kot vloga, ki jo igra v zaposlitveni dinamiki obalnih ali jezerskih gospodarstev, kjer evropsko ribogojstvo predstavlja le 2 % svetovnega ribogojstva. Zato je treba dve tretjini notranjih zahtev in potrošnje vsako leto pokriti s proizvodi, uvoženimi iz tretjih držav.
<P>
Tako torej brez oklevanja glasujem za poročilo gospoda Milane, ki združuje in ponuja celo vrsto predlogov za prihodnji zakonodajni predlog, s ciljem povečanja splošne učinkovitosti sektorja.
<SPEAKER ID="252" NAME="Edite Estrela  " LANGUAGE="PT">
Glasovala sem za poročilo gospoda Milane, ker podpira potrebo po trajnostnem razvoju evropskega ribogojstva, ki je tako srednjeročno kot dolgoročno učinkovito, ekonomsko uspešno in okolju prijazno.
<SPEAKER ID="869" NAME="Göran Färm, Olle Ludvigsson in Marita Ulvskog  " AFFILIATION="S&amp;D">
v pisni obliki. - (SV) Švedski socialdemokrati smo glasovali za to poročilo, vendar pa bi želeli poudariti, da ne podpiramo dela poročila, ki zahteva večje proračunsko financiranje ribiške politike.
<SPEAKER ID="253" NAME="Diogo Feio  " LANGUAGE="PT">
Po podatkih iz poročila je v evropskem ribogojnem sektorju več kot 16 500 podjetij, katerih skupni svetovni promet presega 3,5 milijarde EUR in ki neposredno in posredno zaposlujejo okrog 64 000 ljudi. Prav zaradi tega je to ključni sektor, ki ne more biti več nekakšen slab nadomestek ribiške politike, brez ustrezne, usklajene in vlaganjem naklonjene zakonodaje.
<P>
V času, ko razpravljamo o skupni ribiški politiki, je bistvenega pomena upoštevati tudi potencial ribogojstva za dobavo visokokakovostnih rib z manjšim okoljskim vplivom, saj se lahko na ta način zmanjša ulov ogroženih vrst v morju.
<SPEAKER ID="868" NAME="José Manuel Fernandes  " LANGUAGE="PT">
V evropski ribogojni industriji deluje več kot 16 500 podjetij, katerih skupni letni promet presega 3,5 milijarde EUR ter neposredno in posredno ustvarja okrog 64 000 delovnih mest. Evropska ribogojna proizvodnja se je od leta 1981 do 2001 podvojila na 1,3 milijona ton, nato pa je do leta 2008 bolj ko ne obstala (+ 0,5 %), medtem ko je svetovna proizvodnja v enakem obdobju zelo hitro narasla (+ 7,6 % na leto). Trenutno ni nobenega posebnega in usklajenega zakonodajnega okvira EU za ribogojni sektor. Prav nasprotno, urejajo ga različna zakonodajna besedila EU na različnih področjih (okolje, javno zdravstvo itd.) in nacionalna zakonodaja, ki se razlikuje od ene države članice do druge, kar ustvarja zmedo med operaterji v sektorju ter obenem povzroča diskriminacijo in izkrivlja razmere na trgu. Zato sem za predlagano uredbo, ki združuje vse določbe Skupnosti na področju ribogojstva v enotno besedilo, ki bo podlaga za jasen in stabilen zakonodajni okvir in pravno varnost. Zato sem glasoval za to poročilo.
<SPEAKER ID="254" NAME="João Ferreira  " AFFILIATION="GUE/NGL">
v pisni obliki. - (PT) Soglašamo z mnenjem iz poročila, da ima ribogojni sektor velik potencial spodbujanja gospodarskega in družbenega razvoja v velikem številu regij, zlasti obalnih in podeželskih, ter lokalne proizvodnje in zaposlovanja. Pozdravljamo ukrepe poenostavitve in racionalizacije, ki jih bodo države članice sprejele na zakonodajni ravni kot sredstvo urejanja in spremljanja sektorja.
<P>
Vpliv ribogojstva na okolje je trenutno ena od glavnih omejitev pri razvoju tega sektorja. Količina živalskih beljakovin, ki se uporabljajo za prehrano gojenih vrst, je še vedno nesorazmerno velika glede na donos, zlasti v morskem ribogojstvu. V veliko primerih so še vedno težave z odvajanjem močno onesnaženih odplak v naravno okolje.
<P>
Poročilo obravnava te probleme skupaj z ostalimi in - povsem pravilno - izpostavlja pomen vlaganj v raziskave in razvoj, da bi jih lahko rešili ter s tem izboljšali okoljsko in gospodarsko trajnost in uspešnost sektorja. Kljub precejšnji kritiki na račun "širjenja zasebnega certificiranja" smo mnenja, da bi moralo poročilo na tem področju stopiti korak dlje in trdno podpreti pomen javnega sistema certificiranja za hrano in okoljsko kakovost proizvodov iz ribogojstva. Prav tako je potrebno zakonsko urediti trgovino.
<SPEAKER ID="867" NAME="Elisabeth Köstinger  " AFFILIATION="PPE">
v pisni obliki. - (DE) Podpiram trajnostni razvoj evropskega ribogojstva in naravnih ribogojnic kot tudi izboljšanje osnovnih pogojev, ki vodijo v večjo konkurenčnost na teh območjih. Evropska ribiška industrija ima visoke standarde kakovosti in veliko strokovnega znanja, ki ga moramo še naprej podpirati. Med pomembnimi vidiki je tudi spodbujanje raziskav in razvoja. Skupaj s podrejenimi in nadrejenimi proizvodnimi in predelovalnimi sektorji je evropska ribiška industrija odgovorna za tisoče delovnih mest v EU, ki jih je treba ohraniti. Zato podpiram resolucijo Evropskega parlamenta P7_TA(2010)0243 za trajnostni razvoj evropskega ribogojstva.
<SPEAKER ID="866" NAME="Nuno Melo  " LANGUAGE="PT">
Ribogojni sektor ni imel usklajene razvojne strategije po vsej EU. To je pomemben sektor za gospodarski razvoj EU in zagotovitev preskrbe s prehrambenimi izdelki iz kakovostnih rib, s čimer se tudi zmanjša pritisk na prostoživeče vrste, od katerih so mnoge že na robu izumrtja. Ta industrija je pomembna tudi zaradi zanesljive preskrbe s hrano, gospodarskih dejavnosti in zaposlovanja, zlasti na podeželskih in obalnih območjih.
<SPEAKER ID="255" NAME="Andreas Mölzer  " AFFILIATION="NI">
v pisni obliki. - (DE) Prav zaradi možnih negativnih vplivov ribogojstva je toliko pomembneje, da imamo na tem področju jasne standarde. Vendar pa jasni standardi ne smejo pomeniti, da EU uvede predpise na tem področju, kajti pri usklajevanju naših predpisov se seveda vedno dogovorimo na osnovi najnižjega skupnega imenovalca. Prvič, to ni sprejemljivo z vidika varstva okolja in ohranjanja narave. Drugič, ta zadeva ne sme biti uporabljena za spodbujanje stremljenj k večji centralizaciji in, tretjič, niti z besedico ni bila omenjena situacija lokalnih ribičev - nenazadnje je 170 milijonov delovnih mest povezanih z ribiško industrijo po vsem svetu. Iz teh razlogov nimam druge možnosti kot zavrniti to poročilo.
<SPEAKER ID="865" NAME="Raül Romeva i Rueda  " AFFILIATION="Verts/ALE">
v pisni obliki. - Okoljski problemi z ribogojstvom so mnogoteri. Lahko povzroča lokalno onesnaženje, če se ribogojnice postavijo v revnih predelih ali preveč na gosto, pobegle ribe se lahko parijo z lokalnimi ribami (gensko onesnaževanje), velika gostota spodbuja bolezni in zajedavce, ki jih je treba zatirati z antibiotiki, cepljenji itd.; obstajajo tudi pomisleki glede pogojev, v katerih živijo živali. Verjetno pa je največji problem v tem, da je mnoge vrste gojenih rib, vključno z najbolj priljubljenimi, kot je losos, potrebno hraniti z ribami - in tako imamo absurdno situacijo, ko lovimo ribe za prehrano rib, gojenih v kletkah. Rastlinojede ribe, kot je na primer krap, pa nimajo teh težav. FISH je sprejel celo vrsto naših sprememb, katerih namen je bil ugovarjati tem točkam - vztrajati na tem, da se evropsko ribogojstvo osredotoči na rastlinojede vrste, da izkoriščanje prostoživečih staležev rib za hranjenje gojenih rib ni trajnostno in da morajo subvencije za ribogojstvo temeljiti na ocenah okoljskega vpliva.
<SPEAKER ID="256" NAME="Daciana Octavia Sârbu  " AFFILIATION="S&amp;D">
v pisni obliki. - Ribje meso je zdrava hrana in storiti bi morali vse, kar je mogoče, da spodbujamo trajnostni ribiški sektor, da nam tovrstno hrano priskrbi. To vključuje razvoj zakonodajnega okvirja, ki ribogojnemu sektorju pomaga izvajati neprekinjeno dobavo visokokakovostne in zdrave hrane ter boljše zaščite okolja. Preveliko izkoriščanje prostoživečih staležev rib uničujoče vpliva na obalna in rečna okolja kot tudi na lokalne skupnosti.
<P>
Ribogojstvo ima potencial, da rešuje vse te pomisleke - z zmanjšanjem pritiska na prostoživeče staleže rib in biotsko raznovrstnost ter z ustvarjanjem delovnih mest v obalnih in podeželskih regijah. Kot sozakonodajalci moramo izkoristiti priložnost za pripravo prihodnje zakonodaje na pravi način.
<P>
Pri vseh nadaljnjih zakonodajah bi morali posebno pozornost posvetiti dobremu počutju živali. Visoki standardi glede dobrega počutja živali znatno povečajo produktivnost gojenih rib - in s tem tudi konkurenčnost sektorja - ter zagotavljajo boljšo kakovost proizvodov za potrošnike ter boljše proizvode za industrijo za prodajo.
<P>
Pri razvijanju zakonodaje za dosego teh ciljev moramo tudi zagotoviti, da se uvoz pozorno spremlja in da je skladen z visokimi lastnimi standardi EU, da zaščitimo tako industrijo kot potrošnike.
<SPEAKER ID="257" NAME="Catherine Stihler  " AFFILIATION="S&amp;D">
v pisni obliki. - Poročilo gospoda Milane je korak v pravo smer za prihodnost ribogojstva. Potreba po boljšem dostopu do sredstev za raziskave in razvoj je nujna za industrijo, da ostane na vrhu na področju trajnosti in kakovosti. Zahteva, da se pri vse uvozih iz tretjih držav obvezno označi država izvora, je pomembna, vendar bi tudi vsi proizvodi iz ribogojstva v EU morali imeti obvezno označevanja države izvora.
<SPEAKER ID="258" NAME="Nuno Teixeira  " LANGUAGE="PT">
Čeprav je EU največji svetovni trg za proizvode iz ribogojstva, na tem področju še vedno nimamo usklajene zakonodaje Skupnosti. To je povzročilo zakonodajno izkrivljanje in zmedo med akterji na trgu. Proizvodi iz ribogojstva so del evropske prehrane in to poročilo kaže, kako pomembna in nujno potrebna je nova evropska strategija, ki obravnava širitev in potencial tega sektorja.
<P>
To je izredno pomembna zadeva za Madeiro in v času priprave Načrta za gospodarski in družbeni razvoj avtonomne regije Madeira za obdobje 2007-2013 je bil ribiški sektor, zlasti ribogojstvo, postavljen med tematske prednostne naloge. To je poudarilo potrebo, da med drugim spodbujamo trajnostno upravljanje virov, z upoštevanjem ohranjanja in izboljšanja, pri tem pa spodbujamo tudi večjo preglednost na trgih proizvodov iz ribogojstva.
<P>
Omeniti velja, da je edini način za doseganje strukturnega in trajnostnega razvoja v sektorju, ki je okoljsko uravnotežen in spodbuja konkurenčnost vseh akterjev na trgu ter s tem potrošnikom zagotavlja boljšo kakovost proizvodov, prek ustreznega financiranja, zlasti iz evropskega ribiškega sklada, in z vlaganjem v nove tehnologije in eksperimentalne raziskave.
