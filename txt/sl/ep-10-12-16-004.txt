<CHAPTER ID="004">
Dobro počutje kokoši nesnic (razprava)
<SPEAKER ID="070" NAME="Predsednik">
Naslednja točka je razprava o vprašanju za ustni odgovor, ki ga je postavil Paolo De Castro v imenu Odbora za kmetijstvo in razvoj podeželja Komisiji, o dobrem počutju kokoši nesnic - B7-0657/2010).
<SPEAKER ID="071" NAME="Paolo De Castro" LANGUAGE="IT">
Gospod predsednik, komisarka, gospe in gospodje, danes imamo pomembno priložnost razpravljati o strateškem vprašanju zaščite dobrega počutja živali v kmetijstvu. 1. januarja 2012 bodo začeli veljati pogoji Direktive Sveta 1999/74/ES o minimalnih standardih za zaščito kokoši nesnic, enakovredni prepovedi uporabe običajnih baterijskih kletk kot sistema za vzrejo za proizvodnjo jajc. Ta način namestitve živali bo prepovedan v korist sistemov za vzrejo, ki zagotavljajo boljše počutje živali.
<P>
Gospod predsednik, spomin na Svet Evropske unije o kmetijstvu dne 19. julija 1999 je še zelo svež. To je bil pomemben dan, na katerega sem kot predstavnik svoje države (takrat sem bil italijanski minister za kmetijstvo) prispeval k odobritvi te pomembne direktive tako, da sem glasoval zanjo.
<P>
Leto po nepreklicni uveljavitvi nove zakonodaje podatki kažejo, da evropski proizvajalci nadaljujejo s prilagajanjem svojega proizvodnega sistema, toda ne brez težav. Potrebujemo konkretno zavezo Komisije, da bo ščitila dobro počutje živali, proizvajalce, ki so svoj sistem vzreje prilagodili Direktivi Sveta 1999/74/ES, in da bo sočasno učinkovito zagotavljala sprejetje nove zakonodaje, s čimer se bo izognila izkrivljanjem v smislu konkurence na trgu.
<P>
Zato sem skupaj s kolegi poslanci menil, da je primerno to pomembno temo dodati na dnevni red Odbora za kmetijstvo in razvoj podeželja, kateremu imam čast predsedovati. Posledica trdega dela v zadnjih mesecih, ki je vključevalo vse parlamentarne skupine, je vprašanje za ustni odgovor z dne 28. oktobra 2010, ki Komisiji zastavlja tri pomembna vprašanja:
<P>
prvič, poročanje o izvajanju nove zakonodaje v državah članicah;
<P>
drugič, ukrepe, ki jih morajo sprejeti države članice, da bi zagotovile skladnost s pogoji direktive, in sklepanje kompromisov s tistimi podjetji, ki kažejo resnično željo po prilagoditvi.
<P>
Nazadnje, ukrepe in jamstva, ki jih je treba sprejeti za izogibanje krizi na trgu jajc v prihodnjih letih in preprečevanje nepoštene konkurence iz tretjih držav, ki niso dolžne upoštevati direktive Evropske unije na evropskem notranjem trgu.
<P>
To so vprašanja, na katera pričakujemo konkretne in dokončne odgovore Komisije. Nazadnje prosimo komisarko, naj zagotovi preglednejši trg v skladu s konceptom tako imenovane vzajemnosti pravil, da bi spodbudila možnost večje mednarodne konvergence standardov za dobro počutje živali, ki jih uporablja Evropska unija.
<P>
Posvečanje pozornosti tej temi, o kateri smo od začetka mandata v odboru večkrat razpravljali, je ključnega pomena za preprečevanje, da bi prizadevanja Evrope za dobro počutje živali - naša prizadevanja, komisarka - zaradi trga, ki je nezmožen priznati socialne vrednote, povezane z živili, bila nekoristna. Zmanjšati moramo izkrivljajoče vplive možnosti, da bi proizvajalci, za katere ne velja sistem evropskih pravil, manjše omejitve, ki veljajo zanje, spremenili v večje konkurenčne prednosti.
<P>
Gospod predsednik, sprejetje predloga resolucije o dobrem počutju kokoši nesnic, o katerem bomo glasovali danes zjutraj, bi lahko predstavljalo prvi in pomemben korak v to smer.
<SPEAKER ID="072" NAME="Androulla Vassiliou">
članica Komisije. - Gospod predsednik, komisar Dalli me je prosil, naj vam posredujem njegovo opravičilo, ker ne more biti osebno tu, vendar pa sem bila kot nekdanja komisarka za dobro počutje in zdravje živali vesela, da lahko prevzamem to vprašanje.
<P>
V imenu Komisije bi poudarila, da prepoved običajnih kletk, ki je bila sprejeta leta 1999, predstavlja pomembno izboljšavo za dobro počutje živali v Evropski uniji. Poleg tega je spodbudila intenzivno razpravo po vsem svetu. Poudarila bi tudi, da so države članice v prvi vrsti odgovorne za izvajanje zakonodaje EU o zaščiti kokoši nesnic.
<P>
Komisija si nadvse prizadeva nadzorovati izvajanje v državah članicah, vključno z inšpekcijskimi pregledi, ki jih opravljajo strokovnjaki Komisije, in s podatki, ki jih vsako leto zagotovijo države članice na podlagi posebne odločbe Komisije v zvezi z inšpekcijskimi pregledi dobrega počutja živali na kmetijah.
<P>
Prejšnji mesec, novembra 2010, je 24 držav članic Komisiji predložilo uradne podatke za leto 2009 o gospodarstvih za vzrejo kokoši nesnic. Do danes je popolne podatke predložilo samo 18 držav članic. Ti podatki kažejo, da je 66 % gospodarstev v teh 18 državah članicah gojilo kokoši nesnice v sistemih proste reje, 29 % v sistemih hlevske reje, 3,5 % v sistemih baterijske reje in 1 % v izpopolnjenih sistemih baterijske reje.
<P>
Vendar pa se Komisija zaveda, da še vedno obstajajo pomembne podatkovne vrzeli in da se tri države članice sploh niso odzvale, medtem ko je šest držav članic zagotovilo samo delne podatke. Zato je zgornja slika daleč od popolne. Komisija ob vsaki priložnosti poziva države članice, naj dopolnijo manjkajoče podatke, tudi v Stalnem odboru za prehranjevalno verigo in zdravje živali ter na srečanjih direktorjev veterinarskih organov.
<P>
Poleg tega je Komisija z uradnim pismom pozvala, naj predložijo svoje nacionalne akcijske načrte za izvajanje prepovedi, da bi bolje analizirala razmere v EU.
<P>
Na tej stopnji Komisija svoja prizadevanja osredotoča na zagotavljanje, da države članice sprejmejo potrebne ukrepe za izvajanje prepovedi običajnih kletk v zakonskem roku. Države članice so dolžne zagotoviti, da se jajc, ki niso proizvedena v skladu z direktivo o zaščiti kokoši nesnic, v skladu z zakonodajo EU ne more zakonito tržiti.
<P>
Boljša slika razmer bo na voljo naslednje leto po srečanju zainteresiranih strani. Srečanje zainteresiranih strani bo potekalo januarja 2011.
<P>
Uvoz jajc v lupini je danes zelo omejen zaradi kratkega roka trajanja in tudi zahtev EU glede varnosti hrane. V skladu z zakonodajo EU morajo biti pakiranja, ki vsebujejo jajca, uvožena iz tretjih držav, kjer ni zadostnih zagotovil glede ustreznosti proizvodnih standardov, označena z načinom kmetovanja kot standard zunaj EU. Ta oznaka omogoča jasno razlikovanje uvoženih jajc, ki niso proizvedena v skladu z zahtevami EU za dobro počutje živali.
<P>
Komisija bo razmere nadalje preučila z vsemi zadevnimi zainteresiranimi stranmi, kot sem povedala, na srečanju, ki bo potekalo 19. januarja 2011 v Bruslju in na katerem se bo razpravljalo o nemotenem izvajanju direktive.
<SPEAKER ID="073" NAME="Esther de Lange" LANGUAGE="NL">
Gospod predsednik, z vratolomno hitrostjo drvimo v stanje, v katerem milijoni jajc ne bodo izpolnjevali evropskih pravil. Nenazadnje se pričakuje, kot je bilo danes že rečeno, da bo 30 % vseh jajc, proizvedenih leta 2012, kršilo prepoved baterijske reje, o kateri smo se dogovorili leta 1999.
<P>
Komisarka, gre za enostavno računanje. Kmeta stane 8 do 13 % več, da proizvede živalim prijazno jajce kokoši, ki niso zaprte v baterijske kletke. Po drugi strani se bo povprečni potrošnik, če nam je prav ali ne, odločil za cenejša jajca in je pripravljen za živalim prijazna jajca plačati samo 3 do 4 % več. Zdi se, da je slabši konkurenčni položaj, ki je posledica teh razmer, zelo jasen.
<P>
Ključno vprašanje je: kaj boste vi, Evropska komisija, storili, da bi zagotovili, da se kmetov, ki ustrezno izpolnjujejo pravila in so vlagali v alternative, ne kaznuje in daje prednost njihovim kolegom, ki zaostajajo za njimi. Komisarka, prosim, ne odpravite nas z istim stavkom, da so države članice odgovorne za izvajanje in preglede. Ste varuh pogodb, zato so vse oči uprte v vas. Zelo obžalovanja vredno se mi zdi tudi, da še vedno razpravljamo o podatkih in se zanašamo na to, da bomo naslednje leto dobili boljšo predstavo o stanju, ker bo takrat prepozno!
<P>
Kaj bomo storili? Povečati je treba pritisk! V svoji resoluciji seveda med drugim zahtevamo ohranitev prepovedi kletk, več inšpekcijskih pregledov, pripravo nacionalnih akcijskih načrtov in uvedbo prepovedi izvoza vseh jajc, ki niso proizvedena v skladu s predpisi.
<P>
Komisija, vi ste na potezi! Če ne boste storili nič, bodo v dobri veri trpeli ne samo kmetje, ki gojijo kokoši, bojim se, da bo trpela tudi vaša verodostojnost in verodostojnost vseh evropskih predpisov o dobrem počutju živali. To je položaj, ki se mu hočemo po mojem mnenju vsi izogniti.
<SPEAKER ID="074" NAME="Luis Manuel Capoulas Santos" LANGUAGE="PT">
Gospod predsednik, tako kot predsednik Odbora za kmetijstvo in razvoj podeželja gospod De Castro pred 12 leti, sem tudi sam kot minister za kmetijstvo imel priložnost sodelovati pri odločitvi o sprejetju zakonodaje, o kateri tu razpravljamo danes. Razprava je dolga in težka, ker smo bili soočeni z dvema nasprotujočima si vrednostma: vzpostavitev pogojev za dobro počutje živali in zagotavljanje konkurenčnosti sektorja. Dosežena rešitev je bila podpreti dobro počutje živali in omogočiti dovolj dolgo obdobje za prilagoditev sektorja.
<P>
Čeprav je do začetka veljavnosti novih predpisov še eno leto, nas skrbijo razpoložljivi podatki o kmetijah, ki se še niso prilagodile, kot je potrdila komisarka. Ne moremo dovoliti, da bi bila podjetja, ki so vlagala in si zelo prizadevala, da bi bila v skladu s to zakonodajo, kaznovana ali predmet nepoštene konkurence.
<P>
Komisarki sem hvaležen za informacije, ki nam jih je posredovala, vendar pa bi radi pridobili podrobnejše informacije o tem, kakšno stopnjo so dejansko dosegle posamezne države članice. Prav tako bi radi vedeli, katere posebne postopke namerava upoštevati Komisija, da bi zagotovila, da lahko podjetja na splošno 1. januarja 2012 izpolnjujejo to zakonodajo, razen tistih, ki jih je omenila komisarka, in ali dejansko obstaja kolikor toliko enoten okvir kazni med različnimi državami članicami. To je namen resolucije, o kateri razpravljamo danes in ki bo po mojem prepričanju prejela široko podporo Parlamenta. Vendar pa bo moja skupina glasovala proti popolnemu ali delnemu črtanju točk F, 8, 9 in 14, ki zajemajo besedilo ali cilje, za katere dvomimo, da so skladni s pravom EU, in ki bodo, če se jih ohrani, zmanjšali verodostojnost resolucije.
<SPEAKER ID="075" NAME="George Lyon">
v imenu skupine ALDE. - Gospod predsednik, komisarki bi se zahvalil za informacije, ki jih je posredovala na začetku razprave.
<P>
Ne glede na to, ali imate popolno sliko ali ne, je trdo dejstvo, da se bo od 1. januarja naslednjega leta 80 milijonov jajc v Evropski uniji verjetno proizvajalo v nezakonitem sistemu baterijske reje. To bo postalo dejstvo. Imamo dvanajstmesečni ciklus nesenja jajc. Ni mogoče, da bi se ta številka do takrat zelo spremenila.
<P>
Rad bi vedel, kaj naj rečem ljudem kot je John Campbell iz podjetja Glenrath Farms in vsem proizvajalcem v Združenem kraljestvu, izmed katerih je vsak v povprečju porabil 2 milijona GBP za skladnost z zakonodajo in ki zdaj trpijo dodatne stroške, ki so 8 do 10 % višji kot v običajnem sistemu baterijske reje. Kaj naj rečem potrošnikom v domovini, ki smo jim obljubili, da od 1. januarja 2012 na trgu ne bo več jajc, proizvedenih v starih sistemih baterijske reje?
<P>
Vem, kaj hočem slišati od Parlamenta in Komisije. Rad bi se vrnil in jim povedal, da bomo sprejeli stroge ukrepe, s katerimi bomo zagotovili upoštevanje zakonodaje. Brez odstopanj in brez podaljšanj. Nenazadnje so imeli proizvajalci deset let časa za uskladitev. Hočem, da lahko države članice, ki izpolnjujejo zahteve, zaščitijo svoje potrošnike in proizvajalce s tem, da imajo možnost prepovedati uvoz nezakonito proizvedenih jajc tistih proizvajalcev in držav, ki ne izpolnjujejo zahtev. Menim tudi, da mora Komisija sestaviti seznam, ko bo imela informacije, in imenovati tiste, ki ne izpolnjujejo zahtev. Ni opravičilo reči, da nismo vedeli, da nas to čaka. Deset let je dovolj dolga doba v vsakem poslovnem ciklu, da se ta lahko pripravi in vlaga.
<P>
Komisarka, upam, da nam boste v zaključku te razprave podali močno izjavo in povedali, da razumete pomisleke proizvajalcev in potrošnikov, in nam obljubili stroge ukrepe, ki ščitijo oboje.
<SPEAKER ID="076" NAME="Martin Häusling">
v imenu skupine Verts/ALE. - (DE) Gospod predsednik, komisarka, vaši odgovori me niso prepričali. Prav tako so bile daleč od prepričljivih tudi podrobnosti, ki jih je Komisija podala v Odboru za kmetijstvo in razvoj podeželja. Kot je že povedal gospod Lyon, je to težava, s katero se bomo morali soočiti. Od leta 2012 dalje bo 30 % jajc na trgu nezakonitih. Vendar pa ne vemo, kaj naj storimo. Očitno bomo zaupali državam, da bodo izpolnile svoje obveznosti poročanja - dovolite mi, da vprašam, zakaj ne sprožimo postopkov za ugotavljanje kršitev ali vsaj zagrozimo z njimi, da bi povsem jasno dali vedeti, da mora evropsko pravo nazadnje veljati v vseh državah članicah in za vse kmete? Vzpostavili smo zelo visoko raven verodostojnosti v zvezi z dobrim počutjem živali, to pa je nekaj, kar moramo prav tako zaščititi. Državljani upravičeno pričakujejo uporabo teh standardov. Javnost je zelo občutljiva glede zadev v zvezi z dobrim počutjem živali. Nenazadnje zagotavljamo financiranje in javno podporo kmetijski skupnosti, ker imamo strožje predpise v zvezi z varstvom okolja in dobrim počutjem živali. Ni nerazumno pričakovati nekakšno povračilo vseh držav članic. Zaradi tega bi vprašal: kaj namerava zdaj storiti Komisija? Postavili smo že zahtevo na ravni odbora. Pravzaprav moramo takoj predložiti katalog ukrepov. Ne moremo dopustiti možnosti nadaljnjih razprav, namenjenih podaljšanju skrajnih rokov. Ne smemo zdaj kaznovati tistih, ki so izvajali politiko, s tem, da drugim dovolimo še dlje delati s prehodnimi roki. To bo povzročilo izgubo zaupanja kmetov v institucije Evropske unije.
<P>
Načeli ste vprašanje v zvezi z označevanjem. Kaj se bo zgodilo s proizvodi, ki na primer vsebujejo jajčni melanž namesto svežih jajc? Kako lahko označimo takšne proizvode? To je treba urediti takoj.
<P>
Že večkrat je bilo rečeno, da je 10 let dolga doba. Vsak v Evropski uniji je moral vedeti, da bo treba te roke upoštevati. Države članice, vključno z novimi državami članicami, ne morejo imeti opravičila in reči: "Oprostite, toda zmanjkalo nam je časa. Deset let resnično ni bilo dovolj".
<P>
Evropska unija je v izvrstnem položaju, ko gre za dobro počutje živali. Uporabimo ga lahko za podkrepitev svojih argumentov po vsem svetu. Uporabimo ga lahko v utemeljevanjih potrošnikom, zaradi česar moramo to dosledno izvajati, če naj Parlament in Komisija ne izgubita verodostojnosti v zvezi z izvajanjem evropskih standardov. Zaradi tega nujno pozivamo Komisijo, naj ukrepa, namesto da izgubi še več časa in tvega razmere, ki po 1. januarju 2012 ne bodo zadovoljive za nikogar.
<SPEAKER ID="077" NAME="James Nicholson">
v imenu skupine ECR. - Gospod predsednik, najprej naj povem, da tudi mene ni popolnoma prepričalo to, kar nam je danes povedala komisarka. Uradniki Komisije so ob dveh priložnostih prišli v Odbor za kmetijstvo in razvoj podeželja in njihov nastop in to, kar so nam povedali, ni bilo samo nesprejemljivo, ampak je bilo nepojmljivo in sramotno.
<P>
Zdaj sem prisluhnil komisarki in z velikim zanimanjem poslušal nekatere stvari, ki jih je povedala, vendar pa nam ni povedala nič drugega kot dejstvo, da se bodo januarja sestali z zainteresiranimi stranmi.
<P>
Kaj boste torej januarja rekli zainteresiranim stranem, komisarka? Kakšen bo izid? Hočemo vedeti, ker se morate zavedati, da so danes v baterijski reji že zadnje kokoši nesnice in je treba spoštovati rok. Kokoši so že tam. Običajni ciklus nesenja jajc za kokoši nesnice v baterijski reji je 13 do 14 mesecev.
<P>
V vašem govoru ste podali pripombo, ki bi jo morda razložili ali se ji natančneje posvetili: rekli ste, da bodo imela jajca, ki bodo uvožena iz držav zunaj EU in ne izpolnjujejo ustreznih standardov, drugačno oznako. Kaj mislite s tem? Boste upoštevali pripombo, da bodo imela jajca, ki bodo znotraj EU proizvedena nezakonito, po 1. januarju 2012 bodisi enako oznako, se jih ne bo smelo izvažati iz države, v katerih bodo proizvedena, ali jih ne bo dovoljeno tržiti?
<P>
Tu imamo velik problem, ker bo, kot je povedal George Lyon, po 1. januarju 2012 83 milijonov jajc proizvedenih nezakonito, to pa je dejstvo. To je tudi precej slab položaj za nas v Evropi, kjer ljudje jajca potrebujejo za uživanje. Kaj bomo torej storili?
<P>
Resnično menim, da moramo vedeti, kam gremo. Nam boste zagotovili, da se boste marca vrnili v Parlament z ustreznim predlogom glede tega, kaj nameravate storiti - katere ukrepe nameravate sprejeti -, da bi dejansko nadzorovali te razmere? Kot so izpostavili drugi, so številni proizvajalcev že potrošili milijone funtov za skladnost s standardi. Zdaj od njih ni mogoče zahtevati, naj si nadalje prizadevajo zaradi drugih, ki niso pripravljeni storiti enako.
<SPEAKER ID="078" NAME="John Stuart Agnew">
v imenu skupine EFD. - Gospod predsednik, Komisija je v industriji jajc ustvarila veliko krizo. Če vam je všeč ali ne, bo na dan D v baterijski reji še vedno 100 milijonov ptic - ali naj rečem dan E? Ni ne denarja ne logistike, da bi to preprečili.
<P>
Vztrajanje pri neusmiljeni uveljavitvi pravil čez eno leto iz udobja naslonjača lahko govornika navda z velikim občutkom zadovoljstva, vendar pa bi lahko resno ogrozilo dolgoročno zdravje britanskega sektorja jajc.
<P>
Oglejmo si dejanske posledice. Kako odstranite in uničite 100 milijonov kokoši v 24 urah? Ali kako varno razbijete in odstranite 83 milijonov jajc vsak dan? Če domnevamo, da vam bo nekaj od tega uspelo, kje bodo potrošniki vsak dan dobili svojih 83 milijonov jajc? Iz Ukrajine, Indije, Argentine, Brazilije, kjer bodo vsa jajca znesena v baterijski reji. Ali je katera koli od teh držav znana po visokih standardih za dobro počutje živali?
<P>
Ko se bo začela ta trgovina, se bo zaradi svoje konkurenčne prednosti zelo hitro razširila. Zelo težko jo bo ustaviti. Popolnoma bo spodkopala prizadevanja vseh proizvajalcev jajc v Združenem kraljestvu. Posledično bomo izvažali velik del naše industrije, ki je pravkar obsežno vlagala, da bi ostala skladna s pravili EU.
<P>
Menim, da je prepoved trgovine znotraj Skupnosti popolnoma neučinkovita. Ne bo samo nemogoče stvari urejati preko odprtih meja, ampak bi temu lahko oporekala tudi STO. Torej je najmanj slaba rešitev - in pravim "najmanj slaba" -, da proizvajalcem, ki niso dosegli skladnosti, omogočimo začasna odstopanja in jim hkrati določimo pogoje.
<P>
Rad si ogledam nekatere nezastrte podobe, vendar pa mi ni všeč pogled na tovor golih, nežigosanih jajc, ki leta 2012 zapušča tuje enote baterijske reje in je namenjen v Združeno kraljestvo. Nežigosana jajca so darilo za goljufivega trgovca. To smo se v Združenem kraljestvu naučili na grd način.
<P>
Naša rešitev v Združenem kraljestvu je mehansko žigosanje jajc s šiframi, ki predstavljajo način njihove proizvodnje na sami farmi kokoši nesnic. To se v točno tem trenutku opravlja na moji kmetiji, stroji pa so zanesljivi. Komisija pravi, da je zanjo pretežko organizirati žigosanje posebne šifre na jajca, ki ne izpolnjujejo zahtev, kljub temu, da je to očitno potrebno. Da, to je seveda ista Komisija, ki ovčerejce v Združenem kraljestvu sili, da po nepotrebnem posamezno označijo ovce z nezanesljivo elektronsko opremo. Kakšna očitna nedoslednost.
<P>
"Najmanj slaba" rešitev - ponovno uporabljam ta izraz - je, da EU vztraja pri tem, da države članice, ki ne izpolnjujejo zahtev, svoje regionalne sklade uporabijo za stroje za žigosanje in tudi plačajo za inšpektorat, katerega osebje sestavljajo državljani držav članic, ki ne izpolnjujejo zahtev. Ta inšpektorat bo obiskal tudi pakirne centre in vzpostavil podatkovno bazo predelovalcev, ki v svojih proizvodih uporabljajo ta jajca iz baterijske reje.
<P>
Večina prodajalcev na drobno v Združenem kraljestvu bi se rada izognila jajcem iz baterijske reje po roku, vendar pa jim to lahko uspe samo, če bodo ta jajca ustrezno označena.
<SPEAKER ID="079" NAME="Mike Nattrass" AFFILIATION="NI">
Gospod predsednik, ne gre samo za kokoši v neprimernih kletkah, ampak gre tudi za zmožnost EU, da nadzira enotni trg.
<P>
Države so imele 10 let časa, da do 1. januarja 2012 izpolnijo zahteve, ali pa bo proizvod nezakonit. Nemci, Skandinavci, Nizozemci, Britanci in drugi so izpolnili zahteve, nekateri veliki proizvajalci pa so jih enostavno zavrnili. To vključuje velike stroške, zaradi česar izpolnjevanje zahtev pomeni sposoditi si denar. Zaradi te ureditve zdaj dvanajst jajc stane približno 15 penijev več. Tistim razbojnikom, ki ne izpolnjujejo pogojev, bi se lahko dalo več časa in bi bili jasno nagrajeni, saj bi imeli prednost pri ceni.
<P>
Jajca iz nezakonitih kletk bodo izpodrinila tiste, ki so ubogali EU. Eden izmed proizvajalcev si je izposodil 10 milijonov GBP, da bi izpolnil zahteve te direktive. Prav je storil.
<P>
Ali bo Komisija zatajila in bodo njegova jajca nekonkurenčna? Če bodo dobili več časa, je nauk te zgodbe, da se, če EU sprejme direktivo, splača ne zmeniti se zanjo.
<SPEAKER ID="081" NAME="Esther Herranz García" AFFILIATION="PPE">
(ES) Gospod predsednik, januarja 2012 bi lahko 400 španskih proizvajalcev jajc izginilo, to pa predstavlja približno 30 % njihovega celotnega števila v moji državi, z izgubo proizvodnje 300.000 ton jajc.
<P>
Evropska unija bi lahko nehala proizvajati 80 milijonov jajc, kar predstavlja 2 toni, in če ne bomo ukrepali zelo pametno, bo edina stvar, ki jo bomo dosegli, da jih bo nadomestil uvoz iz tretjih držav, katerih standardi za dobro počutje živali so precej nižji od standardov v Evropski uniji.
<P>
Direktiva iz leta 1999, ki določa, da se prostor v kletkah za kokoši nesnice poveča, zahteva, da ukrepamo pametno in pozitivno, kajti drugače bomo samo oslabili evropsko proizvodnjo in dali izredne trgovinske priložnosti tretjim državam, kjer je velikost prostora na ptico precej manjša, kot je sedaj v Evropski uniji.
<P>
Ta direktiva zahteva precejšnja prizadevanja evropskih proizvajalcev, saj stroški samo v Španiji znašajo približno 600 milijonov EUR. Prav tako ne smemo pozabiti, da ima gospodarski vpliv na industrijo jajčnih proizvodov in živilsko industrijo na splošno.
<P>
Zato prosim za vašo podporo predlogu spremembe, ki ga je k odstavku 2, ki zahteva, da se najde rešitev vsaj za odgovorne kmetije in odgovorna podjetja, ki so v procesu preoblikovanja svojih kmetij in bodo to preoblikovanje zaključili do januarja 2012, predložila skupina Evropske ljudske stranke (Krščanskih demokratov). Podpreti jih moramo pri preoblikovanju njihovih objektov in jim dati čas, da dokončajo ta postopek, s čimer bi preprečili, da kmetije utrpijo nepopravljivo škodo in da na trgu EU čez noč pride do pomanjkanja, ki bo posledično povišalo cene za potrošnike.
<P>
Spoštovati moramo direktivo, dati industriji jajc in jajčnih proizvodov možnost in spoštovati tudi pravico do dobrega počutja živali in pravico potrošnikov do razumnih cen.
<SPEAKER ID="082" NAME="Ulrike Rodust" AFFILIATION="S&amp;D">
(DE) Gospod predsednik, komisarka, na tem mestu bi ponovno poudarila, da je bila odločitev o prepovedi baterijske reje že sprejeta. Države članice in proizvajalci jajc so imeli dovolj časa za izvajanje direktive o odpravi običajne baterijske reje. Čas še ni povsem potekel - na razpolago je še dvanajst mesecev, preden bo ta reja popolnoma prepovedana.
<P>
Menim, da moramo s 1. januarjem 2012 zagotoviti popolno prepoved baterijske reje. Mora obstajati možnost grožnje državam članicam, ki niso uspele izvesti direktive, s pravnimi ukrepi kot so finančne kazni.
<P>
Zagotoviti moramo tudi, da se jajc, ki izvirajo iz kmetijske reje, ki ni skladna z evropsko zakonodajo, ne prodaja na evropskem notranjem trgu.
<SPEAKER ID="083" NAME="Britta Reimers" AFFILIATION="ALDE">
(DE) Gospod predsednik, komisarka, gospe in gospodje, dvanajst let smo vedeli, da bo baterijska reja od 1. januarja 2012 v EU prepovedana. Kako je mogoče, da dvanajst let za nekatere države članice ni bilo dovolj, da bi pravočasno uvedle to prepoved in ustrezno pripravile svojo perutninsko industrijo? To je samo eden izmed številnih primerov, kako slabo izvajanje vodi v težave. Proizvajalci jajc v državah članicah, ki so pravočasno uvedle spremembe, že občutijo konkurenčne pomanjkljivosti, ki so v nasprotju z načeli EU.
<P>
Komisijo pozivam, naj zahteva upoštevanje veljavnega prava v vseh državah članicah in naj stori vse, da zagotovi njegovo izvajanje. Po januarju 2012 se jajc ne sme več proizvajati v baterijski reji in nezakonito proizvedenim jajcem se od takrat dalje ne sme dovoliti, da bi prišla v trgovine, s čimer bi končali njihov negativni vpliv na konkurenco. Kmetje, ki so spremenili svoje prakse tako, da so te skladne z zahtevami EU, ne smejo občutiti finančnih neugodnosti, medtem ko bodo tisti, se upirajo izvajanju, imeli gospodarske koristi.
<P>
Ljudem v Evropi je nemogoče razložiti, zakaj pravo EU ne velja v vseh državah članicah enako in zakaj nekatere države članice vedno zavlačujejo. Nedavna kriza kaže, kam nas to lahko pripelje. Potrebujemo Evropo, ki ukrepa usklajeno, in ne Evrope, v kateri lahko vsaka država članica brez oziranja na druge dela, kar želi.
<SPEAKER ID="084" NAME="Vicky Ford" AFFILIATION="ECR">
Gospod predsednik, kot številne matere tudi jaz hočem dostojne standarde za dobro počutje živali, hkrati pa hočem tudi cenovno dostopna jajca. Nisem strokovnjakinja za perutnino, poskusi moje hčere, da bi kokoši imela kot domače živali, pa so se izjalovili zaradi lisice.
<P>
Zato bi raje prisluhnila strokovnjakom - kot je kmet, skrbnik 30.000 srečnih kokoši nesnic, ki izpolnjujejo zahteve EU, ki sem ga prejšnji mesec obiskala v svojem volilnem okrožju. V Združenem kraljestvu se je prašičerejska industrija naučila iz napake - z velikimi stroški -, ko je enostransko uvedla višje standarde za dobro počutje živali. Proizvajalci jajc v Združenem kraljestvu zaupajo Komisiji in so vložili stotine milijonov funtov v priprave na to zakonodajo.
<P>
Zaupanje javnosti v EU je na doslej najnižji ravni. S to zakonodajo morate zaščititi tiste, ki so v dobri veri izpolnili zahteve. Ni se treba igrati s proizvajalci jajc.
<SPEAKER ID="085" NAME="Mairead McGuinness" AFFILIATION="PPE">
Gospod predsednik, Komisiji bi se zahvalila za odgovor, čeprav je nepopoln. Predsednik Odbora za kmetijstvo in razvoj podeželja je postavil zelo natančna vprašanja, na katera ni prejel popolnega odgovora.
<P>
Predvsem se mi zdijo vprašljive številke, morda bi jih lahko pojasnili? Ali ste rekli, da je zdaj 66 % proizvodnje proste reje? To ni informacija, ki jo imam. Drznem si reči, da so informacije, ki jih imate, selektivne, vaše srečanje z zainteresiranimi stranmi pa mora biti zelo temeljito, kajti to so, če rečem tako, zelo obogatene številke. Sploh ne podajajo resnične zgodbe proizvodnje jajc v Evropski uniji.
<P>
Naj povem tudi, da bi, če bi bilo enostavno spoštovati to zakonodajo in če bi si naši potrošniki res - in to resnično mislim -, čisto zares želeli kmetijske sisteme, ki so prijazni živalim, bi zanje tudi plačali. Hočejo jih. Ne cenijo jih in nočejo plačati zanje. Vse odkar sem od leta 2004 v Evropskem parlamentu, nisem prejela enega samega vprašanja potrošnika, ki bi me rotil, naj izvajamo to zakonodajo.
<P>
Zapomnite si to, ljudje. To je dejstvo razmer. Glede na povedano je pomembno, da se to zakonodajo, ki jo je sprejel Parlament, v celoti izvaja in da tiste, ki so vložili ogromno denarja, da bi izpolnjevali zahteve, Evropska unija zaščiti. Menim, da se Komisija zaveda, da se bo soočila s pravnim problemom.
<P>
Naj se posvetim razmeram na trgu. Prišlo bo do zelo očitnega kopičenja jajc: 83 milijonov jajc, ki bodo 1. januarja 2012 nezakonita! Moralno in etično teh jajc ne moremo zavreči. Bilo bi strašno, če bi to storili, prav tako pa bi trpel trg in bi se dvignile cene za potrošnike, prišlo pa bi tudi do protestov in zgražanja.
<P>
Komisija nam mora povedati, kaj se bo zgodilo tega dne, saj je neizogibno, da bodo ta jajca na trgu in bo obstajal nekakšen črni trg z jajci, zato mora biti to jasno.
<P>
Tisti, ki so v prehodni fazi, morajo vedeti tudi, da ne bo koraka nazaj, ker so zmedeni zaradi sporočil, ki jih dobivajo.
<P>
Izmed vseh vprašanj, o katerih smo razpravljali ta teden, je to ključno vprašanje za naše potrošnike, vendar tudi naše proizvajalce. Od Komisije potrebujemo nekatere odgovore.
<SPEAKER ID="086" NAME="Iratxe García Pérez" AFFILIATION="S&amp;D">
(ES) Gospod predsednik, komisarka, kot boste videli, v tem parlamentu nadzorujemo skladnost z zakonodajo, vključno z zakonodajo, ki še ni začela veljati. Če to nalogo razširimo na druge sektorje z roki, ki še niso zaključeni, bi morali imeti petnajstdnevna plenarna zasedanja.
<P>
Danes razpravljamo o sektorju, ki ne prejema pomoči iz skupne kmetijske politike in trpi zaradi povišanih cen krme. Sektorju ni lahko spoprijeti se z dodatnimi stroški, vendar pa mora to storiti, da bi izpolnil visoke proizvodne standarde, ki jih določamo v EU.
<P>
Zdi se, da vse kaže, da 1. januarja 2012 proizvajalci v številnih državah članicah ne bodo mogli povsem izpolniti zastavljenega roka. Izračunano je bilo, da bo izguba proizvodnje za pokritje potreb trga EU znašala 30 %.
<P>
Posledica tega je, da se bo sveža jajca proizvajalo tu in bodo resnično dražja za potrošnika. Jajca za predelavo bomo kupovali drugje in bomo ustavili delež proizvodnje EU, ki je odšla na ta trg. Upam, da bomo do takrat imeli več uspeha pri zahtevanju vzajemnosti v naših odnosih s tretjimi državami.
<P>
Na koncu želim povedati: zakonodaja bo od leta 2012 obvezna. Medtem lahko Komisija izvaja drugo zakonodajo, ki je v veljavi, kot je elektronska identifikacija ovc in koz, ki dodaja vrednost v smislu sledljivosti in dobrih veterinarskih pogojev ter ima tudi neposreden vpliv na dobro počutje živali.
<SPEAKER ID="087" NAME="Jarosław Kalinowski" AFFILIATION="PPE">
(PL) Gospod predsednik, precej jasno je, kaj pravi resolucija, o kateri razpravljamo - ne bo izjem in odstopanj. Evropska komisija mora pripraviti instrumente za izvajanje in kaznovanje proizvodnje, ki ni prilagojena zahtevam. Žal nič ne sledi tudi iz izjave v preambuli k resoluciji, da so imeli nekateri proizvajalci 12 let za prilagoditev, medtem ko bodo imeli drugi osem in spet drugi samo pet let. Dodal bi, da so proizvajalci, ki so imeli na razpolago najkrajši čas za prilagoditev, z nakupom neprilagojenih kletk od svojih kolegov v starih državah članicah EU podprli njihova prizadevanja za prilagoditev, ne da bi se zavedali težav, ki si jih povzročajo sami. Strokovnjaki so našli dokaze, ki kažejo, da bo po izvajanju direktive o kokoših nesnicah povpraševanje po konzumnih jajcih preseglo ponudbo, kar bo v praksi pomenilo uvoz jajc, proizvedenih v kletkah, ki zagotovo niso prilagojene, iz tretjih držav. Zato Komisijo pozivam, naj oceni izvedljivost ohranitve prepovedi uporabe običajnih kletk od 1. januarja 2012 dalje, obenem pa najde rešitve in jasno opredeli merila za tiste proizvajalce, ki do 1. januarja 2012 ne bodo dokončali procesa posodobitve, kot je navedeno v dveh spremembah, ki ju je podprla moja skupina.
<P>
Po navedbah avtorjev je ključna utemeljitev za sprejetje te resolucije poleg dobrega počutja živali in konkurenčnosti dejstvo, da je bilo prehodno obdobje za prilagajanje znano in navedeno v direktivi ter da tega roka ni mogoče spremeniti. Upam, da bodo vsi tisti poslanci, ki sprejemajo takšno razmišljanje in bodo glasovali za resolucijo, prav tako odločni in enotni, ko bo šlo za glasovanje o tem, da po letu 2013 ne bo nadaljnjega prehodnega obdobja za diferenciranje neposrednih plačil v Evropski uniji, saj je bil rok za to prehodno obdobje do leta 2013 naveden v Pogodbi. Tako je določen in menim, da ga ne smemo spreminjati.
<SPEAKER ID="088" NAME="Csaba Sándor Tabajdi" AFFILIATION="S&amp;D">
(HU) Gospod predsednik, dosedanja razprava je pokazala, da obstaja resno navzkrižje interesov med tistimi, ki so zaključili prehod na novi sistem, in tistimi, ki tega še niso storili. Vendar pa obstaja tudi resen spor med starimi in novimi državami članicami. Popolnoma se strinjam z gospodom Kalinowskim, da so imele stare države članice precej več časa za prehod in so svoje stare, zastarele strukture predale novim državam članicam pred njihovim pristopom. Ne glede na to je jasno, da je treba pravila izpolnjevati, jasno pa je tudi, da Evropska unija svoje proizvajalce z določanjem strožjih pravil od tistih, ki jih uporablja za zunanje dobavitelje za uvoz, ponovno postavlja v slabši konkurenčni položaj. Ne zahteva samo spoštovanje teh pravil, ampak jih pogosto ne nadzoruje učinkovito. Zato menim, da bo Evropska komisija sprejela še eno odločitev, ki bo proizvajalce EU postavila v slabši položaj v primerjavi z zunanjimi trgi.
<SPEAKER ID="089" NAME="Georgios Papastamkos" AFFILIATION="PPE">
(EL) Gospod predsednik, popolnoma se zavedam potrebe po zaščiti enakih pogojev konkurence znotraj Unije v korist proizvajalcem, ki so izpolnili strožje zahteve, ki jih uvaja direktiva. Vendar pa moramo obenem podpreti proizvajalce, ki si prizadevajo izpolniti zahteve, ne morejo pa si privoščiti visokih stroškov prilagoditve do roka, ki je bil določen. Oblikovana je bila določba, tako da se proizvodov, ki niso proizvedeni v skladu z zakonodajo, od 1. januarja 2012 znotraj Skupnosti ne more zakonito tržiti in z njimi trgovati.
<P>
Obenem se bo še naprej uvažalo proizvode iz tretjih držav, proizvedene v skladu z nižjimi standardi za dobro počutje živali. Z drugimi besedami, ko so številne kmetije v nevarnosti, da bodo zaradi strožjih standardov za dobro počutje živali prenehale s poslovanjem, se bo proizvode uvažalo iz tretjih držav, ki sploh ne izpolnjujejo specifikacij, ki danes veljajo v Uniji. Da, zaščititi moramo dobro počutje živali, zaščititi moramo ustrezno ravnanje z živalmi, vendar pa moramo zaščititi tudi evropski socialni in proizvodni sistem.
<SPEAKER ID="090" NAME="Spyros Danellis" AFFILIATION="S&amp;D">
(EL) Gospod predsednik, komisarka, čeprav morajo vsi evropski proizvajalci spoštovati zakonodajo Skupnosti in pravočasno izvesti potrebne prilagoditve, se ocenjuje, da to do 1. januarja 2012 ne bo uspelo 30 % proizvajalcev jajc. Žal nam takšno stanje kaže, da Evropski komisiji ni uspelo prepričati proizvajalcev, da je to v njihovo korist, politika, ki ji ni uspelo prepričati neposrednih zainteresiranih strani, da jo zagovarjajo, pa bo ne glede na uvedene nadzorne ukrepe težko uspešna. Menimo, da bi celovit pristop, ki povezuje stroške naložb s koristmi izpopolnjenih sistemov baterijske reje za proizvajalce in tudi potrošnike, uspešneje prepričal proizvajalce, naj sprejmejo ukrepe, takšen pristop pa bi zaščitil tudi značilno razliko evropskih proizvodov, ki temeljijo na kakovosti, varnosti in standardih za dobro počutje živali, in jih zaščitil pred nepošteno konkurenco iz tretjih držav pod neenakimi pogoji, kar je točno tisto, česar se bojimo.
<SPEAKER ID="091" NAME="Giovanni La Via" AFFILIATION="PPE">
(IT) Gospod predsednik, komisarka, gospe in gospodje, vprašanje dobrega počutja živali je vprašanje, s katerim se je ta parlament večkrat spopadal, in po mojem mnenju je Parlament skupaj s Komisijo in Svetom sprejel premišljeno in uravnoteženo odločitev. Menim, da si v zvezi s tem ne smemo premisliti.
<P>
Zato smo dolžni poiskati najboljše načine za uveljavitev tega ukrepa, v tem primeru pa ga moramo oblikovati ob upoštevanju odgovornosti in ga uveljaviti odgovorno v zvezi z vsemi gospodarskimi subjekti, ki prilagajajo svoj proizvodni postopek. Jasno je, da tega datuma ne bomo mogli preložiti in omogočiti dodatnega obdobja za prehod na odgovoren sistem za dobro počutje živali. Dolžni smo upoštevati vse tiste ljudi, ki so začeli proces preoblikovanja in ga izvajajo v obdobju krize in naložbenih težav.
<P>
Zato bi vam rad poudaril vprašanje prehodnega obdobja, ki upošteva vse tiste kmete, ki so začeli proces prilagajanja, da bi upoštevali dobro počutje živali, vendar ga še niso zaključili. V tako težkem obdobju krize zato menim, da je treba posebno pozornost posvetiti tudi tem proizvajalcem.
<SPEAKER ID="092" NAME="Rareş-Lucian Niculescu" AFFILIATION="PPE">
(RO) Gospod predsednik, tudi jaz menim, da ni pošteno govoriti o desetletnem obdobju, ki naj bi ga države članice imele na razpolago. Romunija in Bolgarija sta k Evropski uniji na primer pristopili pred samo tremi leti, toda pravila so pravila in jih morajo spoštovati vsi.
<P>
Vendar pa bi rad kolege poslance pozval, naj glasujejo za predlog spremembe 2, ki ga je predložila skupina Evropske ljudske stranke (Krščanskih demokratov). Veliko število proizvajalcev je že začelo vlagati v posodobitev svojih sistemov reje ali pa se pripravljajo na takšno naložbo. Vendar pa te naložbe niso mogoče čez noč in bi bilo za zadevne proizvajalce krivično, če bi jih kaznovali. Ponovno bi poudaril, da to zadeva samo tiste proizvajalce, ki so začeli spreminjati svoje sisteme reje, predlog spremembe pa se nanaša na skladnost z določenimi jasno opredeljenimi pogoji.
<SPEAKER ID="093" NAME="Andrew Henry William Brons" AFFILIATION="NI">
Gospod predsednik, proizvajalci v Združenem kraljestvu so vlagali precejšnje vsote denarja - in s tem povečali svoje proizvodne stroške - v priprave na izvajanje te direktive, ker vedo, da bo Britanija izvajala zakonodajo. Zakaj bi se morali soočiti z nepošteno konkurenco iz držav, ki ne izvajajo zakonodaje ali se jim morebiti odobri izjemo ali odlog uveljavitve?
<P>
Ukrep je bil oblikovan z minimalnim uveljavljanjem in prepuščen dragoceni skrbi zelo različnih standardov v 27 državah članicah. Jezik komajda nakazuje enotno strogo izvajanje. Uporabljene so bile besede kot "sorazmeren" in "odvračalen".
<P>
Sploh nisem za to, da bi EU v imenu držav članic sprejemala zakonodajo. Toda če se sprejme takšna zakonodaja, ni sprejemljivo, da se nekatere države sili k njenemu spoštovanju in drugim odobri učinkovito izjemo. Bo Komisija zagotovila, da se bo državam, ki ne bodo izpolnile zahtev, preprečil izvoz jajc v države, ki izpolnjujejo zahteve, ali vsaj, da se jajc iz enot, ki ne izpolnjujejo zahtev, ne bo izvažalo? Naši proizvajalci zahtevajo zaščito pred nepošteno konkurenco.
<SPEAKER ID="094" NAME="Maria do Céu Patrão Neves" AFFILIATION="PPE">
(PT) Gospod predsednik, komisarka, dovolite mi, da v zvezi s temo, o kateri danes razpravljamo, za začetek ponovim, da menim, prvič, da je treba direktive dejansko upoštevati in da enako velja za Direktivo 1999/74/ES in drugič, da so prizadevanja za dobro počutje živali vodilno vprašanje, ki ga mora Evropska unija podpreti. Glede na povedano je pomembno poudariti, da je prilagajanje tej direktivi precej obremenjujoče za podjetja v sektorju: 30 % na kokoš nesnico na Portugalskem. Poleg tega za ta namen ni posebne podpore iz programa za razvoj podeželja.
<P>
Zaradi pomanjkanja kapitala v tem sektorju, omejenih bančnih posojil in krize na splošno je nujno in obvezno priznati, da je bila prilagoditev številnih podjetij odložena. Zato je pomembno omogočiti dodaten čas tistim podjetjem- in samo tistim podjetjem -, ki so se že začela prilagajati kot je zahtevano.
<SPEAKER ID="095" NAME="Sergio Paolo Francesco Silvestris" AFFILIATION="PPE">
(IT) Gospod predsednik, komisarka, gospe in gospodje, nihče izmed nas ne želi dvomiti v potrebo po izvajanju direktive iz leta 1999, saj je ogrožena verodostojnost te institucije, in nihče izmed nas noče dvomiti v potrebo po zaščiti dobrega počutja in zdravja živali.
<P>
Vendar pa morajo direktive temeljiti tudi na razumu, zato bi danes v tem parlamentu podal nekaj dobronamernih pripomb. Prvič, med letom 1999 in danes je prišlo do globoke gospodarske krize, ki je ohromila podjetja, industrijo in potrošnjo, zaradi česar številna podjetja niso mogla izvesti prilagoditve. Nam tega ni treba upoštevati?
<P>
Drugič, stroga uporaba direktive od 1. januarja 2012 bi s trga odstranila številna podjetja in utrla pot uvozu jajc, proizvedenih z metodami, ki manj ščitijo živali kot tiste, ki se jih zahteva in izvaja v Evropski uniji, ali pa selitvi evropskih proizvodnih obratov izven Evropske unije.
<P>
Če je to tisto, kar si želimo v času krize - spodbujati upad zaposlovanja in porast uvoza jajc, proizvedenih zunaj Evrope v skladu z drugačnimi merili kot so tista, ki jih morajo izpolnjevati naši proizvajalci -, potem menim, da bomo storili krivico.
<P>
Veliko prizadevanj smo vložili v zamisel obsežnega prehodnega obdobja in občutek imam, da ga podpiram. Komisarka, pozivam vas, da ga tudi zagotovite.
<SPEAKER ID="096" NAME="Diane Dodds" AFFILIATION="NI">
Kot so povedali številni kolegi v tej dvorani, je zaščita proizvajalcev, ki so upoštevali to zakonodajo in potrošili ogromne vsote denarja, popolnoma pravilna in je naloga Komisije na tej stopnji.
<P>
Vendar pa menim, da se mora Komisija nečesa zavedati. Govorila sem s številnimi izmed mojih kmetov, ki v težkih finančnih in gospodarskih razmerah težko najdejo denar za naložbe. Zanima me omemba označevanja ali žigosanja jajc. Imam nedavno pismo Komisije, ki dejansko navaja, da dodatna oznaka ne bi prinesla koristi ali pa bi bile te majhne, ker Komisija meni, da potrošniki pravzaprav ne bi razlikovali.
<P>
Zato bi Komisijo pozvala, naj nam pove, ali si je premislila glede tega vprašanja ali enostavno ne ve? Komisijo bi ponovno prosila, naj nas seznani s tem, ali namerava ubrati pot prepovedi trgovine znotraj EU. V mojem volilnem okrožju so podjetja, ki so odvisna od jajc iz drugih evropskih držav. Ali bo Komisija ta podjetja preprosto prisilila, da so odvisna od uvoza iz tretjih držav? Ta jajca bodo zagotovo proizvedena v skladu s precej manj strogimi sistemi dobrega počutja.
<SPEAKER ID="097" NAME="Czesław Adam Siekierski" AFFILIATION="PPE">
(PL) Gospod predsednik, o dejstvu, da se morajo kmetje prilagoditi direktivi iz leta 1999, ni treba razpravljati. Razumemo tiste kmete, ki so v posodobitev kletk že vložili denar. Ne govorimo o tem, da bi nekaterim kmetom dali več časa kot drugim, kot je dejal eden izmed predhodnih govornikov, ampak o tem, da vsem damo enak čas za izpolnitev zahtev in za zagotovitev, da so izpolnjeni standardi.
<P>
Pojma "nezakonita proizvodnja" in "skrb za potrošnika" zelo lepo zvenita, vendar pa bi rad vedel, zakaj ne kažemo enake odločnosti pri varstvu potrošnikov pred uživanjem uvoženih jajc, proizvedenih v pogojih, ki ne izpolnjujejo zahtev, uvedenih v EU. Vedno si prizadevam razumeti položaj različnih skupin kmetov v posameznih državah in podpiram rešitve, ki jim pomagajo, saj vem, da so kot skupina v izredno težkem položaju v smislu prihodkov. Sramota je, da drugi v tem parlamentu niso enakega mnenja.
<SPEAKER ID="098" NAME="Paul Rübig" AFFILIATION="PPE">
(DE) Gospod predsednik, vsem nam mora biti jasno, da mora biti zdravje naših živali in s tem tudi zdravje ljudi naša najpomembnejša skrb. V znanstvenem svetu organizacije za presojo znanstvenih in tehnoloških izbir (STOA), kjer opravljamo presoje tehnoloških izbir, imamo tudi projekt "Boljše življenje", ki preučuje načine za izboljšanje prihodnjih pogojev na področju prehrane in krme. Zaradi tega bi predvsem v kontekstu osmega okvirnega programa za raziskave komisarko pozval, naj si prizadeva zagotoviti okrepitev raziskovalnih programov na področju živil/krme, da bi se izboljšale raziskave varnosti živil in zdravja živali in ljudi na tem področju in da bi lahko tu v prihodnosti pripravili ustrezne dokumente za državljane Evrope.
<SPEAKER ID="099" NAME="Mairead McGuinness" AFFILIATION="PPE">
Gospod predsednik, hvala za vaše potrpljenje. V svojem prispevku sem želela omeniti še dve drugi pripombi. Vprašanje jajc v lupini je precej razločno in jasno. Vendar pa obstaja velik trg za predelana jajca za slaščičarski sektor, zato moramo vedeti, kakšne zahteve za označevanje bodo veljale za ta proizvod.
<P>
Menim, da imamo na tem področju največje pomisleke, ker gre vse več jajc v predelovalni sektor, in bojim se, da bomo svoje kletke izvozili iz Evropske unije in nato uvažali proizvode iz melanža in posušenih jajc iz prav teh sistemov v tretjih državah.
<P>
Vidim, da kimate v potrditev. To je zelo resničen problem za Evropsko unijo.
<P>
Drug pomislek zadeva vzporedne proizvodne sisteme in velik problem na trgu, če bodo v proizvodnjo uvedene izpopolnjene kletke, medtem ko bodo sedanji sistemi prav tako proizvajali. To bi lahko povzročilo velike težave za proizvajalce in nazadnje za potrošnike. Zato je pred Komisijo veliko usklajevanja, da bi to uredila.
<SPEAKER ID="100" NAME="Androulla Vassiliou">
članica Komisije. - Gospod predsednik, očitno je, da glede tega vprašanja ni soglasja. Poslance sem tu slišala zavzemati se za to, da ne bi bilo izjem in odstopanj, po drugi strani pa sem slišala poslance, ki so se zavzemali za podaljšanje roka. Odvisno je od tega, iz katere države prihajajo, in od stopnje razvoja v vsaki posamezni državi.
<P>
Naj poudarim stališče Komisije. Ponovila bi, da morajo 1. januarja 2012 običajne kletke nadomestiti izpopolnjene kletke ali alternativni sistemi. Zato jajc iz običajnih kletk po januarju 2012 ne bo več mogoče zakonito tržiti. Takšno je naše stališče.
<P>
Komisija si nadvse prizadeva, in na naša prizadevanja se osredotočamo, podpreti države članice pri izpolnjevanju zahtev te direktive. Kaj delamo? Predvsem spodbujamo države članice, naj razvijejo in dokončajo nacionalne načrte v sodelovanju z industrijo in glavnimi zainteresiranimi stranmi, prejemamo pa tudi nacionalne načrte, ki zajemajo tudi sankcije za tiste industrije ali tiste kmete, ki ne izpolnjujejo zahtev direktive.
<P>
Drugič, z državami članicami izmenjujemo informacije o dobrih praksah spremljanja za poročanje o napredku glede uveljavitve. Organiziramo obiske strokovnjakov Komisije, da bi se prepričali v izvajanje direktive, in organiziramo ustrezna srečanja z zainteresiranimi stranmi. Kot sem povedala, imamo 19. januarja 2011 veliko srečanje zainteresiranih strani, na katerem bodo predstavniki držav članic razpravljali o trenutnem stanju, in preučili bomo, kako lahko najbolje pomagamo državam članicam, ki ne izpolnjujejo zahtev, da bi lahko do konca leta 2011 zaključile svoje prilagajanje zahtevam direktive.
<P>
To je naše stališče. Če se bo po januarju 2012 nezakonito proizvajalo jajca, se teh jajc ne bo smelo tržiti, in če se dokaže neskladnost, bi lahko Komisija seveda izvedla vse ukrepe, ki so na razpolago v trenutnem pravnem okviru - sprožitev postopkov za ugotavljanje kršitev, da se zagotovi ustrezno izvajanje zakonodaje EU. Preučuje se tudi alternative postopkom za ugotavljanje kršitev z namenom preprečevanja morebitnega nezakonitega prometa z jajci, ki bodo po 1. januarju 2012 proizvedena v običajnih kletkah.
<P>
Spoštovani poslanci so podali številne druge pripombe, vse vaše pomisleke pa si bom prizadevala posredovati komisarju Dalliju, ki bo, v to sem prepričana, resno upošteval vaše pripombe.
<SPEAKER ID="101" NAME="Esther de Lange" AFFILIATION="PPE">
Gospod predsednik, vem, da je zelo nenavadno govoriti po zadnjem govoru komisarke. Zelo sem zadovoljna s tem, kar je povedala komisarka. Vendar pa ugotovitev, da smo v Parlamentu glede tega vprašanja razdeljeni, ni utemeljena. Komisarko z vsem spoštovanjem prosim, naj si ogleda izid končnega glasovanja, preden sodi o tem, ali je Parlament glede tega vprašanja razdeljen ali ne.
<SPEAKER ID="102" NAME="Predsednik">
Prejel sem štiri predloge resolucije, predložene v skladu s členom 115(5) poslovnika.
<P>
Razprava je končana.
<P>
Glasovanje bo potekalo kmalu.
<SPEAKER ID="103" NAME="James Nicholson" AFFILIATION="ECR">
Gospod predsednik, najprej bi podprl, kar je pravkar povedala Esther. Komisarko bi prosil tudi, naj nam, če danes ne more govoriti, morda poda pisno izjavo, ker niti za trenutek ne verjamem, da je ta parlament razdeljen.
<P>
Bi lahko natančneje razložila, kar je povedala o prepovedi jajc, ki prihajajo v Evropsko unijo od zunaj in ki ne izpolnjujejo standardov, enakovrednih standardom v EU, in njihovem ločenem označevanju? Kakšen žig predlaga za tista jajca v EU, ki po 1. januarju 2012 ne bodo smela imeti zakonitega žiga?
<SPEAKER ID="104" NAME="Predsednik">
Gospod Nicholson, žal mi je, to ni pravilen postopek. Kot sem povedal, je razprava končana. Svoje pomisleke ste imeli priložnost izraziti pred koncem razprave.
<SPEAKER ID="105" NAME="Paul Rübig" AFFILIATION="PPE">
(DE) Gospod predsednik, zahvaliti sem se hotel samo službam Parlamenta, ker smo danes zgledno zaključili petnajst minut pred glasovanjem, tako da se bomo izognili zmedi na plenarnem zasedanju. Ta vzorni postopek javnosti pošilja prave znake. Službam Parlamenta se izrecno zahvaljujem.
<SPEAKER ID="106" NAME="Predsednik">
Ko bi le vedno bilo tako. Najlepša hvala.
<P>
(Seja je bila prekinjena ob 11.40 in se je nadaljevala ob 12.00)
<P>
Pisne izjave (člen 149 poslovnika)
<SPEAKER ID="107" NAME="Paolo Bartolozzi" LANGUAGE="IT">
Direktiva Sveta 1999/74/ES določa minimalne standarde za zaščito kokoši nesnic v različnih sistemih reje z dodatnim ciljem zaščite pred nepošteno konkurenco med proizvajalci v različnih državah članicah. Čeprav podpiram načela te direktive, ne gre zlahka jemati, da so se glede na stanje številni evropski proizvajalci - ki so začeli spreminjati svoje obrate - znašli v resničnih težavah glede dokončanja preoblikovanja ter tvegajo, da pred 1. januarjem 2012, skrajnim rokom za izpolnjevanje zahtev direktive, ne bodo pripravljeni.
<P>
Če ne pozabimo še na resnične težave, s katerimi se pri pridobivanju financiranja za podporo procesov preoblikovanja soočajo številni proizvajalci, in na resne gospodarske težave, s katerimi se morajo danes še vedno spopadati - z resnimi posledicami za stabilnost njihovih podjetij in stopnjo zaposlenosti -, sem prepričan, da je treba nekaj storiti. Države članice morajo posredovati pri spodbujanju ukrepov, ki lahko pomagajo evropskim proizvajalcem v perutninskem sektorju, ki so se s ciljem prilagoditve novi evropski zakonodaji lotili procesa spreminjanja svojih obratov, vendar jim tega procesa zelo verjetno ne bo uspelo dokončati pred začetkom leta 2012.
