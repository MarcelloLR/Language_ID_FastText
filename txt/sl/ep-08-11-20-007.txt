<CHAPTER ID="007">
Obrazložitev glasovanja
<P>
Ustna obrazložitev glasovanja
<SPEAKER ID="123" NAME="Astrid Lulling" AFFILIATION="PPE-DE">
(FR) Gospa predsednica, Odbor za zaposlovanje in socialne zadeve si obupano prizadeva izpodbiti pristojnost Odbora za pravice žensk in enakost spolov glede vprašanja enakosti med moškimi in ženskami na delovnem mestu. Prilastil si je našo pobudo za osnutek poročila o diskriminatornih učinkih razlik v plačilu in drugih neenakosti glede pokojnin žensk in vedno večje individualizacije socialnovarstvenih pravic.
<P>
Rezultat je zmešnjava od poročila, ki povezuje splošno znane glavne točke. Smo daleč od neenakega obravnavanja žensk glede pokojnin in sredstev, na katerih je hotel Odbor za pravice žensk in enakost spolov utemeljiti svoje poročilo. Kot poročevalka mnenja Odbora za pravice žensk na podlagi člena 47 Poslovnika sem s soglasno podporo Odbora za pravice žensk kar najbolj potrudila, da sem predlagala določene popravke v okviru reform pokojninskih sistemov. Obstaja šest zelo podrobnih popravkov, ki naj bi zapolnili vrzeli v zavarovanju žensk, ki je na primer posledica porodniškega dopusta in njihovih družinskih obveznosti.
<P>
Ali lahko verjamete, da jih je Odbor za zaposlovanje izrecno zavrnil v očitnem protislovju s svojimi obveznostmi v skladu s členom 47? Žal mi je, da smo izgubili bitko, vendar pa se bosta vojna in naš boj nadaljevala.
<SPEAKER ID="125" NAME="Philip Claeys" AFFILIATION="NI">
(NL) Gospa predsednica, glasoval sem proti poročilu gospe Klamt iz preprostega razloga, da celoten koncept priseljevanja iz gospodarskih razlogov in tisto, kar se omenja kot "modra karta", kaže kratkoročno razmišljanje. Namesto tega bi morali sprejeti politiko usposabljanja, preusposabljanja in ponovnega zaposlovanja približno 20 milijonov trenutno brezposelnih v Evropski uniji. Učiti se moramo iz svojih preteklih napak. Primer je uvoz gostujočih delavcev in njihovih družin v sedemdesetih in osemdesetih letih 20. stoletja, ki se je spremenil v velik socialni problem.
<P>
Zdaj poskušajo pomiriti javnost z obljubami, da to vključuje samo visokokvalificirane in začasne priseljence, toda kdo sem jaz, da bi dvomil v besede Louisa Michela, ki pravi, da bi morali biti dobrodošli tudi drugi priseljenci. Z drugimi besedami, omejitve ostajajo odprte. Vse, kar delajo, je to, da ustvarjajo nove. Gre za koalicijo proti družbi. Velika podjetja hočejo poceni delovno silo in so združila sile z večkulturno levico, družbi pa prepustila, da poravna račun.
<SPEAKER ID="127" NAME="Astrid Lulling" AFFILIATION="PPE-DE">
(FR) Gospa predsednica, s težkim srcem sem glasovala za poročilo gospoda Parisha o vključitvi SUT za vino, enotne SUT, saj menim, da ta enotna SUT ni poenostavitev in ne povečuje preglednosti. Otežila bo življenje vinarjev in celotne industrije vina.
<P>
Komisar si je včeraj zvečer prizadeval, da bi nas pomiril. Upam, da bo Komisija držala besedo in, kar je najpomembneje, da bo poklic še naprej ustrezno zastopan v svetovalnem odboru, kot je bil od prve SUT za vino.
<SPEAKER ID="128" NAME="Anja Weisgerber" AFFILIATION="PPE-DE">
(DE) Gospa predsednica, danes zjutraj sem z oklevanjem glasovala za poročilo Neila Parisha o vzpostavitvi skupne ureditve kmetijskih trgov za številne različne kmetijske proizvode. Pozdravljam cilj Komisije, ki je poenostavitev evropske kmetijske politike. To pomeni, da bo v prihodnje samo ena tržna ureditev, ki bo nadomestila 21 obstoječih tržnih ureditev, na primer za sadje, zelenjavo, mleko in vino. Vendar pa je treba upravne postopke posledičnega zapletenega dokumenta čim bolj poenostaviti. Zato sem zelo zadovoljna, da je Komisija v včerajšnji razpravi zagotovila, da bo povzela mojo zamisel in v evropski iskalnik EUR-Lex vključila tehnično možnost, da uporabniki dostopajo samo do določb, ki se nanašajo na njihov zadevni kmetijski proizvod.
<P>
Komisija je potrdila tudi, da se ureditev trga vina, ki je bila izpogajana z nekaj težavami in ki vključuje mnoge zahteve Parlamenta, ne bo spremenila. Samo iz tega razloga sem lahko glasovala za poročilo.
<SPEAKER ID="130" NAME="Milan Gaľa" AFFILIATION="PPE-DE">
- (SK) Veseli me, da nekaj dni pred 1. decembrom, ki je priznan kot svetovni dan aidsa, obravnavamo ta svetovni problem. Število ljudi, okuženih z virusom HIV, narašča. Vsak dan se okuži okoli 14 000, 2 000 izmed njih pa so otroci pod 15 let.
<P>
Poleg običajnih žarišč, kot sta Afrika in Daljni vzhod, se je število okuženih ljudi povečalo v vzhodni Evropi in Srednji Aziji. Leta 2006 se je število okuženih ljudi v teh regijah povzpelo na 1,7 milijona. Največji porast je bil zabeležen v Rusiji in Ukrajini, kjer se je z virusom HIV okužilo okoli 270 000 ljudi. Širjenje virusa HIV na teh področjih je večinoma posledica zlorabe drog in uporabe umazanih igel. V primeru Ukrajine so številke še toliko bolj zaskrbljujoče, saj predstavlja neposredno sosedo Evropske unije.
<P>
Glede na to, da nam problema virusa HIV kljub programom za preprečevanje po vsem svetu ni uspelo spraviti pod nadzor, bi morali ponovno oceniti te programe in okrepiti prizadevanja, namenjena preprečevanju in proizvodnji učinkovitih zdravil.
<SPEAKER ID="132" NAME="Charles Tannock" AFFILIATION="PPE-DE">
Gospa predsednica, leta 1994 se je Zahod obrnil stran, ko je v Ruandi potekal genocid. Isto bi se lahko zgodilo v vzhodnem Kongu. Neposredna prednostna naloga je humanitarna, vendar pa je poleg tega treba urediti občutljivo in zapleteno politično zmešnjavo. Deloma je to zato, ker mednarodna skupnost ne samo noče imeti opravka z genocidom v Ruandi, ampak je celo dovolila hutujskim génocidaires, da pobegnejo v vzhodni Kongo, kjer je predsednik Kabila na veliko nejevoljo Kigalija in lokalnih Tutsijev naredil zelo malo za to, da bi zaustavil milice.
<P>
ZN in AU morata zdaj prevzeti pobudo pri obravnavanju neposrednih perečih političnih in varnostnih vprašanj, priznati pa moramo tudi, da se za financiranjem tega prelivanja krvi skriva konkurenca za naravne vire. Kitajska je resen akter v regiji, vendar pa jo prav malo zanimajo človekove pravice Afrike.
<P>
Komisija bi morala preučiti, ali bi bilo zdaj v Afriki mogoče uporabiti postopek potrjevanja za minerale in druge vire na enak način, kot je uspešni proces Kimberley tako dobro sodeloval z industrijo diamantov glede krvavih diamantov ali konfliktnih diamantov. Zato sem glasoval za to resolucijo.
<SPEAKER ID="134" NAME="Erna Hennicot-Schoepges" AFFILIATION="PPE-DE">
(FR) Gospa predsednica, ta resolucija prihaja malce pozno. Je prej obliž na rano, saj je bilo od sprejetja Direktive 91/414 o dajanju fitofarmacevtskih sredstev v promet storjeno zelo malo za spodbujanje raziskav o učinkih pesticidov na čebele, predvsem na celotni razmnoževalni ciklus čebel.
<P>
Zato je še toliko bolj osupljivo, da so se med glasovanjem na prvi obravnavi poročila gospe Breyer o dajanju fitofarmacevtskih sredstev v promet, z drugimi besedami o reformi Direktive 91/414, mnogi izmed tistih, ki so danes glasovali za resolucijo, izrekli proti spremembam, ki zagotavljajo boljšo zaščito čebel.
<P>
Napredovali ne bomo zaradi dobrih namenov; napredovali bomo zaradi dejstev in ukrepov, in prepričana sem, da se bodo moji kolegi poslanci, ko bomo glasovali o poročilu gospe Breyer na drugi obravnavi, spomnili te resolucije in glasovali v prid čebelam.
<SPEAKER ID="135" NAME="Astrid Lulling" AFFILIATION="PPE-DE">
(FR) Gospa predsednica, gospe Hennicot, ki se nam je šele nedavno priključila v Parlamentu, želim povedati, da vsekakor ne more vedeti, k čemu pozivamo od leta 1994, predvsem na tem področju.
<P>
Zahvaliti bi se želela vsem poslancem, ki so prispevali k tej razpravi in resoluciji o zaskrbljujočih razmerah v kmetijskem sektorju. Včeraj zvečer okoli polnoči tu ni bilo množice - prav tako pa ne gospe Hennicot -, kar je razumljivo, da bi spremljala to izvrstno in zelo utemeljeno razpravo, namenjeno spodbujanju Komisije, naj pospeši svoja prizadevanja glede na to zelo zaskrbljujočo krizo na področju čebelarstva. Z zadovoljstvom ugotavljam, da nas je Komisija razumela.
<P>
Službe bi rada opozorila, da je sprememba 1, ki je bila sprejeta in proti kateri je glasovala moja skupina, zgolj uredniška sprememba. V nemškem prevodu moje uvodne izjave B) je napaka. Zato moramo popraviti ta prevod, ki navaja povsem isto stvar kot sprememba v nemščini.
<P>
Glede spremembe o dovoljenjih za fitofarmacevtska sredstva, ki je bila umaknjena, se strinjam z njeno vsebino. Ker pa besedo za besedo podaja besedilo, izglasovano v Odboru za okolje, javno zdravje in varnost hrane o dajanju teh proizvodov v promet, smo v naši skupini menili, da ne bi smeli plagirati tega besedila in bi morali popustiti Odboru za okolje. Vendar pa sta naše priporočilo in zahteva zelo dobro formulirana v odstavku 8 resolucije, v katerem pozivamo k enaki zadevi, z drugimi besedami, k pospešitvi raziskav o povezavi med smrtnostjo čebel in uporabo pesticidov, da bi se po potrebi sprejeli ustrezni ukrepi v zvezi z dovoljeni za te proizvode. Očitno za pesticide, ki ubijajo čebele, niso potrebna dovoljenja. To govorimo že leta.
<SPEAKER ID="136" NAME="Predsednica">
Gospa Lulling, hvala za vašo pozornost v zvezi s podrobnostmi tega ukrepa. Zagotovimo vam lahko, da bodo jezikovne različice natančno preverjene.
<P>
Pisne obrazložitve glasovanja
<SPEAKER ID="999" NAME="Jean-Pierre Audy  " AFFILIATION="PPE-DE">
v pisni obliki. - (FR) Na podlagi poročila moje dobre prijateljice in kolegice poslanke Ingeborg Gräßle sem glasoval za zakonodajno resolucijo, s katero se, ob upoštevanju sprememb, sprejema predlog uredbe Evropskega parlamenta in Sveta o spremembi Uredbe (ES) št. 1073/1999 o preiskavah, ki jih izvaja Evropski urad za boj proti goljufijam (OLAF). Podpiram boljšo zaščito pravic oseb, o katerih teče preiskava, ki jo izvaja OLAF, in okrepljeno sodelovanje z državami članicami. Naraščala je potreba po javnem upravljanju preiskovalnih dejavnosti proti goljufijam, ki jih izvaja OLAF, in neodvisnem nadzoru postopkov in trajanju preiskav ob hkratnem zagotavljanju zaupnosti preiskav. Inge Gräßle je v tem poročilu opravila izredno delo in si zasluži našo zahvalo.
<SPEAKER ID="139" NAME="Dragoş Florin David  " AFFILIATION="PPE-DE">
v pisni obliki. - (RO) Glasoval sem za poročilo gospe Gräßle, saj mora imeti vsak, ki je udeležen v preiskavi, ki jo izvaja OLAF, priložnost za pripombe, vsaj v pisni obliki, glede zadev, ki se nanašajo nanjo. Te pripombe je treba predložiti udeleženim državam članicam, skupaj z drugimi informacijami, pridobljenimi med preiskavo. To je edini način, da se nacionalnim organom zagotovi popolne informacije, ki se nanašajo na zadevo, medtem ko se hkrati spoštuje načelo, v skladu s katerim morata imeti obe strani priložnost predstaviti svoje stališče. Hkrati poročilo zagotavlja tudi sodelovanje s tretjimi državami in krepi vlogo nadzornega odbora OLAF.
<SPEAKER ID="140" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, glasoval sem za poročilo gospe Gräßle o preiskavah, ki jih izvaja Evropski urad za boj proti goljufijam (OLAF). Dejansko je za nas zelo pomembno, da spremenimo uredbo o takšnih preiskavah, saj je treba pregledati določene medinstitucionalne odnose. Poleg tega moramo uredbo spremeniti v zvezi s pravicami oseb, udeleženih v preiskavi, in v zvezi z izmenjavo informacij med OLAF, evropskimi institucijami, državami članicami in informatorji. Nazadnje čestitam gospe Gräßle za njeno pobudo; sestavila je še nekaj dodatnih zanimivih predlogov, ki na primer zadevajo novo vlogo generalnega direktorja Urada, ki bo imel pooblastila, da začne zunanje preiskave ne samo na zahtevo države članice ali Komisije, ampak tudi na zahtevo Evropskega parlamenta.
<SPEAKER ID="142" NAME="Alessandro Battilocchio  " LANGUAGE="IT">
Hvala, gospa predsednica. Glasoval sem za. Ključna točka te razprave ni samo spopad Odbora za peticije s posebnim vprašanjem glede razširjanja nemščine v zvezi z njeno uporabo s strani institucij Skupnosti. To je predvsem splošno vprašanje dostopa državljanov vseh narodnosti do dokumentov in posledično preglednosti institucij Skupnosti. S tega vidika sem mnenja, da je nujno, da Svet skrbno preuči vprašanje z namenom spodbujanja povečanja števila jezikov, ki se uporabljajo na spletnih straneh predsedstva. Takšno povečanje bi lahko potekalo postopoma na podlagi ustreznih, objektivnih meril, ki jih je treba še opredeliti. Vendar pa ne smemo pozabiti na dejstvo, da bo z uporabo večjega števila jezikov večje število državljanov lahko imelo tesnejši odnos do Evrope. Državljani bi morali evropske institucije videti kot stavbe, v katerih se nahajamo: naše institucije bi morale biti dostopne.
<SPEAKER ID="143" NAME="Ilda Figueiredo  " AFFILIATION="GUE/NGL">
v pisni obliki. - (PT) Na splošno se strinjamo s poročilom in predvsem s tem, kar navaja glede sklepov evropskega varuha človekovih pravic, da: "je ravnanje Sveta, ki ni hotel obravnavati prošnje pritožnika, nepravilno" in "naj bi bile informacije na teh spletnih straneh v najboljšem primeru pravočasno zagotovljene v vseh uradnih jezikih Skupnosti".
<P>
Vendar pa se ne strinjamo z odstavkom 1(d) ugotovitev poročila, ki navaja, da: "morajo biti jeziki v primeru omejitve njihovega števila izbrani na podlagi objektivnih, razumnih, preglednih in uporabnih meril". Trdimo, da bi morala spletna stran Sveta, tako kot spletne strani Evropskega parlamenta in Evropske komisije, vsebovati vse njegove informacije v vseh uradnih jezikih Evropske unije. Samo na ta način je mogoče dejansko ubraniti večjezičnost in kulturno raznolikost, ki ju domnevno zagovarjajo voditelji Skupnosti, o katerih pa se v praksi nenehno dvomi zavoljo varčevanja.
<SPEAKER ID="145" NAME="Ilda Figueiredo  " AFFILIATION="GUE/NGL">
v pisni obliki. - (PT) Čeprav je v resoluciji, ki jo je sprejela večina v tem Parlamentu, nekaj protislovnih vidikov, je odločilni pozitivni vidik, glavni argument ta, da je zaradi staranja prebivalstva in demografskih sprememb upravičena večja krhkost univerzalnega in javnega sistema socialne varnosti, da bi se odzvali na interese zasebnega finančnega sektorja, ki hoče upravljati kar največji kos te torte.
<P>
Poglejte na primer samo naslednji odstavek: "opozarja, da vse večja individualizacija socialne varnosti in pokojnin prispeva k posodobitvi drugega in tretjega stebra sistemov socialne varnosti, ne da bi ustvarjala dvom v tretji steber, da bi lahko imeli ljudje, zlasti ženske in druge ranljive skupine, svobodnejšo izbiro, ki bi jim omogočila večjo samostojnost in pridobitev dodatnih pokojninskih pravic".
<P>
Z drugimi besedami je v imenu svobode cilj spodbuditi ljudi, naj najdejo alternativne finančne rešitve za javno socialno varnost, celo tam, kjer so jasni negativni rezultati tega dobro znani. Nedavni primeri v ZDA so odličen pokazatelj tega. Vendar pa kapitalizem vedno poskuša uporabiti propagando za pospeševanje svojih ciljev.
<P>
Zato resolucije nismo podprli.
<SPEAKER ID="146" NAME="Bruno Gollnisch  " AFFILIATION="NI">
v pisni obliki. - (FR) poročevalka gospa Stauner je podala jasno analizo izzivov, ki jih predstavlja staranje prebivalstva in zmanjšanje našega aktivnega prebivalstva za naše sisteme socialne varnosti, ki jim je naklonjena. To je prva dobra točka v njeno korist.
<P>
Druga dobra točka je boječe vprašanje, ki ga zastavlja glede resnične učinkovitosti čudežnega zdravila, ki je predlagano, ki je organizacija vključitve en masse priseljenskih delavcev, ki bodo, kot upamo, plačevali zdravstvene in pokojninske sisteme za stare Evropejce, kar je zdravilo, ki je polno cinizma in sebičnosti ter ga zagovarjajo ljudje, ki pogosto zagotavljajo, da imajo monopol nad sočutjem in strpnostjo. Nazadnje si zasluži točko za svojo kritično analizo trenda privatizacije zdravstvenih sistemov in povsem finančni pristop k reformi nacionalnih sistemov socialne varnosti.
<P>
Vendar pa to poročilo ne obravnava glavne teme: demografskega upada naše celine, ki je vzrok teh problemov in ki ga moramo popraviti. Države članice se ne morejo več izogibati ambiciozni družinski politiki, da bi spodbudile porast rodnosti kot zavezo ravnovesju svojih sistemov socialne varnosti in, kar je še pomembnejše, njihovi dinamičnosti, blaginji in preprosto njihovemu preživetju.
<SPEAKER ID="147" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) To poročilo ugotavlja, da se v večini držav članic prebivalstvo stara in da bodo zato sistemi socialne varnosti in pokojninski sistemi pod pritiskom. Predlagana rešitev tega problema je običajna, in sicer različni ukrepi EU. Junijska lista meni, da se EU sploh ne bi smela ukvarjati z zadevami v zvezi s sistemi socialne varnosti in pokojninskimi sistemi držav članic.
<P>
Evropski parlament je zavzel stališče glede zakonske upokojitvene starosti, pogodb o zaposlitvi, o tem, kakšne pokojninske sisteme morajo uvesti države članice, obdavčenju dela, delitvi davčne obremenitve in o tem, kako je treba organizirati oskrbo v državah EU. To so zadeve, ki bi jih bilo treba v celoti obravnavati na nacionalni ravni. Splošni kazalniki institucij EU o teh zadevah ne prispevajo popolnoma ničesar.
<P>
Zato smo na končnem glasovanju glasovali proti temu poročilu.
<SPEAKER ID="148" NAME="Carl Lang  " AFFILIATION="NI">
v pisni obliki. - (FR) Čeprav se poročilo gospe Stauner sklicuje na lizbonsko strategijo, ta očitni neuspeh evropeizma, si zasluži, da ga podpremo, saj dvomi v priseljevanje kot zdravilo za nadaljnje poslabšanje demografskih, gospodarskih in socialnih primanjkljajev Evrope.
<P>
Selektivno ali kakršno koli drugačno priseljevanje izkrivlja identiteto in kulturo ljudi Evrope in poslabšuje delitev skupnosti in napetosti, ki izhajajo iz nje, do česar prihaja v vsaki večetnični in večkulturni družbi na svetu.
<P>
Je novo zagovarjanje suženjstva, ki koristi samo grabežljivcem globalizacije, ki v tej poceni delovni sili vidijo sredstvo za izvajanje pritiska na plače glede na že tako visoko brezposelnost. Omogočilo bo ropanje elite tretjih držav, kar bo samo še poslabšalo njihovo situacijo.
<P>
Je zmota v strateškem smislu, saj se bo vedenje priseljencev na koncu oblikovalo po vedenju Evropejcev; tu imam v mislih predvsem nesrečen trend manj otrok v družbi, ki je v vseh pogledih resnično dezorientirana.
<P>
Poleg podpore družinam in večje rodnosti v Evropi potrebuje nova Evropa narodov politiko nacionalnih preferencialov in preferencialov Skupnosti, politiko nacionalne zaščite in zaščite Skupnosti.
<SPEAKER ID="149" NAME="Athanasios Pafilis  " AFFILIATION="GUE/NGL">
v pisni obliki. - (EL) Poročilo razkriva polni obseg globokih prizadevanj EU, naperjenih proti navadnim ljudem, in poenotenja kapitala na ravni EU v smislu odprave sistemov socialne varnosti. Zaskrbljujoče se ponaša s pretvezo demografskega upada v EU, da bi predlagalo povišanje upokojitvene starosti in uporabo sistema "treh stebrov", in sicer:
<P>
bedne pokojnine iz nacionalnih sistemov socialne varnosti;
<P>
razširitev "poklicnih" pokojninskih skladov, ki zagotavljajo pokojnino, ki temelji na prispevkih;
<P>
zatekanje delavcev k zasebnemu zavarovanju ("individualizacija" v terminologiji poenotenja na evropski ravni), tako imenovani "tretji steber".
<P>
S tem utira zelo široko pot monopolnim zavarovalnicam, ki bodo povečale svoje dobičke z vstopom v še en donosen sektor.
<P>
Ta napad je del svežnja ukrepov EU, uperjenih proti delavcem, kot so na primer splošna uporaba "prožne varnosti", "ponovna ureditev" (tj. odprava) delovne zakonodaje, institucionalizacija agencij za zaposlovanje, ki "trgujejo s sužnji", direktiva, ki uvaja neaktivni delovni čas s 65-urnim delovnim tednom in ureditev delovnega časa na letni osnovi.
<P>
Delavski razred se mora na vse bolj neusmiljene napade poenotenja kapitala na ravni EU odzvati s protinapadom in vzpostaviti protimonopolistično zavezništvo, ki bo zahtevalo svojo moč navadnih ljudi in položilo temelje za zadovoljitev potreb navadnih ljudi in blaginje navadnih ljudi.
<SPEAKER ID="150" NAME="Rovana Plumb  " AFFILIATION="PSE">
v pisni obliki. - (RO) Evropska unija ne more imeti višje stopnje zaposlovanja vse dokler imamo socialne kategorije, ki so precej šibkeje zastopane, in socialne skupine, ki so izključene s trga dela. Invalidi ali tisti s hudimi zdravstvenimi problemi hočejo delati, vendar pa jih večinoma resno diskriminirajo delodajalci.
<P>
Poleg tega je potrebna posebna oprema, da bi zagotovili, da ti ljudje ustrezno opravljajo svoje delo, vendar pa delodajalci na to področje niso pripravljeni vložiti veliko. Finančni ukrepi, sprejeti v državah članicah, niso prinesli pričakovanih rezultatov. V primeru Romunije lahko pri izračunavanju obdavčljivega dobička omenim odbitek zneskov, ki se nanašajo na nakup opreme in na opremo, ki jo v proizvodnem procesu uporablja invalid, prevozne stroške za invalide od njihovega doma do kraja dela in zmanjšanje posebnih stroškov za pripravo, poklicno usposabljanje in nasvete iz proračuna za primer brezposelnosti. Ustanavljanje določenih posebnih podjetij, kot je opisano v poročilu, nudi konkretno rešitev za vključitev teh socialnih kategorij, ki so ranljive na trgu dela.
<SPEAKER ID="151" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, zadovoljen sem z odličnim delom, ki ga je opravila gospa Stauner, glede prihodnosti sistemov socialne varnosti in pokojninskih sistemov, ki sem ga podprl z glasovanjem zanj. Strinjam se s sklepi, na katerih temelji poročilo, in menim, da bi morali mi, Evropska unija skupaj z državami članicami, čim prej najti ustrezno rešitev obstoječih problemov.
<P>
Evropa je celina, ki jo je prizadelo staranje prebivalstva, njena povprečna rodnost pa je pod naravno nadomestno stopnjo prebivalstva. V manj kot petdesetih letih bo prebivalstva v Evropi manj in bo starejše. Priseljevanje vsekakor ne bo rešitev problema: namesto tega obstaja potreba po pritegnitvi in zadržanju večjega števila ljudi na visokokakovostnih delovnih mestih, zagotovitvi visoke ravni zaščite socialne varnosti in varnosti delovnih mest, izboljšanju izobraževanja in usposabljanja za našo delovno silo ter modernizaciji starih pokojninskih sistemov ob upoštevanju nestabilnosti, povezane z zasebno financiranimi sistemi, ki jih mnogi podpirajo.
<SPEAKER ID="153" NAME="Alexander Alvaro  " AFFILIATION="ALDE">
v pisni obliki. - Povsem podpiram uvedbo modre karte. Vendar pa se zaradi sprejetja sprememb PPE in PSE bojim, da bo napredna strategija Evrope glede zakonitega priseljevanja kmalu izpuhtela. Trenutno besedilo je preprosto odvračajoče za visokokvalificirane delavce, ki razmišljajo o zakonitem priseljevanju v EU. Visokokvalificiranih delavcev ne bo spodbudilo k delu na trgu dela EU, nenazadnje tudi zaradi birokratskih ovir, ki so bile sprejete v trenutnem besedilu.
<SPEAKER ID="154" NAME="Jan Andersson, Göran Färm, Inger Segelström in Åsa Westlund  " AFFILIATION="PSE">
v pisni obliki. - (SV) Švedski socialni demokrati v Evropskem parlamentu smo glasovali za poročilo o pogojih za vstop in prebivanje državljanov tretjih držav zaradi zaposlitve za visokokvalificirane delavce, znanih tudi kot modra karta. Poročilo, o katerem smo glasovali v Parlamentu, izboljšuje direktivo, predvsem glede enakega obravnavanja delavcev iz tretjih držav, saj preprečuje diskriminacijo teh delavcev. Pozitiven premik je tudi, da bodo države članice imele priložnost same ugotavljati potrebe po odprtju poti za priseljevanje delavcev. Pozdravljamo tudi dejstvo, da je Parlament zavrnil predloge Komisije, ki so delodajalcem trideset let omogočali diskriminacijo ljudi. Zadovoljstvo je videti, da je omejena tudi možnost, da države članice EU vzamejo delavce iz sektorjev v tretjih državah, v katerih je pomanjkanje delavcev. To preprečuje, da bi EU pripomogla k begu možganov visokokvalificiranih delavcev predvsem iz držav v razvoju.
<P>
Sočasno obžalujemo dejstvo, da se Parlament ni mogel strinjati glede vprašanja, da bi se kolektivni sporazumi uporabljali tudi za delavce iz tretjih držav. Obžalujemo tudi dejstvo, da sprememba 79 ni bila sprejeta. Nazadnje, določitev ravni plač ni stvar, v kateri bi EU imela pristojnosti, zato mora biti končno mogoče, da o tem odločijo socialni partnerji v zadevni državi članici. Pričakujemo, da se bo švedska vlada v nadaljnjih pogajanjih s Svetom še naprej borila.
<SPEAKER ID="155" NAME="Alessandro Battilocchio  " LANGUAGE="IT">
Hvala, gospa predsednica. Glasoval sem za. To je zelo pomemben predpis. Vzpostavite novih pravic za visokokvalificirane delavce iz tretjih držav predstavlja priložnost za priseljence in države gostiteljice. Predvsem je pomembno, da bi to moralo potekati v okviru meril, skupnih vsem državam članicam EU, da bi se izognili kakršnim koli razlikam in tudi povečali sposobnost Evrope, da pritegne takšne posameznike, kar še vedno zaostaja za številkami, ki so jih dosegle Združene države in Kanada. V tem okviru skupnih pravil, ki se jih pripravljamo sprejeti, v celoti podpiram spremembe, ki jih je podala Skupina socialdemokratov v Evropskem parlamentu. Minimalna plača, ki ni nižja od plače podobnega delavca iz države gostiteljice, je zagotovilo enakosti, ki se nam zdi ključnega pomena.
<P>
Podobno zagovarjamo razširitev modre karte na tiste, ki že prebivajo v državah članicah, in podaljšanje na šest mesecev v primeru izgube zaposlitve. Nazadnje, dolžni smo sodelovati z državami zunaj EU, da bi podprli usposabljanje visokokvalificiranega osebja v ključnih sektorjih, ki bi lahko čutili učinke bega možganov. Sprejetje tega ukrepa bo znotraj perspektive izmenjave, ki je vedno določala pravo bistvo evropskega duha, tudi spodbudilo zakonito priseljevanje in obogatilo EU s strokovno usposobljenostjo in človeškimi izkušnjami.
<SPEAKER ID="156" NAME="Catherine Boursier  " AFFILIATION="PSE">
v pisni obliki. - (FR) glasovala sem za poročilo gospe Klamt o uvedbi "evropske modre karte", saj nam prvič ponuja tudi priložnost na evropski ravni, da se od kulture, ki pravi "ne", kulture evropske trdnjave, premaknemo h kulturi, ki pravi "da", kulturi odprte Evrope, da bi lahko končno razvili pozitivno upravljanje migracijskih tokov in delavcem priznali določeno število pravic. Temu procesu bo moralo hitro slediti sprejetje drugih ukrepov v korist drugih kategorij tujih delavcev, ki jih bom vsekakor pričakovala.
<P>
Seveda bi lahko šli še dlje; bolj bi si želeli horizontalno direktivo kot pa sektorsko direktivo, toda acquis je tu, še posebno načelo "enakega plačila za enako opravljeno dnevno delo", zavrnitev, da bi začeli z begom možganov, še posebno v ključnih sektorjih kot sta zdravje in izobraževanje, in podvojitev obdobja pravic prebivanja zaradi iskanja novega delovnega mesta, potem ko je prenehala pogodba o zaposlitvi.
<P>
To besedilo si torej predvsem prizadeva spodbujati zakonite poti priseljevanja in ne oblike selektivnega priseljevanja, ki mu nasprotujem.
<SPEAKER ID="157" NAME="Dragoş Florin David  " AFFILIATION="PPE-DE">
v pisni obliki. - (RO) Glasoval sem za poročilo gospe Klamt, saj priseljencem z visokimi poklicnimi kvalifikacijami ponuja možnost dela. V poročilu je navedeno, da so države EU zavezane dati prednost evropskim državljanom, kar je v korist romunskim državljanom z vidika omejitev, ki jih številne države EU uporabljajo na trgu dela. Poročilo ljudem, ki izpolnjujejo pogoje, določene v direktivi, daje priložnost, da se jim izda modra karta EU, katere začetna veljavnost je dve leti in se podaljša še za dve leti. Če pogodba o zaposlitvi traja manj časa kot dve leti, se bo modro karto izdalo za čas trajanja pogodbe in še dodatne tri mesece.
<SPEAKER ID="158" NAME="Avril Doyle  " AFFILIATION="PPE-DE">
v pisni obliki. - Na žalost sem se vzdržala glasovanja o poročilu Ewe Klamt o predlogu Direktive Sveta o pogojih za vstop in prebivanje državljanov tretjih držav zaradi zaposlitve za visokokvalificirane delavce, ker Irska ni prostovoljno sodelovala pri tem predlogu po členu 3 Četrtega protokola k Amsterdamski pogodbi in že ima obstoječo nacionalno politiko na tem področju, ki nudi prožnost in visoko stopnjo preudarnosti v smislu prilagajanja pogojem trga dela.
<SPEAKER ID="159" NAME="Lena Ek  " AFFILIATION="ALDE">
v pisni obliki. - (SV) Konkurenca za ambiciozne, usposobljene delavce se je šele začela. Da bi uspela v globalizaciji, mora Evropa postati privlačnejša v boju za nadarjenost sveta. Predlog Komisije o modri karti, da bi olajšali vstop na evropske trge dela, je zato nadvse dobrodošel. Sama sem bila dolgo časa goreča zagovornica modre karte in drugih zamisli za olajšanje vstopa na evropski trg dela. Žal je večina v Parlamentu predloge tako oslabila, da sem se odločila vzdržati glasovanja. Nadaljevala bom z bojem v EU za precej močnejšo modro karto kot je tista, ki jo je lahko podprl Parlament.
<SPEAKER ID="160" NAME="Bruno Gollnisch  " AFFILIATION="NI">
v pisni obliki. - (FR) Modra karta EU, ki je, kot se zatrjuje, rezervirana za visokokvalificirane delavce in imetnikom karte nudi svobodo gibanja in ustanavljanja v vseh državah članicah Evropske unije, bo nova črpalka za priseljevanje, ki se ga na ravni EU ne bo nadzorovalo nič bolj kot se ga danes nadzoruje v mnogih državah na nacionalni ravni.
<P>
Odprtje takojšnje pravice sprejema za družinske člane brez prave časovne omejitve bo spodbudilo trajno priseljevanje. Gre za birokratsko organizacijo nove moderne oblike suženjstva, ki bo odslej izbirala svoje žrtve na podlagi njihovih diplom, ne zaradi njihovih mišic ali zob. Države v razvoju bo prikrajšala za možgane, ki jih krvavo potrebujejo, s čimer bo poslabšala njihovo gospodarsko situacijo in zagotovila neskončno težnjo povečanja nezakonitega priseljevanja.
<P>
Uvaja prag minimalne plače, ki je docela absurden in samovoljen, pri čemer ne upošteva resničnosti ali sektorjev ali zadevnih poklicev, kar bo imelo dve predvidljivi posledici: znižanje plač najbolj visokokvalificiranih Evropejcev, ki jih bo še bolj kot zdaj mikalo preseliti se iz Evrope, in nato izkoriščanje priseljencev brez vsakršnih zagotovil, da se jim bo izplačala plača, ki je sorazmerna z njihovimi kvalifikacijami.
<SPEAKER ID="161" NAME="Pedro Guerreiro  " LANGUAGE="PT">
Kljub temu, da je Parlament sprejel spremembe - za katere smo glasovali -, ki zmanjšujejo nekatere negativne vidike predloga o uvedbi modre karte v Evropski uniji, menimo, da te spremembe ne postavljajo pod vprašaj niti razlogov niti osrednjih ciljev predloga direktive, ki ga je Evropska komisija predložila Svetu.
<P>
Ta modra karta je instrument, ki si prizadeva odzvati se na neoliberalne cilje lizbonske strategije v smislu potrebe po izkoriščanju delovne sile. V kontekstu kapitalistične konkurence, predvsem z ZDA (ki imajo zeleno karto), si EU prizadeva privabiti "visokokvalificirano" delovno silo na račun človeških virov v tretjih državah.
<P>
Z drugimi besedami, ta "modra karta" (ki priseljevanje spreminja v izkoriščanje in diskriminira priseljence in izbira med njimi glede na potrebe po delovni sili držav EU) in "direktiva o vračanju" (ki bo povečala samovoljen izgon in poslabšala težave in ovire pri ponovni združitvi družin) sta dve strani istega kovanca. Z drugimi besedami, sta instrumenta (ki se dopolnjujeta) in stebra iste politike: nečloveške politike priseljevanja EU, ki kriminalizira in preganja ali izkorišča in zavrže priseljence.
<P>
Zato nismo glasovali za poročilo.
<SPEAKER ID="162" NAME="Jeanine Hennis-Plasschaert  " AFFILIATION="ALDE">
v pisni obliki. - V imenu ALDE ni rada navedla razloge, da smo se vzdržali končnega glasovanja. Da pojasnim: ALDE močno podpira modro karto. Vendar pa ALDE meni, da je bil sistem zelo oslabljen. Uvedenih je bilo preveč omejitev.
<P>
Sveženj EU o priseljevanju naj bi imel dva stebra: boj proti nezakonitemu priseljevanju in hkrati vzpostavljanje boljših možnosti za zakonito priseljevanje. Predlog, kot ga je spremenil ta Parlament, ne prinaša tako potrebne spremembe, ampak namesto tega potrjuje protekcionistične prakse držav članic. S sprejetjem tega poročila je Parlament oslabil že tako precej skromen predlog EK. Izgubljena priložnost! Trenutni trend je tak, da se velika večina visokokvalificiranih delavcev priseli v ZDA, Kanado ali Avstralijo in ne v EU. Če želimo ta trend spremeniti, moramo biti prizadevni. Trenutno besedilo je zgolj odvračajoče za večino visokokvalificiranih delavcev, ki razmišljajo o zakonitem priseljevanju v EU, in na noben način ne pomaga pri prizadevanjih, da se EU naredi privlačnejšo za visokokvalificirane delavce. Nujno je potreben politični pogum.
<SPEAKER ID="163" NAME="Carl Lang  " AFFILIATION="NI">
v pisni obliki. - (FR) Posredovanja gospoda Jean-Pierra Jouyeta, predsednika Sveta, in gospoda Jacquesa Barrota, podpredsednika Komisije, med razpravo o modri karti EU in enotnem dovoljenju, ki združuje dovoljenje za prebivanje in delovno dovoljenje, so bila zelo nazorna. Naj podam kratek izbor.
<P>
Če citiram Jacquesa Barrota: "Ta besedila predstavljajo resnični obseg tega Pakta o priseljevanju in azilu, ki ga je francosko predsedstvo privedlo do uspešnega zaključka, in dokazujejo, da je ta pakt dejansko uravnotežen pakt, ki odraža voljo Evropejcev, da odprejo vrata migracijskim tokovom, ki so lahko posebno koristni in se lahko izkažejo za zelo pozitivne za prihodnost naše evropske družbe."
<P>
Dejal je tudi: "Bistvenega pomena je tudi možnost vrnitve v matično državo za dve leti, ne da bi izgubili status rezidenta za daljši čas."
<P>
Če citiram Jean-Pierra Jouyeta: "Ti dve besedili sta začetek, ne konec, in puščata prostor za krožno migracijo".
<P>
Dejal je tudi: "Ti dve besedili kažeta, da je Evropska unija resnično zavezana spodbujanju zakonitega priseljevanja".
<P>
Zato ne more biti dvomov; naši voditelji in naši francoski predstavniki v evropskih institucijah podpirajo množično priseljevanje iz držav izven Evrope, ki vodi k nacionalnim razkrojevalnim politikam. Glasovali bomo proti.
<SPEAKER ID="164" NAME="Jean-Marie Le Pen  " AFFILIATION="NI">
v pisni obliki. - (FR) Poročilo gospe Klamt o pogojih za vstop in prebivanje državljanov tretjih držav zaradi zaposlitve za visokokvalificirane delavce izhaja iz pravilne predpostavke, toda pride do napačnih zaključkov.
<P>
Pravzaprav je pravilno, da kvalificirani priseljenci iz držav izven Skupnosti raje migrirajo v ZDA ali Kanado kot pa v Evropo. Želja po tem, da spremenimo trend in jih pritegnemo k nam, daje vtis zaskrbljujočega mazohizma in izgube treznosti.
<P>
Ali smo tako nesposobni usposobiti inženirje, računalniške strokovnjake in doktorje, da jih moramo pripeljati iz sveta v razvoju?
<P>
Ali je humano in sprejemljivo, da ukrademo možgane državam, ki resnično potrebujejo te kvalificirane delavce, da bi se razvile?
<P>
Ali menite, da se bo z naklonjenostjo selektivnemu priseljevanju, ki ga želi gospod Sarkozy, ustavilo zakonito in, kar je še pomembnejše, nezakonito priseljevanje?
<P>
Zadnje vprašanje: kaj ostane od preferenciala Skupnosti, če kvalificirane delavce pritegnemo tako, da jim damo enake pravice kot državljanom Skupnosti, vključno z enakimi pravicami do plače?
<P>
Odgovori na ta vprašanja kažejo nevarnost Evrope takšne vrste, ki izvaja resničen zločin proti človeštvu v zvezi s svetom v razvoju. Iz teh razlogov ne moremo glasovati za takšno poročilo.
<SPEAKER ID="165" NAME="Fernand Le Rachinel  " AFFILIATION="NI">
v pisni obliki. - (FR) Modra karta EU, pravi sezam, odpri se, oblikovan za dodatno priseljevanje kvalificiranih delavcev iz držav zunaj Evrope, bo gospodarska, socialna in humanitarna katastrofa za ljudi in narode Evrope, ki že trpijo zaradi nezakonitega priseljevanja, ki ni pod nadzorom, in zakonitega priseljevanja, ki se skokovito povečuje.
<P>
Da bi preprečili neizogibni socialni damping, ki ga bo povzročil prihod inženirjev ali drugih kvalificiranih strokovnjakov iz drugih držav, bo morala biti njihova plača vsaj 1,7-krat višja od minimalne plače v državi gostiteljici. To bodo francoski delavci zagotovo cenili.
<P>
Priseljenski delavci bodo lahko pripeljali svoje družine po pospešenem postopku, kar je v korist ponovne združitve družin ne glede na to, kako razširjena in nevarna je že. Poleg tega bodo lahko priseljenci zbirali obdobja prisotnosti na evropskem ozemlju, da bi dobili status rezidenta za daljši čas. Krog je sklenjen: pogoji za množično odobritev in naturalizacijo v državah članicah so vzpostavljeni.
<P>
Sramotno je tudi, da bo to povečalo beg možganov iz tretjih držav, predvsem Afrike, z zajetjem njihove elite in ponovnim zagotavljanjem osiromašenja.
<P>
Bruselj se ponovno ne bo posvetoval z ljudmi v Evropi glede te globalistične in priseljevalne politike. Zdaj mora biti bolj kot kdaj koli prej naš boj usmerjen v ponovno odkrivanje identitete in pravice ljudi, da ostanejo takšni, kot so.
<SPEAKER ID="998" NAME="David Martin  " AFFILIATION="PSE">
v pisni obliki. - Glasoval sem za poročilo gospe Klamt, ki dela EU privlačnejši cilj za visokokvalificirane delavce iz tretjih držav. Vzpostavlja prožen pospešen postopek za sprejem visokokvalificiranih delavcev iz tretjih držav, vključno z ugodnimi pogoji za prebivanje zanje in za njihove družine.
<SPEAKER ID="166" NAME="Erik Meijer  " AFFILIATION="GUE/NGL">
v pisni obliki. - (NL) Večina ljudi želi živeti in delati v okolju, v katerem so odrasli in katerega jezik govorijo. Ljudje zapuščajo svoje matične države iz dveh pomembnih razlogov. Prvi je, da tvegajo, da jih bodo zaprli ali ubili. Da bi ušli tej usodi, postanejo begunci. Drugi je revščina. Ljudje se odseljujejo na področja, kjer je plačilo višje, čeprav ne dobijo plačila v višini, ki jim pripada, če so njihova delovna mesta nezanesljiva, če so njihova stanovanja slaba ali če so njihovi obeti slabi.
<P>
Spreminjajoča se pričakovanja prihodnjega demografskega razvoja in pomanjkanje ljudi na določenih delovnih mestih pomeni, da se na priseljevanje ponovno gleda kot na koristno. Begunci, ki iz gole potrebe spontano prihajajo v države EU, so vse manj dobrodošli, medtem ko se privilegirane ljudi z visokimi kvalifikacijami spodbuja, naj se preselijo sem. Ta način izbire pomeni, da se ljudi z dobrimi kvalifikacijami odvzame državam, v katerih so bili usposobljeni, čeprav jih ravno te države najbolj potrebujejo. Brez njih je približevanje težko, kar je tudi razlog za njihovo revščino. Če modra karta povzroča beg možganov, potem je to slaba novica za Evropo in ostali svet.
<SPEAKER ID="167" NAME="Tobias Pflüger  " AFFILIATION="GUE/NGL">
v pisni obliki. - (DE) Koncept modre karte v poročilu Ewe Klamt, ki temelji na predlogu Evropske komisije, je elitni koncept priseljevanja, ki se bo izkazal za katastrofalnega.
<P>
Edini pozitivni element tega je, da koncept modre karte končno priznava dejstvo, da je priseljevanje v Evropsko unijo in s tem v Nemčijo potrebno in pravilno.
<P>
Koncept modre karte bo EU omogočil, da izbere najboljše priseljence v skladu z načelom, da zadrži dobre in se znebi ostalih. S stališča levice ta koncept za nas ni sprejemljiv. Ljudem je treba omogočiti, da vstopijo v EU, da bi iskali delo, in dati jim je treba azil, ko so v težavah.
<P>
Koncept modre karte bo pomenil, da se bo visokokvalificirane in pogosto obupno potrebne delavce pritegnilo iz njihovih matičnih držav. To bo povečalo probleme v teh državah in poslabšalo neenakosti po svetu.
<P>
Študija, ki jo je izvedel nemški Inštitut za raziskave zaposlovanja, kaže, da bo posledica modre karte gospodarstvo, v katerem se bo predvsem prazna delovna mesta hitreje zapolnilo in se bo plače domačih kvalificiranih delavcev ohranjalo na nižji ravni. Učinek tega bi bil, da bi v določenih sektorjih gospodarstva ravni plač občutno padle.
<P>
Na splošno je koncept modre karte del napačne protimigracijske politike EU. Modra karta ljudi (ki se priselijo) spreminja v gospodarske dejavnike in predstavlja koncept "selektivnega priseljevanja".
<SPEAKER ID="168" NAME="Rovana Plumb  " AFFILIATION="PSE">
v pisni obliki. - (RO) Demografske napovedi, ki kažejo, da se bo delovno prebivalstvo EU do leta 2050 zmanjšalo za 48 milijonov in da se bo odvisnostno razmerje podvojilo, za nas izpostavlja dejstvo, da se bo v prihodnosti naraščajoče število priseljencev z različnimi spretnostmi in kvalifikacijami pritegnilo v nekatere države članice, da bi se izravnali ti negativni trendi.
<P>
Pomembne razlike glede opredelitvenih meril in meril za sprejem, ki se uporabljajo za visokokvalificirane delavce, očitno omejujejo njihovo mobilnost po celotni Evropski uniji, pri čemer vplivajo na učinkovito ponovno porazdelitev človeških virov, ki prebivajo zakonito, in preprečujejo, da bi se odpravilo regionalna neravnovesja.
<P>
Kot predstavnica države članice, ki se je Evropski uniji pridružila leta 2007, sem glasovala za to poročilo, ki bo učinkovito urejalo trenutne in prihodnje zahteve za visokokvalificirano delovno silo ob upoštevanju načela preferenciala Skupnosti, ki se uporablja za državljane EU.
<SPEAKER ID="169" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, odločno nasprotujem poročilu gospe Klamt o pogojih za vstop in prebivanje državljanov tretjih držav zaradi zaposlitve za visokokvalificirane delavce. Tako imenovana modra karta, groba kopija zelene karte ZDA, bi bila v nasprotju s trenutnim stanjem evropskega socialnega sistema in bi škodljivo vplivala na nezanesljivost delovnih mest in brezposelnost, zaradi katerih trpijo naši visokokvalificirani delavci. Odločno nasprotujem temu predlogu, ki bi pomenil, da morajo naši visokokvalificirani delavci tekmovati z Neevropejci in bodo, kar je še huje, verjetno v slabšem položaju. Pomagalo bi tudi, če bi spretnosti in potencial pograbili v samih državah, ki niso članice EU, s čimer bi spodbudili beg možganov, s katerim se trenutno spopadamo v Evropi.
<SPEAKER ID="170" NAME="Carl Schlyter  " AFFILIATION="Verts/ALE">
v pisni obliki. - (SV) Pozitivni vidiki poročila so zakonito priseljevanje in dejstvo, da je mogoče delodajalce, ki kršijo pravila, izključiti iz dodelitve pomoči EU, vendar pa je Evropski parlament žal oslabil zaščito delavcev in v praksi zahtevana plača daje dostop do sistema samo delavcem z visokimi plačami kot so inženirji in doktorji. S problemom bega možganov bi se bilo mogoče bolje spopasti, zato se kljub pozitivnim vidikom vzdržujem glasovanja.
<SPEAKER ID="171" NAME="Olle Schmidt  " AFFILIATION="ALDE">
v pisni obliki. - (SV) modra karta je v bistvu zelo dobra zamisel in vedno sem zagovarjal olajšanje zakonitega priseljevanja in otežitev nezakonitega priseljevanja. Žal je bil prvotni predlog zdaj zelo oslabljen in je postal tako birokratski, da sem se v skladu z mojo politično skupino odločil vzdržati glasovanja.
<SPEAKER ID="172" NAME="Bart Staes  " AFFILIATION="Verts/ALE">
v pisni obliki. - (NL) Modra karta se je zdela dober začetek za racionalizirano migracijsko politiko v Evropski uniji. Evropska migracijska politika je po mojem mnenju nenazadnje potrebna zaradi tega, ker se bo do leta 2050 evropsko delovno prebivalstvo zmanjšalo za 20 milijonov. Predlog Komisije, ki je bil že v začetku nepopoln, je še občutno poslabšal Evropski parlament.
<P>
Predlog Komisije je pustil nekoliko prostora za migracije ljudi brez višjih kvalifikacij, vendar z veliko poklicno usposobljenostjo. Toda Parlament je ta predlog z znatno zaostritvijo pogojev za migracije zatrl v kali.
<P>
Prag plače je Evropski parlament določil na 1,7-kratno povprečno plačo zadevne države članice. To je previsoko. Če hočemo tekmovati z ZDA in Kanado, državama, ki privlačita večino visokokvalificiranih delavcev, bomo morali poenostaviti pravila za ljudi, da bodo prišli in tu delali. Poleg tega je nesprejemljiva zahteva Parlamenta, da morajo priseljenci imeti pet let delovnih izkušenj, vključno z dvema letoma na "visokem položaju". Ne razumem, zakaj ta predlog ni bil razširjen na migracijski postopek za vsakogar, ki tu lahko najde delo. Modra karta bo omogočila zakonito migracijo, ker pa to vsekakor ne velja za vsakogar, sem se vzdržal glasovanja.
<SPEAKER ID="173" NAME="Andrzej Jan Szejna  " AFFILIATION="PSE">
v pisni obliki. - (PL) Evropska unija se mora soočiti z vprašanjem ekonomske migracije. Žal je v primerjavi z ZDA, Kanado in Avstralijo kvalificirani delavci, ki migrirajo, ne vidijo kot privlačne destinacije.
<P>
Glavni vzroki za to situacijo so odsotnost enotnega sistema za sprejem migrantov in problemi, povezani z gibanjem med državami EU. Da bi to spremenili, potrebujemo celovito in dosledno evropsko migracijsko politiko.
<P>
ne smemo pozabiti, da bo Evropska unija s tem, ko privlači usposobljene strokovnjake, pridobila - povečala - svojo konkurenčnost in bo imela priložnost za gospodarsko rast. Napoveduje se, da bo EU v naslednjih dveh desetletjih potrebovala 20 milijonov kvalificiranih delavcev, predvsem inženirjev. Tej napovedi ne smemo prezreti.
<P>
Po mojem mnenju zaposlovanje migrantov v nobenih okoliščinah ne more biti dolgoročna rešitev za gospodarske probleme Evropske unije. EU mora nadalje ukrepati v smislu gospodarske politike in politike zaposlovanja, čeprav trenutno potrebuje ekonomske migrante, četudi samo zaradi staranja njenega prebivalstva in povečevanja demografskih sprememb.
<P>
Glede na navedeno sem podprl uvedbo sistema evropske modre karte za kvalificirane delavce.
<SPEAKER ID="997" NAME="Jean-Pierre Audy  " AFFILIATION="PPE-DE">
v pisni obliki. - (FR) Na podlagi poročila mojega kolega poslanca Patricka Gauberta sem glasoval za zakonodajno resolucijo o predlogu direktive Sveta o enotnem postopku obravnavanja vlog za enotno dovoljenje za državljane tretjih držav, da lahko prebivajo in delajo na ozemlju države članice ter o skupnih pravicah za delavce iz tretjih držav, ki zakonito prebivajo v državi članici. Pozdraviti želim pomembno delo, ki ga je glede tako občutljive teme opravil Patrick Gaubert in ki je namenjeno prispevanju k prizadevanjem za razvoj globalne evropske politike priseljevanja. Delo na skupnih pravicah za državljane tretjih držav, ki že zakonito prebivajo v državi članici, in na postopkovnem vidiku, in sicer odobritvi enotnega dovoljenja na koncu enotnega postopka za pridobitev dovoljenja, je postala stvar, ki jo je logično storiti.
<SPEAKER ID="175" NAME="Avril Doyle  " AFFILIATION="PPE-DE">
v pisni obliki. - Čutila sem se dolžno vzdržati glasovanja o poročilu Patricka Gauberta o predlogu direktive Sveta o enotnem postopku obravnavanja vlog za enotno dovoljenje za državljane tretjih držav, da lahko prebivajo in delajo na ozemlju države članice ter o skupnih pravicah za delavce iz tretjih držav, ki zakonito prebivajo v državi članici. To sem storila zato, ker Irska žal ni prostovoljno sodelovala pri tem predlogu po členu 3 Četrtega protokola k Amsterdamski pogodbi. Demografske napovedi in trenutna gospodarska situacija dokazujejo, da je v Evropi potrebna učinkovita politika priseljevanja, tako da se naše zahteve za delovno silo ustrezno uredi. V naslednjih desetletjih bo gospodarski in socialni razvoj Evrope odvisen od pritoka novih ekonomskih migrantov. To pomeni, da potrebujemo aktivne vseevropske politike za sprejem visokokvalificiranih in manj kvalificiranih delavcev.
<SPEAKER ID="176" NAME="Patrick Gaubert  " AFFILIATION="PPE-DE">
v pisni obliki. - (FR) Evropski parlament je pred kratkim z veliko večino sprejel dve poročili o sprejemu delavcev migrantov v Evropo, s čimer je pokazal resnično zmožnost Evropske unije, da uvede posebne instrumente za usklajeno upravljanje ekonomskih migrantov.
<P>
Sprejetje mojega poročila o enotnem postopku pridobitve dovoljenja za bivanje in delovnega dovoljenja uradno zavrača neutemeljene obtožbe številnih voditeljev držav Afrike in Latinske Amerike o "trdnjavi Evropi", ki je zaprta sama vase.
<P>
To glasovanje na plenarnem zasedanju potrjuje načelo enakega obravnavanja zakonitih priseljencev in evropskih priseljencev in jim zagotavlja vrsto socialnih in ekonomskih pravic.
<P>
Te odločitve bodo pomagale izboljšati njihovo vključevanje; delavci migranti ne predstavljajo nevarnosti za naše trge dela. Poročilo o modri karti EU bo dejansko omogočilo lažji dostop diplomantov in visokokvalificiranih priseljencev do trgov dela držav Evropske unije zaradi privlačnejših pogojev za sprejem.
<P>
Evropa je dokazala, da je sposobna sprejeti dostojanstveno, trdno in odprto politiko priseljevanja.
<SPEAKER ID="177" NAME="Bruno Gollnisch  " AFFILIATION="NI">
v pisni obliki. - (FR) Gospod Gaubert želi poslati sporočilo, da je Evropa odprta za zakonito priseljevanje z odobritvijo pravic vseh vrst zakonitim priseljencem in omejitvijo možnosti državam članicam, da omejijo splošno enakost obravnavanja med evropskimi državljani in priseljenci v državah članicah, z drugimi besedami, z uvedbo evropske obveznosti pozitivne diskriminacije.
<P>
Naj pomirim gospoda Gauberta: dobro znano dejstvo v vsaki državi izseljevanja je, da je Evropa kot sito. Na sto tisoče zakonitih in nezakonitih priseljencev vstopi vanjo vsako leto, privlači pa jih ne pričakovanje dela (v Franciji samo 7 % zakonitih priseljencev pride zaradi dela), ampak še vedno preštevilne socialne ugodnosti in druge pravice, ki so jim ponujene in včasih rezervirane zanje, ne da bi se od njih karkoli zahtevalo ali bi se lahko od njih karkoli pričakovalo v zameno, niti minimalno znanje jezika države gostiteljice, če se držimo tistega, kar je povedal gospod Gaubert.
<P>
V času, ko naše države prihajajo v recesijo, ko je naše gospodarske in socialne modele spodkopala globalizacija, ko je strmo naraslo število brezposelnih in revnih evropskih delavcev, moramo nasprotno nujno zahtevati uporabo načela nacionalnih preferencialov in preferencialov Skupnosti v vseh sektorjih.
<SPEAKER ID="178" NAME="Pedro Guerreiro  " LANGUAGE="PT">
Glede mnenja EP o "modri karti", kljub temu, da je Parlament sprejel spremembe - za katere smo glasovali -, ki zmanjšujejo nekatere od negativnih vidikov predloga za vzpostavitev "enotnega postopka obravnavanja vlog" za dovoljenje, da priseljenec prebiva in dela v državi Evropske unije, menimo, da te spremembe ne postavljajo pod vprašaj niti razlogov niti osrednjih ciljev predloga direktive, ki ga je Evropska komisija predložila Svetu.
<P>
Kot je poudarila naša parlamentarna skupina, je cilj "enotnega postopka obravnavanja vlog" uskladitev postopkov in pravic priseljencev; v določenih temeljnih vidikih pa bo jih bo ta prej omejil kot okrepil. Za to gre na primer pri tem, da se priseljevanje poveže z vnaprejšnjim obstojem pogodbe o delu in se pogojev za priseljence na splošno ne naredi enakovrednih tistim, ki so določeni za "modro karto".
<P>
Z drugimi besedami, ta "enotni postopek obravnavanja vlog" in "direktiva o vračanju" (ki bo povečala samovoljen izgon in poslabšala težave in ovire pri ponovni združitvi družin) sta dve strani istega kovanca. Z drugimi besedami, sta instrumenta (ki se dopolnjujeta) in stebra iste politike: nečloveške politike priseljevanja EU, ki kriminalizira in preganja ali izkorišča in zavrže priseljence.
<P>
Zato nismo glasovali za poročilo.
<SPEAKER ID="996" NAME="David Martin  " AFFILIATION="PSE">
v pisni obliki. - Podpiram pravice delavcev, zaradi česar sem glasoval za poročilo. Ta bi moral delavcem v tretjih državah zagotoviti precej enostavnejši sistem za enotno dovoljenje za bivanje in delovno dovoljenje.
<SPEAKER ID="179" NAME="Carl Schlyter  " AFFILIATION="Verts/ALE">
v pisni obliki. - (SV) Vzdržal sem se glasovanja, saj bi se "ne" lahko razlagal kot da sem proti priseljevanju, kar ne drži, vendar pa je poročilo problematično, ker skupni postopek pomeni, da bo imela EU vpliv na politiko priseljevanja, kar pomeni, da obstaja nevarnost, da bo slaba.
<SPEAKER ID="180" NAME="Olle Schmidt  " AFFILIATION="ALDE">
v pisni obliki. - (SV) Odločil sem se glasovati proti spremembi, ne zato, ker menim, da je slaba sama po sebi, pač pa zato, ker bi rad počakal na obsežnejšo in bolj premišljeno direktivo, ki jo pripravlja Komisija. Pomembno je, da ne hitimo z zakonodajnimi predlogi na tako pomembnem področju kot je to.
<SPEAKER ID="182" NAME="Ilda Figueiredo  " AFFILIATION="GUE/NGL">
v pisni obliki. - (PT) Glavno vprašanje v zvezi z vinom je vsebina nedavno sprejete SUT, ki po našem mnenju vključuje nekatere zelo negativne vidike, predvsem za portugalsko proizvodnjo, ki v bistvu temelji na malih in srednje velikih kmetijskih gospodarstvih. Njene učinke se v praksi že začenja čutiti, kot so me obvestili mnogi kmetje, s katerimi sem bil v stiku.
<P>
Vendar pa se zdi, da ni velikih težav pri vključitvi vinskega sektorja v enotno SUT, ki bo združila vse instrumente za regulacijo trga, ki morda so skupni različnim sektorjem ali pa ne. Lahko bi bilo samo vprašanje poenostavitve, če to ne pomeni odprave instrumentov ali nima drugih pravnih pomenov.
<P>
Ker je problem v zvezi z vinom v reformi, ki je že bila sprejeta in izvedena, čeprav z našim nasprotovanjem, zdaj nekako ni pomembno, ali je ta sektor vključen v enotno SUT ali ne, saj to ne spremeni praktičnih učinkov.
<P>
Zaradi tega smo se odločili, da se glasovanja vzdržimo.
<SPEAKER ID="183" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Junijska lista meni, da je dobro, da se revidira 21 uredb o sektorsko specifični organizaciji trga in se jih uskladi ter združi v eno uredbo, da bi racionalizirali in poenostavili zakonodajo. Vendar pa se, kot ugotavlja Komisija, temeljna politika ni spremenila.
<P>
Junijska lista je zato glasovala proti temu poročilu, saj ne podpiramo trenutne skupne kmetijske politike.
<SPEAKER ID="184" NAME="Christa Klaß  " AFFILIATION="PPE-DE">
v pisni obliki. - (DE) Gospa predsednica, komisar, za predlog Komisije o vključitvi SUT za vino v enotno SUT z vsemi drugimi kmetijskimi proizvodi sem glasovala samo zato, ker nam je Komisija v včerajšnji razpravi zagotovila, da bo takoj, ko bo sprejet predlog Sveta, vključila v iskalnik EUR-Lex tehnično možnost, ki bo uporabnikom posamezne SUT, na primer za vino, mleko ali sadje in zelenjavo, omogočila, da dostopajo samo do določb, ki se nanašajo na njihov zadevni kmetijski proizvod. Poleg tega je Komisija zagotovila, da bodo spremembe v prihodnje zajemale samo posamezne proizvode, drugih proizvodov pa se ne bo sočasno samovoljno spremenilo. Razprava je razjasnila, da bo v prihodnje, čeprav bo namesto 21 dokumentov samo en, ta edini dokument prav tako obsežen kot 21 posameznih dokumentov. Vendar pa je treba upravne postopke posledičnega zapletenega dokumenta o enotni SUT čim bolj poenostaviti.
<SPEAKER ID="186" NAME="Dragoş Florin David  " AFFILIATION="PPE-DE">
v pisni obliki. - (RO) Glasoval sem za spremembo uredbe EU o ustanovitvi aranžmaja za zagotavljanje srednjeročne finančne pomoči za plačilne bilance držav članic. To pomeni, da se je zgornja meja finančne pomoči dvignila z 12 milijard EUR na 25 milijard EUR za države članice EU, ki niso del evrskega območja in imajo težave pri svojih plačilnih bilancah. Evropski parlament meni, da je treba države članice, ki niso del evrskega območja, spodbuditi k temu, da preučijo možnost pridobitve v Skupnosti srednjeročne finančne podpore, da bi se lahko spopadle s svojimi primanjkljaji v plačilnih bilancah preden zaprosijo za pomoč na mednarodni ravni. Trenutne razmere predstavljajo dodaten dokaz za koristnost evra v smislu zaščite držav članic, ki so del evrskega območja, in poziva države članice, ki niso del evrskega območja, naj se mu nemudoma pridružijo, s čimer bodo izpolnjena Maastrichtska merila.
<SPEAKER ID="187" NAME="Avril Doyle  " AFFILIATION="PPE-DE">
v pisni obliki. - trenutna finančna situacija kaže zaščitni učinek evra, in storiti bi morali vse, kar lahko, da vse države članice, ki niso del evrskega območja, spodbudimo, da takoj, ko izpolnijo merila, sprejmejo evro. Menim tudi, da bi morale države EU, ki niso del evrskega območja in potrebujejo finančno podporo, zanjo najprej zaprositi EU, preden se obrnejo na mednarodne organe. Iz tega razloga sem podprla poročilo.
<SPEAKER ID="188" NAME="Hélène Goudin in Nils Lundgren  " LANGUAGE="SV">
Junijska lista meni, da je za države članice v evropskem območju zelo pomembno, da so v dobrem gospodarskem položaju, in je za neodvisno evropsko sosedsko politiko.
<P>
Vendar pa menimo, da skupni evropski sistem pomoči za srednjeročno finančno pomoč ne zagotavlja ne jamstva ne rešitve, da to ne bi bilo tako. Takšen sistem ustvari nepotreben in birokratski postopek, v katerem tiste države članice, ki potrebujejo pomoč, dejansko postanejo odvisne od držav EMU z zahtevami, naloženimi od zunaj, za "politične in gospodarske ukrepe". Države, ki so članice Evropske unije - kot bi morale biti -, vendar niso članice monetarne unije - kot jim ni treba biti -, so prisiljene imeti fiksni devizni tečaj za evro in s tem za svoje najpomembnejše trgovinske partnerje. Zato menimo, da za države, ki niso članice monetarne unije, ni primerno, da se odločijo za fiksni devizni tečaj, potem pa jih morajo reševati veliki regionalni in/ali mednarodni organi.
<P>
Junijska lista zato meni, da odobritev plačila 25 milijonov EUR za podporo plačilnih bilanc držav članic ni potrebna. Menimo, da morajo tiste države, ki so članice EU, vendar se niso pridružile monetarni uniji, namesto tega ohraniti režim drsečega deviznega tečaja. Problemi te vrste bodo tako izginili in davkoplačevalci bodo prihranili 25 milijonov EUR.
<SPEAKER ID="190" NAME="Carlos Coelho  " AFFILIATION="PPE-DE">
v pisni obliki. - (PT) Ni mogoče zanikati, da sta terorizem in organizirani kriminal veliki grožnji, s katerima se je treba spopasti z instrumenti, ki so čim bolj učinkoviti.
<P>
Pomembno je tudi, da se izognemo temu, da vsaka država članica ustvari svoj sistem evidence imen letalskih potnikov. Trenutno so to storile tri države članice, posledica tega pa so različne razlike med njimi v zvezi z obveznostmi za prevoznike in njihovimi cilji.
<P>
Vendar pa je osnovno pravilo varstva podatkov, da se sme kakršen koli nov instrument sprejeti le tam, kjer so bili potreba po prenosu teh osebnih podatkov in posebni cilji tega prenosa jasno dokazani.
<P>
Predlog, ki nam ga je predložila Komisija, preveč je nejasen in ne pojasni dodane vrednosti, ki jo bo prineslo zbiranje podatkov iz evidence podatkov o potnikih, niti tega, kakšno bo razmerje z obstoječimi ukrepi za nadzor vstopa v EU za varnostne namene, kot so sistemi SIS (schengenski informacijski sistem), VIS (vizumski informacijski sistem) in API (izpopolnjeni podatki o potnikih).
<P>
Menim, da je bistvenega pomena, da pred sprejetjem končnih odločitev jasno dokažemo koristnost teh podatkov in posebnih ciljev, za katere so namenjeni, in zagotovimo upoštevanje načela sorazmernosti ter vzpostavitev ustreznih pravnih varoval.
<SPEAKER ID="191" NAME="Avril Doyle  " AFFILIATION="PPE-DE">
v pisni obliki. - Glasovala sem za predlog resolucije o okvirnem sklepu Sveta o uporabi evidence podatkov o letalskih potnikih (PNR) za namene kazenskega pregona. To sem storila zato, ker mora biti vsak predlog na tem področju sorazmeren in v skladu z Evropskim sodiščem za človekove pravice in Listino EU o temeljnih pravicah. Predlog Komisije bi lahko imel znaten vpliv na osebno življenje evropskih državljanov in mu ni uspelo zagotoviti zadostnih dokazov o tem, da je potrebno množično zbiranje podatkov na ravni EU.
<SPEAKER ID="192" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Komisija želi zbirati in izmenjevati informacije o potnikih na ravni EU, da bi se spopadla s kriminalom in terorizmom. V podatke, ki se jih zbira in daje na razpolago organom za preprečevanje kriminala, so vključene številke kreditnih kartic letalskih potnikov, zahteve za sedež v letalu, kontaktni podatki, informacije o prtljagi, informacije o programih nagrajevanja, znanje jezikov in starost, ime in kontaktni podatki osebe, ki spremlja otroka na potovanju, in razmerje te osebe do otroka.
<P>
Posledica takšne vrste množičnega zbiranja podatkov bo nedvomno kršitev zasebnosti. Predlog ne upošteva pogosto hvaljenih, toda redko uporabljenih načel subsidiarnosti in sorazmernosti.
<P>
Pozdravljamo dejstvo, da je Evropski parlament kritičen do predloga Komisije, in bi radi poudarili, da dvomimo, da je potrebna takšna vrsta zakonodaje EU. Zato smo glasovali za resolucijo Evropskega parlamenta, saj se distancira od ukrepov, ki jih je predlagala Komisija.
<SPEAKER ID="193" NAME="Pedro Guerreiro  " LANGUAGE="PT">
Čeprav se ne strinjamo z določenimi vidiki te resolucije, predvsem z njenim neuspehom, da bi razmejila "boj proti terorizmu", menimo, da potrjuje nekatere resne zadržke glede vzpostavitve sistema evidence imen letalskih potnikov (ki zajema potnike letalskih prevoznikov) v EU.
<P>
Resolucija med drugim:
<P>
obžaluje, da oblika in obrazložitev predloga Komisije ponujata pomanjkljivo pravno varnost pri skladnosti s Konvencijo o varstvu človekovih pravic in temeljnih svoboščin in Listino o temeljnih pravicah;
<P>
meni, da predlog Evropske komisije ni uskladitev nacionalnih sistemov (saj ne obstajajo), ampak zgolj vzpostavitev obveznost za vse države članice, da tak sistem ustvarijo;
<P>
izraža zaskrbljenost, da bo predlog v resnici dal organom kazenskega pregona neomejen dostop do vseh podatkov;
<P>
ponovno izraža zaskrbljenost glede ukrepov, ki predvidevajo nediskriminatorno uporabo podatkov o evidenci podatkov o letalskih potnikih za profiliranje in opredelitev dejavnikov tveganja;
<P>
poudarja, da ZDA nikoli niso dokončno dokazale, da je treba veliko in redno uporabljati podatke o evidenci podatkov o letalskih potnikih v boju proti terorizmu.
<SPEAKER ID="194" NAME="Luca Romagnoli  " AFFILIATION="NI">
v pisni obliki. - (IT) gospa predsednica, gospe in gospodje, glasoval sem za predlog resolucije, ki ga je predložila gospa in 't Veld v imenu Odbora za državljanske svoboščine, pravosodje in notranje zadeve o predlogu okvirnega sklepa Sveta o uporabi evidence podatkov o letalskih potnikih (PNR) za namene kazenskega pregona.
<P>
Povsem se strinjam s cilji in zaskrbljenostjo moje kolegice poslanke tako v zvezi s sorazmernostjo ukrepov, ki jih je predložila Komisija, kot tudi v zvezi s pravno podlago takšne določbe in nevarnostmi za varstvo osebnih podatkov, ki sem jih omenil ob različnih priložnostih med zasedanji Odbora za državljanske svoboščine. Potreba po zagotovitvi visoke stopnje varnosti za državljane je nedotakljiva in zdi se mi, da je trenutno v veljavi veliko sistemov. Menim, da moramo pred uvedbo nadaljnjih ukrepov oceniti polno, sistematično izvajanje obstoječih mehanizmov, da bi se izognili tveganju, da ustvarimo večje probleme kot so tisti, ki jih poskušamo rešiti.
<SPEAKER ID="196" NAME="Richard James Ashworth  " AFFILIATION="PPE-DE">
v pisni obliki. - Odstavek 2 te resolucije obravnava članstvo v evrskem območju. V skladu s dogovorom delegacije konzervativcev Združenega kraljestva o vprašanjih, ki zadevajo evro, smo se odločili vzdržati končnega glasovanja.
<SPEAKER ID="198" NAME="Alessandro Battilocchio  " AFFILIATION="PSE">
v pisni obliki. - (IT) Glasoval sem za to resolucijo, vendar pa bi mi bilo ljubše, če bi bilo besedilo sprejeto s spremembo 1, odstavek 19, ki je bila žal z nekaj glasovi zavrnjena. Ta sprememba bi naredila našo posebno zavezo na tem izredno občutljivem in ključnem področju še bolj učinkovito. Kljub temu upam, da bo sprejetje te resolucije vodilo k posredovanju Evropske unije na ozemlju.
<SPEAKER ID="199" NAME="Edite Estrela  " LANGUAGE="PT">
Glasovala sem za skupni predlog resolucije o odzivu EU na vse slabše razmere na vzhodu Demokratične republike Kongo, saj menim, da je to, kar se dogaja, glede na milijone mrtvih, sto tisoče beguncev in strašne zločine proti povsem nemočnim zelo zaskrbljujoče. Prav tako obstaja možnost, da se bo spor razširil na sosednje države.
<P>
Ta predlog resolucije gre v pravo smer, predvsem ker poziva k temu, da se storilce teh zločinov privede pred sodišče, in k prizadevanjem za okrepitev in izpolnjevanje obstoječih sporazumov bodisi s tem, da se MONUC da več virov ali pa uporabi mednarodni pritisk na udeležene.
<P>
Poudariti želim tudi poziv Evropski uniji, naj evropskim podjetjem prepreči izkoriščanje mineralov, ki izvirajo s tega področja, saj njihova prodaja financira spor.
<P>
Storiti moramo vse, kar je v naši moči, da preprečimo še eno tragedijo v Afriki.
<SPEAKER ID="200" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Razmere na vzhodu Demokratične republike Kongo so grozljive. Povsem podpiramo mednarodne rešitve, ki jih je treba izvajati v okviru sodelovanja ZN. Vendar pa menimo, da EU ne sme izkoristiti mednarodnih kriz in sporov za krepitev svoje zunanje politike.
<P>
Zato smo glasovali proti tej resoluciji.
<SPEAKER ID="201" NAME="Athanasios Pafilis  " AFFILIATION="GUE/NGL">
v pisni obliki. - (EL) ΕU kot celota, prav tako pa posamezne močne države članice, morajo prevzeti velik del odgovornosti za poslabšanje že tako tragičnih razmer ljudi v Demokratični republiki Kongo, ki so posledica državljanske vojne, in vseh narodov afriške celine. Sistematično, dolgotrajno ropanje bogastva te države in Afrike na splošno s strani evropskih kolonialistov v preteklosti in imperialistov danes ter podpihovanje ali izkoriščanje državljanskih sporov, da bi uveljavili svoje interese, je preraslo v situacijo, v kateri je Afrika najbogatejša celina na svetu z najbolj lačnimi, revnimi in zatiranimi prebivalci.
<P>
Predlagana krepitev različnih oblik intervencijskih ukrepov EU, predvsem z vojaško močjo ZN, brez sočasne izključitve političnih ali drugih dejavnosti zadevne države, nima prav nič opraviti z domnevno humanitarno zaščito njenega prebivalstva, kot so v skupni resoluciji hinavsko navedli liberalci, socialni demokrati in zeleni. Humanitarni interes je pretveza. Glavni cilj za države EU je, da zagotovijo večji tržni delež, kar je seveda povezano - kot posredno priznava resolucija - z neomejenim in nadaljnjim splošnim ropanjem obilnega mineralnega bogastva države.
<SPEAKER ID="203" NAME="Jan Andersson, Göran Färm, Inger Segelström in Åsa Westlund  " AFFILIATION="PSE">
v pisni obliki. - (SV) Švedski socialni demokrati verjamemo, da se vesolja ne sme militarizirati, in menimo, da se morajo raziskave in naložbe osredotočiti izključno na miroljubne cilje.
<P>
Ne moremo podpreti spremembe 6, ki zavrača vso posredno vojaško uporabo, saj se veliko število aplikacij, kot so storitve satelitske navigacije in komunikacijske storitve, uporablja tudi v mirovne namene, ki so v nekaterih primerih vojaške narave. Ta tehnologija je zelo koristna tudi za civilno družbo in menimo, da se civilne uporabe ne bi smelo omejiti, ker obsega tudi vojaško uporabo.
<SPEAKER ID="204" NAME="Giles Chichester  " AFFILIATION="PPE-DE">
v pisni obliki. - Čeprav podpiram namen te resolucije, skupaj z britanskimi konzervativnimi kolegi povsem nasprotujemo Lizbonski pogodbi, zaradi česar ne moremo podpreti sklicevanja nanjo v odstavku 1.
<SPEAKER ID="205" NAME="Avril Doyle  " AFFILIATION="PPE-DE">
v pisni obliki. - Podprla sem resolucijo o treznem premisleku o vesolju, saj menim, da moramo podpreti evropsko vesoljsko politiko. Na Irskem se vedno manjše število mladih odloča za znanost kot karierno možnost - trend, ki se ponavlja po vsej Evropi. Raziskovanje vesolja je navdušujoče za mlade in jih spodbuja k temu, da izberejo kariero v znanosti in tehnologiji; krepi tudi raziskovalne zmogljivosti v Evropi. Vendar pa menim, da mora uporaba vesolja služiti izključno nevojaškim namenom in da moramo zavrniti kakršno koli neposredno ali posredno vojaško uporabo sistemov kot je Galileo.
<SPEAKER ID="206" NAME="Pedro Guerreiro  " LANGUAGE="PT">
Med pomembnimi vprašanji in prednostnimi nalogami, ki jih poudarja ta resolucija Evropskega parlamenta o evropski vesoljski politiki, je ta kratka obrazložitev glasovanja namenjena razkritju dejstva, da večina v tem Parlamentu zagovarja uporabo vesolja za vojaške namene.
<P>
To je ugotovitev, ki jo je mogoče potegniti iz zavrnitve predlaganih sprememb, ki jih je predložila naša parlamentarna skupina in ki so ponovno poudarile, da je treba vesolje uporabljati izključno za miroljubne namene in da je treba vesolje uporabljati izključno za nevojaške namene, s čimer se zavrača kakršno koli neposredno ali posredno vojaško uporabo.
<P>
Nasprotno večina v Parlamentu meni, da "raste zanimanje za močno in vodilno vlogo EU pri evropski vesoljski politiki, da bi se spodbujalo iskanje rešitev na področju okolja, prometa, raziskav, obrambe in zaščite".
<P>
V zvezi s tem večina v Parlamentu poziva Svet in Komisijo, "naj spodbujata sinergijo med civilnim in varnostnim razvojem na področju vesolja; poudarja, da so evropske varnostne in obrambne zmožnosti med drugim odvisne od razpoložljivosti satelitskih sistemov".
<P>
Z drugimi besedami, vesolje je mogoče izkoristiti v militarizaciji EU in oboroževalni tekmi.
<SPEAKER ID="207" NAME="Margie Sudre  " AFFILIATION="PPE-DE">
v pisni obliki. - (FR) Resnično obžalujem, da v odličnem predlogu resolucije o prihodnosti evropske vesoljske politike, ki je bil pravkar sprejet, ni omenjen vesoljski center Kourou.
<P>
Vesoljska zgodovina Evrope nujno poteka preko Gvajane. Vsem je jasno, da se nam ne zdi več potrebno poudarjati, da so vse rakete Ariane sestavljene tam in izstreljene s te ploščadi.
<P>
Zahvaljujem se francoskemu predsedstvu, ki ga zastopa gospod Jean-Pierre Jouyet, ki je bil toliko priseben, da je to omenil med včerajšnjo razpravo.
<P>
Po mojem mnenju mora evropska vesoljska strategija brezpogojno vključevati ustrezno preučitev prihodnjega razvoja evropskega vesoljskega izstrelišča v smislu infrastrukture in osebja ter v smislu raziskovalnih projektov.
<P>
Vesoljski center Kourou je okno evropskega vesoljskega programa. Gvajana, ki je najbolj oddaljena regija Evropske unije, si zasluži priznanje za svoje pretekle in prihodnje prispevke k tej strateški politiki.
<P>
Želela bi si, da bi se ta Parlament poklonil vesoljskemu centru v Gvajani in izrecno izrazil ponos, ki ga vzbuja v vseh Evropejcih. V samo nekaj desetletjih je Kourou postal velik sestavni element naše evropske identitete.
<SPEAKER ID="209" NAME="Pedro Guerreiro  " LANGUAGE="PT">
Konvencija o kasetnem strelivu, ki jo je leta 2008 sprejelo 107, bo na voljo za podpis od 3. decembra 2008 in bo začela veljati, ko jo bo ratificiralo 30 držav.
<P>
Konvencija bo prepovedala uporabo, proizvodnjo in skladiščenje kasetnega streliva kot celotne kategorije orožja ter trgovino z njim in bo od držav pogodbenic zahtevala, da uničijo zaloge takšnega streliva.
<P>
Ta predlog resolucije, ki ga podpiramo, poziva vse države, naj Konvencijo o kasetnem strelivu karseda hitro podpišejo in ratificirajo ter na nacionalni ravni sprejmejo ukrepe za začetek izvajanja konvencije, še preden jo podpišejo in ratificirajo.
<P>
Ta predlog resolucije poziva vse države, naj ne uporabljajo, skladiščijo, proizvajajo ali izvažajo kasetnega streliva, trgujejo z njim ali vlagajo vanj, dokler konvencija ne začne veljati.
<P>
Prav tako poziva vse države članice EU, naj pomagajo prizadetemu prebivalstvu in naj zagotovijo tehnično in finančno pomoč za odstranjevanje in uničenje njegovih ostankov.
<P>
Nazadnje poziva vse države članice EU, naj ne sprejemajo nobenih ukrepov, s katerimi bi zaobšle ali ogrozile konvencijo in njene določbe, zlasti z morebitnim protokolom h konvenciji o konvencionalnem orožju, ki bi dovoljeval uporabo kasetnega streliva.
<SPEAKER ID="210" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, glasoval sem za predlog resolucije o potrebi po ratifikaciji Konvencije o kasetnem strelivu do konca leta 2008. Ta predlog, ki ga docela podpiram, bo prepovedal uporabo, proizvodnjo in skladiščenje kasetnega streliva kot celotne kategorije orožja ter trgovino z njim.
<P>
Prav tako odobravam dejstvo, da bodo morale države članice EU, ki so uporabljale kasetno strelivo, zagotoviti tehnično in finančno pomoč za odstranjevanje in uničenje njegovih ostankov. Nazadnje pozdravljam pobudo mojih kolegov poslancev, ki pozivajo vse države članice, naj ne uporabljajo, skladiščijo, proizvajajo ali izvažajo kasetnega streliva, trgujejo z njim ali vlagajo vanj ne glede na ratifikacijo konvencije.
<SPEAKER ID="211" NAME="Geoffrey Van Orden  " AFFILIATION="PPE-DE">
v pisni obliki. - Delegacija britanskih konzervativcev je glasovala za to resolucijo kot neposredno potrditev nedavno izpogajane Konvencije ZN o kasetnem strelivu. Menimo, da je konvencija uspešno združila načelno in praktično človekoljubnost z odobravanjem vojaških zahtev odgovornih oboroženih sil.
<P>
Dosledno smo zagovarjali stališče, da bo vseobsežna prepoved uporabe vseh vrst kasetnega streliva negativno vplivala na operativno učinkovitost oboroženih sil. Zato smo posebno pozornost pritegnili k jasno opredeljeni izjemi v konvenciji za naslednjo generacijo "pametnega" streliva, ki je narejeno tako, da se samo uniči, in predstavlja minimalno tveganje za civiliste. Britansko ministrstvo za obrambo trenutno razvija strelivo, ki sodi v to izjemo.
<P>
Na splošno menimo, da je pomembno ohraniti občutek sorazmerja v zvezi z upravljanjem tveganja s strani naših oboroženih sil. Medtem ko si britanske oborožene sile vedno prizadevajo čim bolj zmanjšati škodo za civilno prebivalstvo in omejiti vzporedno škodo, nikoli ne smemo pozabiti, da se borimo proti teroristom in uporniškim elementom, ki so povsem brez pomislekov glede metod, ki jih uporabljajo za nerazlikovalno uničenje nedolžnih človeških življenj. Ti elementi bi morali biti cilj naše jeze.
<SPEAKER ID="213" NAME="Alessandro Battilocchio  " LANGUAGE="IT">
Gospa predsednica, gospe in gospodje, glasoval sem za ta predlog resolucije. Zgodnje odkrivanje in raziskave tvorijo trdne temelje za varovanje zdravja. V primeru virusa HIV rezultati zadnjih let kažejo, kako pomembno je spodbujati raziskave. S tega vidika moramo torej odstraniti kakršne koli ovire za raziskave, ki za tiste, ki so okuženi z virusom HIV, predstavljajo resnično upanje, da bodo lahko vodili bolj zadovoljujoče življenje v smislu kakovosti.
<P>
Te zahteve je treba podpreti v konkretnem smislu z uporabo političnih, gospodarskih in finančnih virov s strani Komisije. Hkrati bi morala Svet in Komisija zagotoviti, da se diskriminacijo okuženih z virusom HIV v vseh državah članicah EU razglasi za nezakonito.
<SPEAKER ID="214" NAME="Carlos Coelho  " AFFILIATION="PPE-DE">
v pisni obliki. - (PT) Poslanci EP, ki jih je izvolila portugalska PSD (Socialdemokratska stranka), podpirajo resolucijo, ki spodbuja uveljavljanje zgodnjega odkrivanja in zdravljenja okužb z virusom HIV v vsaki državi članici. Najnovejše statistike še vedno kažejo ne samo porast števila novih okužb z virusom HIV v EU, ampak tudi velik delež okužb z virusom HIV, ki so še vedno neodkrite.
<P>
Eden izmed razlogov za hitro širjenje okužbe v virusom HIV v mnogih državah EU je dejstvo, da je okuženih veliko intravenoznih uživalcev drog, ki širijo bolezen z uporabo istih igel. Letno poročilo EuroHIV o gibanjih uživanja drog v Evropski uniji navaja Portugalsko kot državo z najvišjim številom odkritih primerov virusa HIV/aidsa med uživalci drog.
<P>
Letna raziskava zdravja Euro Health Consumer Index (EHCI) 2008 poroča, da se Portugalska nahaja na dnu razvrstitve zdravstvenih sistemov v Evropi. Eden izmed očitkov portugalskemu zdravstvenemu sistemu je, da še vedno ni rešil svojega problema dostopa do zdravljenja in čakalnih dob. Eurostat še vedno navaja Portugalsko kot državo z najvišjo stopnjo smrtnosti, povezano z aidsom. Primerjalna analiza podatkov iz Portugalske in njenih partneric v EU razkriva, da je nekaj narobe z našo nacionalno strategijo. Odkriti moramo in analizirati, kaj gre narobe.
<SPEAKER ID="215" NAME="Edite Estrela  " LANGUAGE="PT">
Glasovala sem za skupno resolucijo o zgodnjem odkrivanju in zdravljenju virusa HIV/aidsa, saj moramo po mojem mnenju glede na zaskrbljujoče povečanje števila novih okužb z virusom HIV v Evropski uniji nujno okrepiti ukrepe in dejavnosti za odkrivanje in zdravljenje te bolezni.
<P>
Ukrepi za preprečevanje in zdravljenje bolezni so ključnega pomena za zajezitev naraščajočega števila okužb. Zato menim, da je nujno spodbujati lažji dostop do informacij, nasvetov, zagotavljanja zdravstvene oskrbe in socialnih storitev.
<P>
Poleg tega je ključnega pomena, da države članice sprejmejo določbe, s katerimi bodo v svoji sodni praksi dejansko prepovedale diskriminacijo ljudi, okuženih z virusom HIV/aidsom, kar med drugim pomeni tudi odpravo omejitev, ki vplivajo na njihovo prosto gibanje.
<SPEAKER ID="216" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, veseli me, da lahko povem, da sem glasoval za predlog resolucije o zgodnjem odkrivanju in zdravljenju v zvezi z virusom HIV. Da bi zaščitila evropske državljane in njihovo zdravje, je Komisija dolžna spodbujati zgodnje odkrivanje in odpraviti ovire pri testiranju na to bolezen ter zagotoviti zgodnje zdravljenje in obveščanje o njegovih prednostih.
<P>
Glede na dejstvo, da poročili centra EuroHIV in agencije UNAIDS potrjujeta, da število novih okužb z virusom HIV še vedno zaskrbljujoče hitro narašča tako v Evropski uniji, kakor tudi v sosednjih državah, in da je v nekaterih državah ocenjeno število oseb, okuženih z virusom HIV, skoraj trikrat višje od uradnih številk, pozdravljam predlog, ki prav tako poziva Komisijo, naj pripravi strategijo za zmanjšanje nevarnosti okužbe z virusom HIV/aidsom, ki bo osredotočena na narkomane in intravenozne uživalce drog.
<SPEAKER ID="218" NAME="Ilda Figueiredo  " AFFILIATION="GUE/NGL">
v pisni obliki. - (PT) Poudariti želimo nekatere vidike te resolucije, s katerimi se strinjamo, predvsem: "nelojalne konkurence proizvodov iz tretjih držav, ki se jih uvaža na trg Skupnosti" in "resnična nevarnost, da bo zaradi zmanjšanja razpoložljivosti cvetnega prahu in nektarja upadlo število čebeljih kolonij". Te probleme je treba rešiti z uporabo preferencialov Skupnosti in bojem proti nelojalni konkurenci kmetijskih proizvodov iz tretjih držav. Takoj je treba začeti s spodbujanjem nadaljnjih raziskav o zajedavcih in boleznih, ki desetkajo čebelje družine, in njihovem izvoru, vključno z odgovornostjo GSO, ter omogočiti dodatna proračunska sredstva za tovrstne raziskave.
<P>
Vidik, ki ga v resoluciji ni, je odgovornost reform skupne kmetijske politike za celoten problem. Dezertifikacija podeželja, razširitev proizvodnje na obsežnih področjih in uvedba gensko spremenjenih vrst so vodili k izgubi biotske raznovrstnosti. Podobno se je spodbujalo proizvodne metode, ki se ne zmenijo za posebne pogoje tal in podnebne pogoje posamezne regije.
<P>
Kmetijska politika, ki bi, poleg zgoraj navedenih ukrepov, zaustavila ta trend, bi pomembno pripomogla k rešitvi problemov na področju čebelarstva.
<SPEAKER ID="219" NAME="Christofer Fjellner  " AFFILIATION="PPE-DE">
v pisni obliki. - (SV) Ta resolucija obravnava dejstvo, da čebelje družine umirajo iz neznanih vzrokov. Strinjamo se, da so potrebne raziskave, da bi obvladali ta problem.
<P>
Vendar pa se ne strinjamo, da je treba čebelarjem dati več subvencij in zagotoviti zaščito pred okoliškim svetom (protekcionizem).
<SPEAKER ID="220" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Predlog, ki ga je predložil Odbor Evropskega parlamenta za kmetijstvo in razvoj podeželja, ima nekaj dobrih vidikov in nekaj ne tako dobrih vidikov. Smo za to, da Komisija začne raziskave o zajedavcih in boleznih, ki desetkajo čebelje družine.
<P>
Vendar pa resolucija vsebuje tudi predloge, ki jih ne moremo podpreti. Evropski parlament na primer "poziva Komisijo, naj predlaga mehanizem finančne pomoči za čebelarje, ki so se zaradi smrtnosti svojih čebel znašli v težavah" (odstavek 11). Ne moremo podpreti takšnih stroškov za proračun EU, federalistična večina Evropskega parlamenta pa ne bi smela izražati podpore temu, ne da bi poznala finančne posledice takšnega stališča.
<P>
Zaradi tega smo v celoti glasovali proti tej resoluciji.
<SPEAKER ID="221" NAME="Daciana Octavia Sârbu  " AFFILIATION="PSE">
v pisni obliki. - (RO) Dramatično zmanjšanje števila čebeljih družin in posledično opraševanja ogroža proizvodnjo sadja, zelenjave in pridelkov v Evropski uniji. Upad števila čebel je posledica različnih zajedavcev in mikoz, ki jih je najti v ozračju, in uporabe pesticidov. Glavni problem je okužba z varozo, ki se kaže z nepravilnostjo kril in trebuha ter nerazvitimi čebelami, ki ne morejo leteti in imajo kratko življenjsko dobo. Če se okužbe ne zdravi, lahko varoza v nekaj mesecih povzroči odmrtje celotne kolonije čebel. Tudi podaljšanje uporabe pesticidov je povzročilo zmanjšanje števila čebeljih družin, čeprav se jih je uporabljalo za uničevanje mikoz in zajedavcev. Določeni znanstveniki menijo, da je še en vzrok za ta pojav elektromagnetno sevanje prenosnih telefonov, ki vpliva na navigacijski sistem čebele, zaradi česar se ne morejo vrniti v panj. Razviti bo treba raziskave na tem področju, da bi našli rešitve za boj proti boleznim, ki so prizadele čebele. Upadanje števila teh žuželk bodo pomagala zaustaviti tudi prizadevanja kmetov, da bi pravočasno zmanjšali število fitofarmacevtskih sredstev.
<SPEAKER ID="222" NAME="Christel Schaldemose  " AFFILIATION="PSE">
v pisni obliki. - (DA) V imenu Oleja Christensena, Poula Nyrupa Rasmussena, Dana Jørgensena, Britte Thomsen in Christel Schaldemose.
<P>
Danska delegacija Skupine socialdemokratov v Evropskem parlamentu je glasovala proti resoluciji o razmerah na področju čebelarstva. Po našem mnenju ima resolucija značilnosti protekcionizma in poskuša ustvariti več subvencij za kmete EU.
<P>
Menimo, da je smrtnost čebel velik problem, ki ga je treba obravnavati na ravni EU, vendar z uporabo pravih mehanizmov. Ti obsegajo na primer dodatne raziskave in se osredotočajo na zaščito naših ekosistemov, vključno z omejitvijo uporabe pesticidov.
<SPEAKER ID="224" NAME="Avril Doyle  " AFFILIATION="PPE-DE">
v pisni obliki. - Glasovala sem za resolucijo o pregledu Priporočila 2001/331/ES o določitvi najmanjših meril za okoljske inšpekcijske preglede v državah članicah. Dobro uveljavljanje, celo uveljavljanje, okoljske zakonodaje Skupnosti je ključnega pomena, vse, kar je manj kot to, pa ne izpolnjuje pričakovanj javnosti in spodkopava ugled Skupnosti kot učinkovite varuhinje okolja. Če naj bo naša zakonodaja verodostojna, jo je treba učinkovito uveljavljati.
<SPEAKER ID="225" NAME="Ilda Figueiredo  " AFFILIATION="GUE/NGL">
v pisni obliki. - (PT) Nedvomno moramo več pozornosti posvetiti okoljskim vprašanjem in sprejeti ukrepe za preprečevanje nenehne škode, ki se jo povzroča okolju in ki ogroža sedanjost in prihodnost našega planeta ter kakovost življenja naših državljanov.
<P>
Zato moramo biti pozornejši na skladnost s predpisi, ki zagotavljajo spoštovanje okolja in upoštevajo posebne pogoje vsake države, vključno s socialnimi posledicami. Potrebujemo tudi politiko z večjo solidarnostjo, ki upošteva različne ravni razvoja in ekonomske sposobnosti.
<P>
Okoljska zakonodaja EU ne varuje vseh teh vidikov, prav tako pa niso dosledne vse njene politike. Zato nas obhajajo močni dvomi glede politične volje Evropske komisije, da reši ta zapleten problem, z nekaterimi predlogi v tej resoluciji pa tvegamo poslabšanje regionalnih in socialnih neenakosti.
<P>
Zaradi tega smo se odločili, da se glasovanja vzdržimo.
<SPEAKER ID="226" NAME="Duarte Freitas  " AFFILIATION="PPE-DE">
v pisni obliki. - (PT) Čestitam mojim kolegom iz Odbora za okolje, javno zdravje in varnost hrane za njihovo ubeseditev vprašanja za ustni odgovor in predloga resolucije, saj jasno kažeta potrebo po pravilnem izvajanju okoljske zakonodaje Skupnosti. Glede tega Komisijo pozivajo, naj predloži predlog direktive o okoljskih inšpekcijskih pregledih, razjasni opredelitve pojmov in merila ter razširi področje uporabe.
<P>
Oba dokumenta poudarjata potrebo po krepitvi Mreže Evropske unije za izvajanje in uveljavljanje okoljske zakonodaje (IMPEL) in podpori okoljskega izobraževanja in zagotavljanja informacij, vsebino tega pa je treba določiti na lokalni, regionalni ali nacionalni ravni na podlagi potreb in problemov na zadevnem področju.
<P>
Če EU pri uveljavljanju svoje okoljske politike ne bo stroga, pričakovanja javnosti ne bodo izpolnjena in bo spodkopana vloga EU kot učinkovite varuhinje okolja.
<SPEAKER ID="227" NAME="Αthanasios Pafilis  " AFFILIATION="GUE/NGL">
v pisni obliki. - (EL) Glasovali smo proti predlogu resolucije, ki podpira stališče, da je natančna in enaka uporaba okoljske zakonodaje Skupnosti ključnega pomena, ker ta zakonodaja ne varuje okolja; ščiti ključne interese monopolov EU.
<P>
Poziv k sprejetju organa okoljskih inšpektorjev Skupnosti predstavlja neposredno vmešavanje v notranje zadeve držav članic, da bi zagotovili uporabo načela "onesnaževalec plača", ki dovoljuje uničevanje okolja v zameno za plačilo smešno nizkega nadomestila, "zelene obdavčitve", ki se jo naprti navadnim ljudem, trgovanje z emisijami, spodbujanje podjetništva in konkurenčnosti kot odločilnih meril za razvoj tistega, kar so drugače inovativne "okoljske" tehnologije, uporabo gensko spremenjenih organizmov v kmetijstvu in v praksi odpravo načel previdnosti in preprečevanja.
<P>
EU in njena okoljska politika, ki služi interesom velikih podjetij, povzroča zločine v zvezi s hrano, onesnaženost zraka centrov mest z "modernimi onesnaževali", uničevanje gozdov, korozijo tal in dezertifikacijo ter onesnaženje morij in voda. Okolje bo predstavljalo gospodarski sektor s ciljem čim večjega dobička gospodarske oligarhije. Utrpelo bo posledice nepremišljenega in neodgovornega izkoriščanja naravnih virov in ga bo pokvarilo kapitalistično barbarstvo.
<P>
(Seja je bila prekinjena ob 13.00 in se je nadaljevala ob 15.00.)
