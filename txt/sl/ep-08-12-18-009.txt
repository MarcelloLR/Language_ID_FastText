<CHAPTER ID="009">
Obrazložitev glasovanja
<P>
Ustne obrazložitve glasovanja
<SPEAKER ID="147" NAME="Zuzana Roithová" AFFILIATION="PPE-DE">
- (CS) Eden pozitivni vidik nedavno potrjenega proračuna za leto 2009 je vključitev jasnih prednostnih nalog, kot je podpora malim in srednje velikim podjetjem, varstvo podnebja in podpora najrevnejšim državam v času krize v sektorju živil. Žal nimamo mnogo izbire pri uporabi proračuna za reševanje finančne krize, ne le ker je majhen v primarjavi s tistim, ki ga imajo države članice, le 1 % njihove velikosti, ampak tudi zaradi pomanjkanja prožnosti pravil, določenih v okvirnem proračunu za obdobje 2007-2013. Cenim prizadevanje poslancev EP, ki so začeli pogovore s Komisijo, da bi dosegli spremembe vsaj v zvezi z svetovnimi problemi. Žal Svet ni bil pripravljen odobriti večje prožnosti. Po ratifikaciji Lizbonske pogodbe bomo imeli večjo moč v Evropskem parlamentu.
<SPEAKER ID="148" NAME="Frank Vanhecke" AFFILIATION="NI">
(NL) Gospa predsednica, ker sem po naravi zelo kritičen do dela in institucij Evropske unije, je samoumevno, da sem glasoval proi poročilu o proračunu za leto 2009. Najprej, sploh nisem prepričan, da evropske institucije pametno trošijo visoko raven davčnih sredstev, ki prehajajo skozi te institucije.
<P>
Drugič, po mojem mnenju se vmešavamo v mnogo preveč političnih področij in subvencije, ki jih plačujemo državam članicam, te smatrajo kot nekakšna evropska sredstva, ki nimajo ničesar opraviti z njimi, in države članice same z njimi zaradi tega slabo in neučinkovito upravljajo.
<P>
Nadalje sem opazil, da skoraj ne dobim odgovorov, če jih sploh, na svoja parlamentarna vprašanja o stroških delovanja mnogih sesterskih organizacij in agencij EU. Vse to me navdaja z nezaupanjem in še bolj krepi mojo odločenost za glasovanje proti temu proračunu.
<SPEAKER ID="150" NAME="Ignasi Guardans Cambó" AFFILIATION="ALDE">
(ES) Gospa predsednica, na kratko bi poudaril, da sem se vzdržal glasovanja o poročilu gospe Tyssen o varnosti igrač.
<P>
Seveda se strinjam s poročevalko in z večino v tem Parlamentu o potrebi po zaščiti varnosti otrok in po zagotavljanju splošne varnosti potrošnika. Vendar pa se mi zdi, da je treba kulturne tradicije različnih držav članic spoštovati in predvsem ne smemo razprav o varnosti pripeljati do zakonodajnih skrajnosti, ki mejijo na smešnost, kot v tem primeru.
<P>
Nekatere varnostne zahteve, uvedene v tej direktivi, zagotovo mejijo na smešnost. To se je zgodilo predvsem v tej razpravi. Rešena je bila v celoti. Nekega dne, mislim, da bomo sprejeli direktivo, ki bo otroke prisilila k nošenju čelade, ko bodo šli ven, ali k nošenju rokavic, ko bo mrzlo. To po mojem mnenju ni smiselno, a gremo v tej smeri.
<P>
Zato, čeprav se zavedam, da je v tej direktivi vključenih nekaj zelo pozitivnih točk, mislim, da gre včasih predaleč, in sem se vzdržal glasovanja.
<SPEAKER ID="151" NAME="Zuzana Roithová" AFFILIATION="PPE-DE">
- (CS) Vesela sem, da smo uspeli sprejeti direktivo o varnosti igrač na prvi obravnavi in da smo zavrnili nesmiseln predlog skupine Zelenih in nekaterih socialdemokratov za obvezno testiranje vseh igrač s strani neodvisnih organov. To ovirajočo spremembo so predložili kljub dejstvu, da so izkušnje tako ZDA kot tudi Kitajske pokazale, da so igrače na evropskem trgu pomanjkljive kljub preskušanju. Naš cilj je, da proizvajalci in uvozniki nosijo polno odgovornost za varnost. Proizvajalci morajo potrditi, da njihovi proizvodi izpolnjujejo standarde. Kjer takšni standardi še ne obstajajo, člen 18 te direktive uveljavlja preskuse. Stroški zunanjih preskusov v Češki republiki v povprečju znašajo približno 3.000 EUR. Zaradi tega bi mala podjetja v EU izgubila posel, medtem ko istočasno testiranje igrač na Kitajskem ne bi jamčilo njihove varnosti. Za to morajo biti odgovorni uvozniki in proizvajalci, a zagotovo ne neurejeni preskusni centri po svetu. Staršem čestitam s tem naši darilom.
<SPEAKER ID="152" NAME="Hiltrud Breyer" AFFILIATION="Verts/ALE">
(DE) Gospa predsednica, nisem podprla kompromisne spremembe o igračah. Preveč vrzeli ostaja, predvsem v primeru kemikalij. Strupene snovi ne sodijo v roke otrok, niti v najmanjših količinah. Današnja odločitev je žalostna in poleg tega ji primanjkuje ambicije. Poleg tega, da je preveč vrzeli, primanjkuje jasna prepoved vseh težkih kovin in alergenih dišav pa tudi jasni cilji glede hrupa. Obžalovanja vredno je, kako strahopetni smo, ko gre za varnost naših otrok.
<P>
Opustitev prve obravnave v nori naglici za dosego sporazuma, zgolj zato, da bi dali vtis, da bodo vse igrače pod božičnimi drevesci naslednji teden varne, je popolnoma neumno, nesmiselno. Izboljšave so bile narejene, a to bi moralo biti samoumevno, ko govorimo o 20 let stari direktivi, ki potrebuje revizijo. Če pogledam celoto, bi dejala: preveč razglašanja in premalo snovi. Odgovornosti ne moremo poveriti industriji; za jasno zakonodajo smo odgovorni mi!
<SPEAKER ID="153" NAME="Zita Pleštinská" AFFILIATION="PPE-DE">
- (SK) Glasovala sem za poročilo Marianne Thyssen.
<P>
RAPEX pomeni več kot le pet črk: je evropski sistem za hitro obveščanje, ki zagotavlja opozorila za potrošnike glede nevarnih potrošniških izdelkov.
<P>
Leta 2006 je sistem zaradi hitre izmenjave informacij med državami članicami v zvezi z igračami prejel 221 opozoril od vseh 924 opozoril. Med opozorili glede igrač so bile v glavnem nevarnosti za poškodovanje otrok ali nevarnosti za povzročitev različnih alergij in zdravstvenih težav, predvsem za alergijske bolnike.
<P>
Zadovoljna sem, da je Parlament danes glasoval za direktivo, saj ta dejstva kažejo, da je vsekakor zelo potrebna. Z današnjim glasovanjem o direktivi je Evropski parlament naredil pomemben korak na področju varnosti igrač in zdravja in varnostne zaščite otrok s posodobitvijo direktive o igračah, ki je sedaj stara 20 let.
<P>
Vesela sem, da ta postopek v Evropskem parlamentu spremlja tudi skupina obiskovalcev iz Slovaške, ki jih toplo pozdravljam in jim želim prijetno bivanje tu, na sedežu evropske demokracije.
<SPEAKER ID="154" NAME="Kathy Sinnott" AFFILIATION="IND/DEM">
Gospa predsednica, zelo vesela sem, da je glasovanje o direktivi o varnosti igrač zaključeno, preprosto zaradi tega, ker če hočemo svetu poslati močno sporočilo o igračah in varnosti igrač, moramo to storiti v božičnem času. Če bi to odložili, bi bilo sporočilo oslabljeno. To je čas v letu, ko ljudje razmišljajo o igračah.
<P>
Tako kot lani, je bilo tudi letos več milijonov kitajskih igrač umaknjenih s trga. Gre za zelo resna vprašanja - ki so bila svinec, arzen, živo srebro in PCB - in ni pomembno, čemu je namenjena igrača - naj bo to knjiga ali nekaj, na čemer je mogoče jezditi, ali kar koli -, kot mati vem, da lahko v nekem trenutku to pride v otrokova usta. Torej, pri igračah ne moremo biti dovolj previdni, a vesela sem, da smo to sporočilo poslali sedaj.
<SPEAKER ID="156" NAME="Milan Gaľa" AFFILIATION="PPE-DE">
- (SK) Rad bi se zahvalil kolegu, gospodu Mannu za njegovo poročilo. Vemo, kako pomembno je vzpostaviti pravila in odpraviti ovire glede mobilnosti študentov in delavcev, ki se selijo zaradi ponudbe in povpraševanja na trgu dela EU.
<P>
Evropski sistem kreditov za poklicno izobraževanje in usposabljanje bo poenostavil prenos, priznavanje in zbiranje poklicnih kvalifikacij. Uporabljali se bodo za kvalifikacije, dosežene po različnih poteh usposabljanja na vseh ravneh evropskega okvira kvalifikacij za vseživljenjsko učenje.
<P>
Z našo odobritvijo smo naredili korak proti širši podpori vseživljenjskega učenja in višjih ravni zaposlovanja, odprtosti, mobilnosti in socialnega vključevanja delavcev in ljudi na izobraževalnih tečajih. Zato bo poenostavil razvoj prožnih, posameznih pristopov, kot tudi priznavanje izobraževalnih kvalifikacij, ki se dosegajo tako z neformalnim kot tudi s formalnim izobraževanjem.
<SPEAKER ID="158" NAME="Miroslav Mikolášik" AFFILIATION="PPE-DE">
- (SK) Najprej bi se rad zahvalil gospe Thyssen, zaradi katere smo dosegli hvalevreden kompromis, katerega posledica bo, da bodo naši otroci zaščiteni pred nezaželenimi materiali v igračah in istočasno ti ne bodo povzročali škode industrijskim podjetjem.
<P>
Kot veste, sem popolnoma podprl omejitve glede uporabe alergenih snovi v igračah - tudi sam sem oče štirih otrok in nisem vedno mislil na varnost vsake igrače, ki so jo v roke vzeli moji otroci. Starši v Evropi se pogosto zanašajo na domnevo, da igrača, ki je v trgovini, najbrž ni škodljiva otrokom. Zato sem vesel, da smo skupaj delali za poostritev ukrepov za zagotavljanje, da bodo v trgovine prišle le igrače, ki so primerne za otroke, saj so otroci v resnici najbolj ranljiva skupina potrošnikov.
<P>
Do 80 % igrač na trgu EU je uvoženih in povedati je treba, da je bilo leta 2007 več milijonov igrač, proizvedenih na Kitajskem, umaknjenih s trga, ker niso ustrezale evropskim standardom. Trenutno kroženje blaga pomeni, da moramo ponovno pregledati pravila za dajanje blaga na trg in za preverjanje ustrznosti blaga glede na standarde.
<SPEAKER ID="160" NAME="Zuzana Roithová" AFFILIATION="PPE-DE">
- (CS) (začetek govora se ne sliši) zavarovanje depozitov, ki ga je predlagal Evropski parlament na zelo prožen način in za katerega sem glasovala, je jasen. Radi bi uskladili najnižjo raven zaščite malih varčevalcev z zavarovanjem depozitov do 50.000 EUR in radi bi uveljavili kratek rok za izplačevanje depozitov, da bodo lahko varčevalci pridobili jasne, pravočasne in natančne informacije o stanju njihovih bančnih depozitov sredi krize. To je nujen ukrep, saj varčevalci prenašajo svoje depozite na neurejen način iz zdravih bank v banke, ki so se rešile s pridobitvijo vladnih jamstev. Ta predlog je edini način za povrnitev zaupanja v male varčevalce in za stabilizacijo trga za bančne storitve. Rada bi, da se jamstvo uporablja tudi za mala in srednje velika podjetja, saj igrajo nenadomestljivo vlogo v družbi po vsej Evropi in še vedno so v času krize vedno najbolj ogroženi.
<SPEAKER ID="162" NAME="Frank Vanhecke" AFFILIATION="NI">
(NL) Gospa predsednica, glasoval sem za resolucijo o Uredbi OLAF, ker se popolnoma strinjam s pozivom Parlamenta za povečanje neodvisnosti OLAF-a. Glede tega je treba zagotovo nujno nekaj storiti. Trenutno OLAF, če upoštevamo vsa dejstva, skoraj ni nič več kot le eden od generalnih direktoratov Komisije, podpredsednik Komisije pa je tisti, ki je politično odgovoren zanj. To ni dobro stanje. Medtem ko je morda OLAF operativno neodvisen, je le hibrid, to pa je treba spremeniti. Dobro.
<P>
Bolj na splošno pa zavzemam stališče, da je način, kako evropske institucije ravnajo z visokimi stopnjami davkoplačevalskega denarja, vedno priložnosten. OLAF bi moral imeti vsaj sredstva, delovno silo in odgovornost za prekinitev očitno kazenskih vidikov tega položaja. Kar zadeva radodaren odnos do zakonite potrošnje sredstev, pa se bojim, da bomo morali to ustaviti sami.
<SPEAKER ID="164" NAME="Frank Vanhecke" AFFILIATION="NI">
(NL) Gospa predsednica, glasoval sem za to presenetljivo odlično poročilo o FRONTEX-u, ker lahko le zaploskam pozivu, ki je v njem za okrepitev te ustanove. Kar zadeva mene, bi moral biti boj proti nezakonitemu priseljevanju glavna prednostna naloga Unije, in v tem okviru so zagotovo zelo pomembni sporazumi, ki jih je FRONTEX sklenil z oblastmi tretjih držav. Pozdraviti je treba dejstvo, da v tem poročilu rečemo bobu bob in da se kritizira nesprejemljiv odnos Turčije kot države kandidatke.
<P>
Po mojem mnenju bi bilo treba zelo razjasnti, da bi moralo imeti aktivno zavračanje oblasti tretje države, Turčije, ki ni nič manj država kandidatka, da sodeluje s FRONTEX-om, neposredne posledice za politične in gospodarske odnose med Unijo in državo, čemur sledi začasna ustavitev pristopnih pogajanj neevropske države Turčije.
<SPEAKER ID="165" NAME="Philip Claeys" AFFILIATION="NI">
(NL) Gospa predsednica, z nekaterimi pridržki sem glasoval za poročilo gospoda Morena Sáncheza. Iskreno sem imel skromna pričakovanja glede poročila, glede na razpoloženje politične korektnosti, ki navadno prevlada v Odboru za civilne svoboščine, pravosodje in notranje zadeve. Vendar pa moram povedati, da je poročilo uravnoteženo in obravnava številna težavna področja, med katerimi je tudi pomanjkanje sodelovanja, ali naj rečem sabotaža tretjih držav, kot sta Libija in Turčija.
<P>
V primeru Turčije je zagotovo sramotno, da država kandidatka ne uspe izpolnjevati svojih obveznosti na tako očiten način. FRONTEX - in tu v poročilu ostane nekaj, kar bi bilo zaželeno - bi moral biti razvit v učinkovit instrument v boju proti nezakonitemu priseljevanju, pa tudi v boju proti mednarodnemu kriminalu, proti drogam in trgovini z orožjem.
<SPEAKER ID="167" NAME="Philip Claeys" AFFILIATION="NI">
(NL) Gospa predsednica, glasoval sem za poročilo gospoda Suste, ker je ponarejanje seveda resen problem in besedilo pred nami kaže dokaze zdravega razuma.
<P>
Dejansko se popolnoma strinjam z oddelkom 30 poročila, ki nas opominja - in citiram -, "da bo Turčija verodostojna kandidatka za vstop šele, ko bo lahko sprejela pravni red Skupnosti in zagotovila popolno spoštovanje pravic intelektualne lastnine". Iz tega lahko sklepamo, da Turčija ni kvalificirana kandidatka za pristop k Evropski uniji, kar jemljem na znanje.
<SPEAKER ID="168" NAME="Syed Kamall" AFFILIATION="PPE-DE">
Gospa predsednica, mislim, da se vsi v tej - zelo polni - dvorani strinjamo glede pomembnosti intelektualne lastnine, ne le za gospodarstva znanja, ampak tudi v smislu resne škode, ki jo lahko povzroči za potrošnike po Evropi, na primer s ponarejenimi zdravili, ponarejenimi živili in ponarejenimi avtomobilskimi deli.
<P>
Imam nekaj resnih pridržkov glede originalne resolucije, ki je preveč poudarka polagala na potrošnike. Lahko bi imeli smešne razmere, ko bi potnike na mejah pregledovali in jim odvzemali njihove računalnike, MP3 predvajalnike in iPode ter vse to pregledovali glede morebitnega ponarejenega materiala. Hvala Bogu, da so Zeleni predlagali bolj razumno možnost in so bili zelo pripravljeni v duhu kompromisov v božičnem času umakniti neupravičeno spremembo glede presoj podjetij. V splošnem smo zelo zadovoljni, da lahko glasujemo za resolucijo.
<P>
Nisem dosegel svoje ambicije, da bi govoril prazni dvorani, in bi rad zaključil tako, da vsem, ki ste še vedno tu, zaželim vesel božič in srečno Novo leto!
<SPEAKER ID="170" NAME="Kathy Sinnott" AFFILIATION="IND/DEM">
Gospa predsednica, tudi jaz bi vam rada zaželela vesel božič. Niste v popolnoma prazni dvorani.
<P>
Glasovala sem za poročilo gospoda Lópeza o varstvu odraslih, predvsem glede čezmejnega pomena, ker iz izkušenj vem, kako nujno je to, ampak tudi, ker upam, da bo to korak bližje dnevu, ko bomo v Evropi doživeli resnično mobilnost. Tu gre za obravnavo odraslih, ki so na nek način povezani s sodiščem. V mnogih primerih so to zelo ranljivi ljudje in v nekaterih primerih so to varovanci zakonitega skrbnika ali invalidni ljudje. Ampak, če gremo s tem dlje, bi bila logika tega, da smo za korak bljižje dnevu, ko bodo lahko prejemniki socialnega varstva svojo podporo vzeli s seboj in se tudi sami gibali po Evropi, kot se zaposleni.
<SPEAKER ID="172" NAME="Kathy Sinnott" AFFILIATION="IND/DEM">
Gospa predsednica, glasovala sem proti poročilu gospoda Deve o razvojnih možnostih za vzpostavitev miru in izgradnjo države v pokonfliktnih razmerah zaradi enega oddelka, in sicer tistega, v katerem je navedeno, da bi morali biti sposobni sprejemati preventivne pa tudi reaktivne pobude, med katere lahko kot povsem zadnje sredstvo sodi celo uporaba prisilne vojaške sile.
<P>
To je Busheva doktrina, morda drugi ljudje v dvorani tega niso prepoznali kot Bushevo doktrino, ki nas je peljala v Irak, a je. Sarah Palin so kritizirali, ker ni vedela, kakšna je bila Busheva doktrina, a sprašujem se, ali so poslanci EP razumeli, da so danes ravno glasovali za Bushevo doktrino.
<SPEAKER ID="173" NAME="Luisa Morgantini">
v imenu skupine GUE/NGL. - (IT) Gospa predsednica, gospe in gospodje, navadno ne uporabljam tega demokratičnega instrumenta obrazložitev glasovanja, danes to v imenu svoje skupine počnem prvič.
<P>
Da pojasnim, z obžalovanjem povem, da smo glasovali proti poročilu, ki sem ga pomagala pripraviti sama, tako kot pripravljavka mnenja Odbora za pravice žensk in enakost spolov kot tudi kot članica Odbora za razvoj. To je resnično dobro poročilo in rada bi izrazila svojo prisrčno zahvalo gospodu Devi in Odboru za razvoj za delo, ki so ga opravili.
<P>
Dejansko se strinjam z veliko večino besedila: vključevanje konfliktne analize v sodelovanje, podpora civilne in lokalne družbe, boj proti širjenju lahkega orožja, potreba po kodeksu ravnanja za vojake in policijo, sklicevanja na reproduktivno zdravje, preglednost uporabe naravnih virov in podpora za begunce. Posebno pa je v poročilu poudarjeno tudi vključevanje načela enakosti med spoloma. Zakaj torej glasujem proti? Razlog je preprost: ker v nekaterih delih poskuša v pomoč pri razvoju vključiti vojaško komponento.
<P>
Ta Parlament, Odbor za razvoj in poročilo gospoda Mitchella so pri uvedbi uredbe in intrumenta za razvojno sodelovanje dejansko zelo jasno navedli, da se razvojnih skladov ne sme uporabljati za financiranje vojaške potrošnje. Tako je tudi v kontekstu državnih strateških dokumentov naš Parlament poskrbel, da bo zagotovil, da se razvojna sredstva ne bodo namenjala za varnostne operacije.
<P>
Zakaj bi morale naše različne resolucije vsebovati takšna nasprotovanja? Razvojna sredstva bi se morala uporabljati za razvoj, za izobraževanje, zdravje, kmetijstvo, lokalne skupnosti in organizacije žensk. Premalo je virov sodelovanja za odpravo revščine, krivice in izgradnjo miru; zato vojske ne smemo vključiti.
<P>
Pisne obrazložitve glasovanja
<SPEAKER ID="176" NAME="Pedro Guerreiro  " LANGUAGE="PT">
EU se je odločila, da bo oblikovala "nov instrument za hitro odzivanje na naraščajoče cene hrane v državah v razvoju (instrument za hrano)" in je odobrila celotni znesek v višini 1 milijarde EUR za tri leta.
<P>
Na začetku je bilo predlagano, da se instrument za hrano financira iz razlike do zgornje meje 2 (Kmetijstvo) večletnega finančnega okvira in nato z revizijo zgornje meje razdelka 4 večletnega finančnega okvira (Zunanji ukrepi). Vendar pa je bilo na koncu odločeno, da se bo financiral preko instrumenta prilagodljivosti, rezerve za nujno pomoč in s prerazporejanjem sredstev znotraj razdelka 4 iz instrumenta za stabilnost.
<P>
Za financiranje te pobude je treba prikrojiti Medinstitucionalni sporazum, da se povečajo sredstva, ki so na voljo v rezervah za nujno pomoč za leto 2008 na 479.218.000 EUR (v sedanjih cenah).
<P>
Medtem ko navedene cilje smatramo kot pozitivne, bi ponovili, da ne bi smeli biti zmanjšani na izravnalno postavko ali pogoj, ki EU omogoča uveljavitev sporazuma v Svetovni trgovinski organizaciji ali Sporazumov o gospodarskema partnerstvu z afriškimi, karibskimi in pacifiškimi državami. Prav tako se ga ne bi smelo uporabljati za prikrivanje zmanjšanja razvojne pomoči EU ali velikih vsot, ki so na voljo za ponovni začetek oboroževalne tekme in militarizacijo mednarodnih odnosov, kot jih spodbuja EU.
<SPEAKER ID="178" NAME="Pedro Guerreiro  " LANGUAGE="PT">
Ta novi osnutek, ki spreminja proračun, je povezan z mobilizacijo Solidarnostnega sklada EU (približno 7,6 milijonov za reševanje škode, ki stane 176 milijonov EUR) za Ciper po obdobju hude suše.
<P>
Vendar pa Komisija poudarja, da "ob upoštevanju določitve presežnih dodeljenih proračunskih sredstev v 13 04 02 Kohezijski sklad ne bodo potrebne nove odobritve plačil za financiranje izplačil iz Solidarnostnega sklada EU za Ciper". Z drugimi besedami, sredstva za financiranje, potrebna za reševanje te naravne katastrofe, bodo prišla iz kohezijske police.
<P>
"Presežna dodeljena proračunska sredstva" v Kohezijskem skladu so (med drugim) nastala zaradi zaostanka pri izvajanju programov v "kohezijskih državah". Posledično bi morali namesto tega, da uporabljamo koncept "solidarnosti", kar bi lahko škodovalo manj gospodarsko razvitim državam, sprejemati odločitve za preprečevanje stalnega pomanjkljivega izvajanja strukturnih in kohezijskih politik.
<P>
Pozornost bi morali tako kot v preteklosti prav tako pritegniti k potrebi po pospešitvi postopkov za mobilizacijo Solidarnostnega sklada, za zagoravljanje, da bodo regionalne katastrofe ostale upravičene in da bomo učinkovito priznavali specifično naravo naravnih katastrof na sredozemskem območju, kot so suša in požari.
<SPEAKER ID="180" NAME="Luís Queiró  " LANGUAGE="PT">
Dvig cen hrane v državah v razvoju je izredno pomembno vprašanje, pri katerem je potrebno hitro ukrepanje EU za preprečevanje škodljivih vplivov na najrevnejša prebivalstva. V tem poročilu Parlament zato predlaga financiranje hitrega odziva na posledice teh razmer v višini 420 milijonov EUR. Posebno je načrtovana mobilizacija instrumenta prilagodljivosti, zagotovljenega v Medinstitucionalnem sporazumu iz leta 2006. V zadnjem je EU zagotovila možnost mobilizacije instrumenta prilagodljivosti, da bi omogočila financiranje posebno prepoznanih izdatkov, ki jih ni mogoče financirati znotraj zgornjih meja, ki so na voljo pod enim ali več razdelki večletnega finančnega okvira.
<P>
Zadevne razmere v celoti izpolnjujejo institucionalne zahteve in so brez vsakršnega dvoma upravičene po solidarnostni politiki EU. Zaradi tega nosilci odločanja glede na resnost položaja niso postavljali nobenih vprašanj.
<P>
Čas pritiska na nas in hitro ukrepanje in obzivi bi lahko prinesli pozitivne razlike med nesrečo in človeško tragedijo z neprecenljivimi posledicami za prihodnji razvoj teh prebivalstev.
<SPEAKER ID="182" NAME="Derek Roland Clark  " AFFILIATION="IND/DEM">
v pisni obliki. - UKIP je glasoval za poročilo, ker bodo nacionalne vlade dobile povrnjenih 4,9 milijrd EUR neporabljenih proračunskih sredstev.
<SPEAKER ID="183" NAME="Pedro Guerreiro  " LANGUAGE="PT">
V sedanjem finančnem obdobju (2007 in 2008) je bil solidarnostni sklad mobiliziran devetkrat (Nemčija: 166,9 milijonov EUR; Združeno kraljestvo: 166,9 milijonov EUR; Grčija: 99 milijonov EUR; Francija: 17,1 milijonov EUR; Madžarska: 15 milijonov EUR; Slovenija: 8,2 milijona EUR in Ciper: 7,6 milijonov EUR), kar skupaj znese 477,3 milijonov EUR v primerjavi z zgornjo mejo 1milijarde EUR na leto.
<P>
Brez dvoma o očitni potrebi po tej podpori - in brez začetka postopkov za aktivacijo in zagotavljanje razpoložljivosti te podpore (kar je preveč zamudno) - pa imamo vprašanje izvora mobiliziranih sredstev, predvsem z vidika sedanjega osnutka o spremembi proračuna.
<P>
Z drugimi besedami, medtem ko ni dvoma o nujni potrebi po zagotavljanju podpore v primerih naravnih nesreč, pa je mogoče pod vprašaj postaviti izvor teh sredstev, še toliko bolj, če se ta "odtegujejo" iz kohezijske politike in ne na primer od proračunskih sredstev, dodeljenih progresivni militarizaciji EU. Verjamemo, da bi bilo treba varovati kohezijsko politiko.
<P>
Nazadnje pa bi morali, kot smo počeli ob drugih priložnostih, poudariti potrebo po spremembi Solidarnostnega sklada za pospešitev postopkov za njegovo mobilizacijo, hkrati pa zagotoviti, da bodo do njih ostale upravičene regionalne katastrofe in učinkovito priznavati specifično naravo naravnih katstrof na območju Sredozemlja, kot so suše in požari.
<SPEAKER ID="185" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Junijska lista meni, da je mogoče razoloviti dajatve, ki jih države članice plačujejo EU. Največji del denarja EU se potroši za nepotrebne ali socialno-ekonomsko škodljive dejavnosti, vključno s kmetijsko politiko, Kohezijskim skladom, ribiško politiko in subvencijami za različne vrste informacijskih kampanj. Poleg tega pa so tu tudi stroški potovanj Evropskega parlamenta med Strasbourgom in Brusljem in institucij, kot sta Evropski ekonomsko-socialni odbor in Odbor regij, ki ju bilo treba takoj razpustiti.
<P>
Kmetijska politika je posebno sporna. Denar gre od potrošnikov pogosto k zelo bogatim prejemnikom. Kmetje v revnih državah sveta so v neugodnem položaju zaradi konkurence s strani subvencioniranih kmetov EU.
<P>
Neprestano različne institucije EU opozarjajo države članice kako pomembno je, da znižajo javne izdatke. Hkrati pa ta Parlament neprestano zahteva povečane izdatke na ravni EU. Vse skupaj je nesmiselno. Države članice trošijo javni denar za šole, zdravstvo, raziskovanje, infrastrukturo in podporo ranljivih skupin v družbi, medtem ko gre večina izdatkov EU za noro kmetijsko politiko, nepravilno usmerjene Strukturne sklade in financiranje institucij EU, ki bi morale biti že davno zaprte.
<P>
Naše glasovanje proti predlogu proračuna bi morali razlagati kot zahtevo za dramatično zmanjšanje izdatkov v proračunu EU in razpolovitev dajatev, ki jih plačujejo države članice EU¸.
<SPEAKER ID="187" NAME="Kader Arif  " AFFILIATION="PSE">
v pisni obliki. - (FR) V proračunu Skupnosti za leto 2009 smo mi, Skupina socialdemokratov v Evropskem parlamentu, predlagali in dosegli sprejetje pripravljalnih ukrepov za razvoj socialnega turizma v Evropi.
<P>
Ta projekt je odgovor na ugotovitev, da je mnogim državljanom preprečeno potovanje zaradi gospodarskih razlogov in da je potrebno to neenakost popraviti z zagotavljanjem dostopa do počitnic vsem državljanom. Vendar pa je prav tako koristen v smislu ozemeljskega načrtovanja in lokalnega razvoja.
<P>
S kombiniranjem socialnega združevanja z lokalnim razvojem in z zagotavljanjem dostopa do pripadnikov javnosti, ki jim je težko iti na počitnice, socialni turizem zagotavlja večjo donosnost turističnega sektorja. Zato zagotavlja priložnosti za razvoj izvensezonskega turizma, predvsem v regijah, kjer je ta sektor zelo sezonski, in spodbuja oblikovanje trajnejših delovnih mest v gospodarskem sektorju. Tako socialni turizem in turizem Skupnosti ponazarja, da je med prostočasnim trgom in kreditno nespodobnim gospodarstvom zagotovo vmesni sektor in da gospodarska važnost ni nezdružljiva z zagotavljanjem dostopa do čim več ljudi. Sektor prav tako pomaga krepiti evropsko državljanstvo z izmenjavami med evropskimi državljani.
<P>
To je le dokaz tega kako pomemben je ta sektor, tako v smislu gospodarskih donosov kot tudi javnih virov.
<SPEAKER ID="188" NAME="Pedro Guerreiro  " LANGUAGE="PT">
Medtem ko gospodarske napovedi kažejo na recesijo v različnih državah članicah (nekatere med njimi so že v tehnični recesiji), Svet in Parlament sprejemata proračun EU za 2009, ki je nižji v smislu plačil kot pa je bil proračun za leto 2008.
<P>
Vendar pa, če primerjamo sedanji predlog proračuna za leto 2009 z zgornjo mejo, določeno za večletni finančni okvir 2007-2013 za to leto - ki smo rekli, da je bil takrat nezadosten za zagotavljanje "ekonomske in socialne kohezije" v povečani EU-27 - so razmere še slabše, ker temu proračunu primanjkuje 8 milijard EUR.
<P>
Proračun EU za 2009 je najnižji v smislu odstotkov (0,89 %) BND (bruto nacionalnega dohodka) Skupnosti, odkar je Portugalska vstopila v Evropsko gospodarsko skupnost.
<P>
Kljub temu, da izraža "zaskrbljenost" glede "morebitnih učinkov recesije na evropske državljane" in "izredno nizkih" stopenj plačil in izvajanja proračunskih sredstev v kohezijski politiki, Parlament proračun podpira. Jedro tega je poskus izboljšave njegove podobe med delavci in ljudmi v različnih državah brez postavljanja osnov pod vprašaj, v upanju, da bo šlo vse po načrtu na prihajajočih volitvah v Evropski parlament, ki bodo naslednjega junija.
<P>
Zato poročila nismo podprli.
<SPEAKER ID="189" NAME="Czesław Adam Siekierski  " AFFILIATION="PPE-DE">
v pisni obliki. - (PL) Proračun za leto 2009 ne izpolnjuje v celoti naših pričakovanj in le deloma obravnava nove izzive in sedanje skrbi. Odraža prej sprejete cilje in domneve in v tem pogledu izpolnjuje nujna merila. Glasoval sem za njegovo sprejetje. Vendar pa bi rad vašo pozornost usmeril na naslednja vprašanja:
<P>
1. Dobro je, da povečujemo financiranje za podporo kmetijskega razvoja v državah v razvoju, ki doživljajo pomanjkanje hrane. Vendar pa si moramo zapomniti, da v Evropski uniji skoraj 80 milijonom ljudi grozi revščina in 43 milijonov državljanov je v nevarnosti, da bodo žrtve nedohranjenosti.
<P>
2. Kljub SKP so prihodki kmečkih družin bistveno nižji od prihodkov družin, ki se preživljajo na druge načine.
<P>
3. V Evropi smo priča sistematičnemu propadanju in stečajem kmetij. Zaloge kmetijskih izdelkov se manjšajo, kar predstavlja grožnjo zanesljivi preskrbi s hrano. Medtem pa so tu tudi tisti, ki želijo zmanjšati potrošnjo na področju SKP.
<P>
4. Tako kohezijska politika kot tudi strukturna politika omenjata ozemeljsko, ekonomsko in socialno kohezijo pa tudi poravnane ravni razvoja in ustarjanja enakih priložnosti za razvoj, predvsem v revnejših regijah. V resnici pa se na območjih, kjer so pogoji kmetovanja težki in kjer zaradi stanja infrastrukture ostaja potrebnih še mnogo stvari, ljudje izseljujejo.
<SPEAKER ID="190" NAME="Andrzej Jan Szejna  " AFFILIATION="PSE">
v pisni obliki
<P>
- (PL) Podprl sem sprejetje poročila, ki sta ga pripravila Jutta Haug in Janusz Lewandowski o predlogu proračuna EU za leto 2009. Na koncu je pomembno, da so lahko poslanci EP dosegli kompromis s Svetom glede financiranja prednostnih nalog Parlamenta, kot sta boj proti vplivu gospodarske recesije in ukrepanje za spodbujanje gospodarske rasti, kohezije in zaposlovanja.
<P>
Parlament bo povečal finančna sredstva, namenjena za socialno politiko in politiko zaposlovanja, in sicer dejavnosti za spodbujanje konkurence in kohezije. Ti izdatki bodo pokrili Socialni sklad, ki bo dobil dodatnih 135 milijonov EUR, pa tudi Sklad za regionalni razvoj in Kohezijski sklad. V sedanjih težkih razmerah po vsej Evropski uniji so najpomembnejše pobude za spodbujanje razvoja in zaposlovanja in to se mora odražati v proračunu za leto 2009. Hvalevredno je, da naj bi se v proračunu dodatna sredstva namenila za nudenje pomoči MSP.
<P>
Države v razvoju bodo lahko računale na finančno pomoč za lajšanje vplivov nenadne rasti cen hrane in dodatna 1 milijarda EUR bo prav tako namenjena prizadevanjem za preprečevanje lakote v državah v razvoju. Prav tako pozdravljam dejstvo, da Parlament namerava omejiti svoje upravne izdatke in to vsoto omejiti pod 20 % celotnih izdatkov.
<SPEAKER ID="192" NAME="Alessandro Battilocchio  " AFFILIATION="PSE">
v pisni obliki. - (IT) Gospa predsednica, gospe in gospodje, glasoval sem za poročilo gospe Iacob-Ridzi o Evropskem akcijskem načrtu za poklicno mobilnost (2007-2010).
<P>
Če želimo vzpostaviti resnični evropski trg dela, moramo sprejeti ustrezne nacionalne zakonodaje in poenostaviti birokratske postopke, ki včasih dušijo mobilnost delavcev. Pri usklajevanju nacionalnih sistemov socialnega varstva in zagotavljanju prenosljivosti pravic iz dodatnega pokojninskega zavarovanja ima ključno vlogo Unija. Nadalje je pomembno izboljšati obveščenost državljanov, ne le z izboljšanjem portala EURES, pač pa tudi z evropskimi informacijskimi kampanjami.
<SPEAKER ID="193" NAME="Ilda Figueiredo  " AFFILIATION="GUE/NGL">
v pisni obliki. - (PT) Poročilo res vsebuje vrsto priporočil, ki jih podpiramo, so pa vsa ta priporočila podana v liberalističnem kontekstu. To velja za zavzemanje za vključitev načela mobilnosti delovne sile, zlasti v politike, ki zadevajo dokončno oblikovanje notranjega trga, ne glede na dejstvo, da te politike ne zagotavljajo ustrezne zaščite delavcev.
<P>
Ob teh sprejemljivih priporočilih poročilo tudi poudarja gospodarsko in socialno razsežnost lizbonske strategije, pri čemer ne upošteva, da omenjena strategija vsebuje najbolj radikalne neoliberalistične politike, kar jih najdemo v Evropski uniji, ki so že bile podlaga za predloge, kakršni so zloglasni predlog Bolkensteinove direktive, predlog tako imenovane prožne varnosti in predlog Sveta za direktivo o delovnem času.
<P>
Tako je poročilo le še en propagandni dokument, ki skuša prikriti nesocialne politike Evropske unije in posledice neoliberalizma, ob tem, ko je že javna skrivnost, da le-ta spet zajema veter v jadra. Zakaj smo se glasovanja vzdržali, je očitno, če samo primerjamo protislovja med točkama 15 in 16.
<SPEAKER ID="194" NAME="Bruno Gollnisch  " LANGUAGE="FR">
Videti je, da za poročevalko težave ne predstavlja toliko odprava pravnih in upravnih ovir poklicni mobilnosti evropskih delavcev po ozemlju EU kot, nasprotno, dejstvo, da poklicna mobilnost ni nekaj običajnega in celo obveznega. Kar nam predlaga, je množično mešanje prebivalstva, ki bo še pospešilo propad evropskih narodov. V igro skuša uvesti konkurenco prek plač, s socialnim dampingom in usklajevanjem plač navzdol. Z uvedbo evropske kartice socialne varnosti, katere področje uporabe je zelo ohlapno določeno, bi sprožili zgolj spodkopavanje in razgradnjo nacionalnih sistemov socialnega varstva.
<P>
Kar povprašajte tiste francoske delavce, ki so jim pred leti ponudili zaščito delovnih mest, če bi bili pripravljeni pustiti vse za seboj in oditi na delo v Romunijo za nekaj sto evrov na mesec, kaj si mislijo o vaši mobilnosti!
<P>
Razrešitev težav glede obdavčenja in dostopa do socialnih pravic obmejnih delavcev, ki so v svoji delovni dobi delali v več državah članicah, je dejansko odgovornost Evropske unije. Reševanje pa ne sme teči v smer socialne negotovosti.
<SPEAKER ID="195" NAME="Zita Pleštinská  " AFFILIATION="PPE-DE">
v pisni obliki. - (SK) Mobilnost delovne sile je ena od ključnih sestavin uveljavljanja ciljev lizbonske strategije, pa vendar jo ves čas zavirajo administrativne, pravne, davčne ali socialne ovire. Administrativne ovire izvirajo v glavnem iz razlik med nacionalnimi zakonodajami na področju trga dela, za katere so odgovorne pretežno države članice.
<P>
Naj na začetku izrazim svoje razočaranje nad tem, da nekatere od držav iz skupine EU-15 še vedno vzdržujejo omejitve dostopa delavcev iz novih držav članic na njihove trge dela, čeprav strahovi državljanov in vlad teh držav nimajo nikakršne potrditve v ekonomskih študijah ali statističnih podatkih.
<P>
Ljudje se obračajo name z različnimi težavami, na katere naletijo, ko skušajo uveljavljati svoje pravice do mobilnosti izven domače države. Soočajo se z nepriznavanjem strokovnih izkušenj, povezanih s poklicno mobilnostjo, in s težavami v zvezi s socialnim varstvom ter pokojninskim zavarovanjem, zlasti v malih in srednje velikih podjetjih. Med glavne ovire mobilnosti delavcev in njihovih družin spadajo tudi jezikovne pregrade, zato morajo države članice aktivno podpirati jezikovno izobraževanje, zlasti odraslih.
<P>
Trdno sem prepričana, da je mogoče z učinkovitimi medijskimi kampanjami ljudem posredovati ustrezne informacije o omrežju EURES, ki predstavlja enotno stičišče za mobilnost delavcev v Evropi, o omrežju TRESS in instrumentu SOLVIT, ki pomaga reševati težave na notranjem trgu in težave v zvezi z mobilnostjo delavcev.
<SPEAKER ID="196" NAME="Nicolae Vlad Popa  " AFFILIATION="PPE-DE">
v pisni obliki. - (RO) Glasoval sem za poročilo, saj spada poklicna mobilnost med temeljne pravice, ki jih Pogodba zagotavlja državljanom EU. Torej spadajo med glavne stebre evropskega socialnega modela in omogočajo uveljavitev ciljev lizbonske strategije.
<P>
Čestitam poročevalki, saj poleg opozoril na ovire prostemu dostopu do trga dela za delavce iz novih držav članic poročilo vsebuje tudi pomembne elemente za dopolnitev evropskega akcijskega načrta za poklicno mobilnost, ki ga je predstavila Evropska komisija, na primer podporo programom usklajevanja izobraževalnega sistema s trgom dela, medsebojno priznavanje poklicnih kvalifikacij in razširitev omrežja EURES.
<SPEAKER ID="197" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje,glasoval sem za poročilo gospe Iacob-Ridzi o evropskem akcijskem načrtu za poklicno mobilnost za obdobje 2007 do 2010. Pridružujem se mnenju, da poklicna mobilnost med državami članicami Unije prispeva k evropski integraciji: med primeri za to lahko navedemo olajšanje, v primerjavi s preteklostjo, začasnega bivanja in dela v drugi državi in vedno večje možnosti dostopa do ponudb dela v drugih državah. Zdaj se moramo lotiti izboljšav pravnih, upravnih, davčnih in socialnih okoliščin, z zmanjšanjem obsega birokracije na tem področju. Seveda pa moramo ne smemo pozabiti, da morajo vsi ukrepi Evropske unije upoštevati socialne in gospodarske razlike med državami članicami.
<SPEAKER ID="198" NAME="Andrzej Jan Szejna  " LANGUAGE="PL">
Na decembrskem zasedanju Evropskega parlamenta smo glasovali o evropskem akcijskem načrtu za usposobljenost in mobilnost, ki ga je predstavil Odbor za zaposlovanje in socialne zadeve.
<P>
Mobilnost delavcev je odvisna od uveljavljanja temeljnega načela prostega gibanja ljudi na notranjem trgu v skladu s Pogodbo o ustanovitvi Evropske skupnosti. Ob varnosti je to ena od štirih temeljnih svoboščin, zagotovljenih državljanom Evropske unije.
<P>
Zakonodaja Skupnosti bi morala ščititi delavce migrante pred izgubo pravic iz socialnega varstva, do katerih so upravičeni. Na tem področju smo dosegli že znaten napredek, še vedno pa nas čaka odprava upravnih in pravnih preprek mobilnosti, ki izvirajo iz posebnih pravnih ureditev, ki veljajo v posameznih državah članicah.
<P>
Dejansko lahko poklicna mobilnost služi kot orodje za krepitev gospodarske in socialne razsežnosti lizbonske strategije. Mobilnost je lahko pomemben korak pri spodbujanju novega zagona evropskega socialnega programa in v obvladovanju vrste izzivov, kakršni so demografske spremembe, globalizacija in tehnološki razvoj.
<P>
Podpiram evropski akcijski načrt za usposobljenost in mobilnost, vključno z zamislijo o vzpostavitvi informacijskega in svetovalnega portala, ki bo zagotavljal informacije o vseh vidikih mobilnosti, od prostih delovnih mest do zdravstvenega in socialnega zavarovanja, ter z medsebojnim priznavanjem poklicnih kvalifikacij in usposabljanj.
<SPEAKER ID="200" NAME="John Attard-Montalto  " AFFILIATION="PSE">
v pisni obliki. - Oblikovali smo že vrsto strategij za vseživljenjsko učenje, njihovo izvajanje pa je še daleč od uspešnega. Prizadevanja in vlaganja v to področje se razlikujejo od države do države. Žal so pozitivni trendi javnih vlaganj v izobraževanje uplahnili. Izobraževanje odraslih bi moralo biti deležno ustreznih proračunskih sredstev. To je potrebno, ker se danes odrasli očitno ne vključujejo dovolj v vseživljenjsko izobraževanje. Več truda bi morali posvetiti krepitvi usposobljenosti med odraslim prebivalstvom in zagotavljanju prožnosti ter varnosti na celotnem trgu dela.
<P>
Delodajalce bi morali spodbujati k organiziranju izobraževanja in usposabljanja zaposlenih. Zelo priporočljive so finančne spodbude, ki bi slabše usposobljenim delavcem omogočile vključevanje v programe učenja. Posebno pozornost moramo posvetiti dolgotrajno brezposelnim, zlasti tistim iz socialno ogroženih okolij, ljudem s posebnimi potrebami, mladim, ki izhajajo iz ustanov za prevzgojo, nekdanjim zapornikom in rehabilitiranim zasvojencem z mamili.
<SPEAKER ID="201" NAME="Charlotte Cederschiöld, Christofer Fjellner, Gunnar Hökmark in Anna Ibrisagic  " AFFILIATION="PPE-DE">
v pisni obliki. - (SV) Obrazložitev glasovanja o poročilu o izvajanju delovnega programa "Izobraževanje in usposabljanje 2010".
<P>
Danes smo glasovali za poročilo na pobudo gospe Novak (Skupina Evropske ljudske stranke (Krščanskih demokratov) in Evropskih demokratov, SL) o izvajanju delovnega programa "Izobraževanje in usposabljanje 2010". Poročilo vsebuje vrsto konstruktivnih priporočil, zlasti glede ukrepov za olajšanje mobilnosti študentov in delavcev med državami članicami.
<P>
Na drugi strani pa nismo prepričani, da so priporočila glede vpliva na učne programe v državah članicah združljiva z načelom subsidiarnosti. O tedenskem številu ur športne vzgoje in morebitni uvedbi medijske pismenosti v nacionalne učne programe pač najbolje lahko odločajo države članice same.
<SPEAKER ID="999" NAME="Avril Doyle  " AFFILIATION="PPE-DE">
v pisni obliki. - Sporočilo Komisije iz leta 2007 pod naslovom "Vseživljenjsko učenje za znanje, ustvarjalnost in inovacije" spada v niz poročil o napredku pri izvajanju delovnega programa za izobraževanje in usposabljanje 2010, ki jih Komisija objavlja na dve leti. V tem smislu poročilo podaja pregled dosežkov in pregled stanja na področju usklajevanja izobraževanja in usposabljanja v okviru ciljev lizbonske strategije, to je evropsko gospodarstvo razviti v najkonkurenčnejše na svetu in zagotoviti polno zaposlenost do leta 2010.
<P>
Poročilo nam omogoča dragocen vpogled v tekoče stanje različnih pobud na področju izobraževanja, uspešnih in neuspešnih, pa tudi dokumentira sredstva in ukrepe za nadaljnje izboljšave. Zastavlja jasne cilje in zanesljive statistične kazalnike ter merila uspešnosti.
<P>
V celoti podpiram prizadevanja za skupno dosego ciljev z lizbonsko strategijo in zagotavljam poročilu zasluženo podporo.
<SPEAKER ID="202" NAME="Ilda Figueiredo  " AFFILIATION="GUE/NGL">
v pisni obliki. - (PT) Poročilo vsebuje nekaj pomembnih in sprejemljivih priporočil v smislu pozivov k večji gospodarski in socialni podpori, dopolnilnim ukrepom in vključevanju migrantov in manjšin, opozoril na pomen športa v izobraževanju in usposabljanju, ter opozoril na potrebo po večji podpori predšolski vzgoji in podpori učiteljem ter šolarjem, zlasti v osnovnošolskem in srednješolskem izobraževanju. Ob tem pa poročilo podpira predloge Evropske komisije, vključno z lizbonsko strategijo, in vztraja pri uveljavljanju bolonjskega procesa ne glede na njegove praktične posledice.
<P>
Na podlagi sporočila Komisije pod naslovom "Vseživljenjsko učenje za znanje, ustvarjalnost in inovacije" poročilo ne le sprejema posredovano podobo napredka na področjih, kjer je napredek nezadosten, pač pa tudi predlaga ukrepe za spremembe stanja v skladu s cilji, ki niso vsi popolnoma ustrezni, saj sprejemajo in podpirajo uvedbo neoliberalizma tudi v izobraževanje. Torej pomeni politično izjavo, ki jo lahko smatramo tudi za okvirni načrt za naslednja leta. Zato ga načeloma zavračamo.
<P>
Ne moremo na primer soglašati s priporočili, naj posodobitev visokošolskega izobraževanja vključuje dopolnitev bolonjskega procesa in poveča delež financiranja iz zasebnega sektorja, zlasti v državah, kjer obenem dušijo javno visokošolsko, kar se dogaja na Portugalskem.
<SPEAKER ID="203" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Odbor za kulturo in izobraževanje Evropskega parlamenta skuša spet posegati na področje izobraževanja. Člani Junijske liste želimo še enkrat poudariti v tej zbornici, da so za politiko izobraževanja pristojne države članice.
<P>
Odbor za kulturo in izobraževanje v svojem poročilu spet enkrat sadi rožice. Poročilo ponovno odpira vprašanje športne vzgoje v šoli. V četrti točki osnutka poročila je zapisano stališče, naj bodo v učnem načrtu namenjene športu vsaj tri učne ure tedensko.
<P>
To je še en primer, kako so se politiki in uradniki EU v svoji vnemi po centralizaciji politične moči pripravljeni vmešavati v vsa področja in v vse podrobnosti. Subsidiarnost postavljajo na tron v velikih govorih, v praksi pa je nikoli ne spoštujejo.
<P>
Prepričani smo, da na tem področju Evropski parlament nima kaj početi, zato smo glasovali proti poročilu.
<SPEAKER ID="204" NAME="Zita Pleštinská  " AFFILIATION="PPE-DE">
v pisni obliki. - (SK) Izobraževanje in poklicno usposabljanje sta gibalni sili lizbonske strategije. Obsežne strategije in instrumente vseživljenjskega učenja, zlasti Evropski okvir kvalifikacij, Europass, Okvir ključnih kompetenc in priporočila glede mobilnosti ter zagotavljanje kakovosti visokošolskega izobraževanja bi morale bolj dosledno uveljavljati vse države članice. Vlade držav članic bi morale imeti zelo dinamično vlogo pri politikah, usmerjenih v izobraževanje. Čeprav evropski referenčni sistem kvalifikacij ne bo zaživel pred letom 2010, bi lahko pospešeno uveljavljanje Evropskega okvira kvalifikacij v vseh državah članicah omejilo sedanje težave državljanov EU.
<P>
Mobilnost študentov in delavcev je temeljni vidik poklicne mobilnosti. Več pozornosti bi veljalo posvetiti pobudam, kakršne so bolonjski proces in programi Comenius, Erasmus ter Leonardo da Vinci, ki omogočajo študij v tujini in poudarjajo pomen poklicne mobilnosti v prihodnosti.
<P>
Uspeh izobraževalnega sistema temelji predvsem na kakovosti učnih programov in učenja. Čim prej moramo v učne programe vključiti pouk evropskega državljanstva, programe, namenjene učenju tujih jezikov, varstvu potrošnikov, varstvu okolja in boju proti podnebnim spremembam. Države članice morajo nujno nameniti dovolj sredstev za zagotavljanje zadostne socialne varnosti učiteljev in zaposlovanje ter usposabljanje učiteljev, ki bodo posebej učili tuje jezike.
<P>
Če nam ne bo uspelo napraviti poklica učitelja bolj privlačnega, sem trdno prepričana, da nam bo primanjkovalo kakovostnih strokovnjakov za izobraževanje.
<SPEAKER ID="205" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, glasoval sem za poročilo gospe Novak o vseživljenjskem učenju za znanje, ustvarjalnost in inovacije, še zlasti pa o izvajanju delovnega programa za izobraževanje in usposabljanje 2010.
<P>
Strinjam se z argumentom, da delovanje na področju izobraževanja in usposabljanja zasluži sistematično podporo Evropske unije v obliki usmerjenih politik, zlasti na perečih področjih, kjer so po poročilu Evropske komisije iz leta 2007 potrebne izboljšave. Med taka področja spadajo vseživljenjsko učenje, javna sredstva in zasebna vlaganja v izobraževanje, osip, ki je previsok že pri srednješolskem izobraževanju, in povezave med izobraževanjem ter potrebami trga dela. Nadalje bi rad opozoril na to, da so izobraževanje in usposabljanje, raziskave, inovacije in prenos znanja za današnjo in jutrišnjo Evropo bistvenega pomena in da je v ta namen potrebno skupno delo na ravni Skupnosti in ravni držav članic.
<SPEAKER ID="206" NAME="Tomáš Zatloukal  " AFFILIATION="PPE-DE">
v pisni obliki. - (CS) Gospa predsednica, glasoval sem za poročilo o izobraževanju in usposabljanju 2010 gospe Novak. Soglašam, da je treba vzpodbujati učinkovitost in uspešnost izobraževalnih sistemov. Eden od uspešnih pristopov, s katerim lahko omogočimo vsem otrokom, tudi tistim iz socialno ogroženih okolij, priložnosti za vseživljenjsko učenje, je dvig kakovosti predšolske vzgoje. Nadaljnje, osnovnošolsko in srednješolsko izobraževanje mora spodbujati učence in dijake k ustvarjalnemu razmišljanju in razvoju osebnih talentov ter sposobnosti, ki jim bodo pomagali k zaposlitvi.
<P>
Na področjih posebnih usposabljanj moramo dvigniti kakovost in privlačnost ponudbe učnih vsebin ter povezati usposabljanje z gospodarstvom na tak način, da bo proces usposabljanja ustrezal potrebam trga dela ne le v EU, pač pa predvsem v okviru vsake regije. Glede področja visokošolskega izobraževanja soglašam, da je treba posodobiti ponudbo študijev, tako da bodo primerni za današnje in prihodnje socialno-gospodarske potrebe. Programi izobraževanja odraslih bi morali biti usmerjeni predvsem v podporo ljudem, katerih položaj na trgu dela je najbolj neugoden, in v spodbujanje delodajalcev k zagotavljanju možnosti vseživljenjskega učenja njihovim delavcem.
<SPEAKER ID="208" NAME="Ole Christensen, Dan Jørgensen, Poul Nyrup Rasmussen, Christel Schaldemose in Britta Thomsen  " AFFILIATION="PSE">
v pisni obliki. - (DA) Načeloma člani danske delegacije v Skupini socialdemokratov v Evropskem parlamentu soglašamo, da bi bilo treba za nekatere vrste igrač uvesti zahtevo po certifikatu, izdanem od tretje osebe, kot dokazilu skladnosti izdelka s pravili EU. Besedilo te spremembe pa v predlogu ni oblikovano tako, da bi doseglo omenjeni cilj, še več, sprejem spremembe bi spodkopal celotni kompromis. Radi bi izboljšali varnostne zahteve za igrače in prepričani smo, da bo to, gledano v celoti, mogoče najbolje doseči s sprejemom kompromisa, ki sta ga dosegla Evropski parlament in Svet.
<SPEAKER ID="209" NAME="Carlos Coelho  " AFFILIATION="PPE-DE">
v pisni obliki. - (PT) Direktiva o varnosti igrač je izredno pomemben korak k zagotovitvi varnosti naših otrok. Nujno je bilo razširiti področje veljavnosti in razjasniti zakonodajo o tako pomembni tematiki. Vidiki, kakršna sta zaostritev odgovornosti proizvajalcev in uvoznikov ter premišljena razširitev palete prepovedanih snovi, so dokaz doslednosti pri obravnavi tega vprašanja.
<P>
Moram čestitati poročevalki, ki je ob uspešnem oblikovanju pravil, ki naj zagotovijo varnost otrok, upoštevala tudi preživetje in stabilnost poslovanja malih ter srednje velikih podjetij v tej panogi.
<P>
Moramo pa razmisliti tudi o večjih odgovornostih držav članic, ki jim jih nalaga to zakonodajno besedilo. Da bo direktiva dosegla svoj cilj - namreč varnost otrok - morajo svoje obveznosti, ki se zdaj širijo na področju nadzora trga, izpolnjevati tudi države članice.
<P>
Ob upoštevanju razmer na Portugalskem in stalnih spodrsljajev odgovorne agencije (ki jo upravlja vlada) na področju nadzora nujno pozivam države članice, naj ustrezno izpolnjujejo svoje naloge. Napredku, ki ga na področje varnosti uvaja direktiva, mora ustrezati tudi učinkovito in odgovorno delovanje držav članic na področju nadzora.
<SPEAKER ID="210" NAME="Gérard Deprez  " AFFILIATION="ALDE">
v pisni obliki. - (FR) Igrače morajo biti še bolj varne kot drugi izdelki, saj so otroci zelo ranljivi potrošniki. Že zdaj pa imamo v Uniji tudi nevarne igrače. Zato smo lahko veseli kompromisa, ki sta ga dosegla Parlament in Svet glede besedila, ki zastavlja industriji igrač vrsto varnostnih zahtev, ki jih mora igrača izpolniti, da jo je dovoljeno dati na evropski trg.
<P>
Kot pri vseh kompromisih ima to besedilo svoja močna in šibka mesta.
<P>
Med močnimi mesti bi rad omenil predvsem zahtevo, da morajo proizvajalci jamčiti, da njihove igrače ne ogrožajo zdravja ali varnosti otroka, zaostritev mejnih vrednosti za strupene kovine, zaostritev zahtev za preprečitev nevarnosti zadušitve ali zadavljenja z majhnimi deli, ki jih je mogoče odstraniti, ter pojasnila opozoril na embalaži ali na samih igračah.
<P>
Te izboljšave utemeljujejo moj glas za končno besedilo.
<P>
Od šibkih mest pa bi poleg številnih odstopanj pri prepovedi rakotvornih, mutagenih in strupenih snovi rad omenil tudi opustitev zamisli o certificiranju pri neodvisnih tretjih osebah. Glasoval sem za to določbo, vendar ni bila sprejeta, kar obžalujem.
<SPEAKER ID="211" NAME="Avril Doyle  " AFFILIATION="PPE-DE">
v pisni obliki. - Predlog poslanke Thyssen o direktivi Evropskega parlamenta in Sveta o varnosti igrač predvideva zaostritev varnostnih ukrepov in omejitev uporabe nevarnih težkih kovin pri pripravi in izdelavi otroških igrač. Namen predloga je revidirati sedanjo Direktivo (88/378/EGS), vsebuje pa njeno popolno predelavo, s katero bi se direktiva uskladila z zahtevami iz Sklepa o skupnem okviru za trženje proizvodov.
<P>
Predlog predvideva razširitev področja veljavnosti Direktive tudi na "dvojno uporabo izdelkov", ki so tudi igrače, in s tem razširiti nabor izdelkov, ki jih zajema Direktiva. Konkretno obravnava vprašanja v zvezi z nevarnostmi zadušitve in ureditve uporabe kemikalij pri izdelavi, s čimer naj se odpravijo ali zmanjšajo nevarnosti za otroke. Ta predlog, vložen ob pravem času, polno podpiram.
<SPEAKER ID="212" NAME="Edite Estrela  " LANGUAGE="PT">
Glasovala sem za poročilo Marianne Thyssen o varnosti igrač, saj menim, da bo sprejeto kompromisno besedilo omogočilo okrepitev varnostnih zahtev za igrače v smislu zaostritve odgovornosti proizvajalcev in uvoznikov pri trženju izdelkov, pa tudi zaostrilo obveznosti držav članic na področju nadzora trga.
<P>
Obžalujem pa zavrnitev spremembe 142, ki je predvidevala ocenjevanje igrač z vidika skladnosti v neodvisnih laboratorijih pred dajanjem na trg.
<SPEAKER ID="213" NAME="Ilda Figueiredo  " AFFILIATION="GUE/NGL">
v pisni obliki. - (PT) Namen predloga direktive je uvesti ustreznejše zahteve za varnost igrač, v glavnem v zvezi z uporabo kemičnih snovi in električnimi lastnostmi. Nova zakonodaja tudi ureja fizikalne in mehanske lastnosti, s čimer želi zmanjšati nevarnost zadušitve. Nadalje predpisuje ukrepe držav članic za okrepitev tržnega nadzora ter nalaga nove obveznosti proizvajalcem.
<P>
Torej je namen predloga izboljšati sedanjo direktivo, ob upoštevanju novih varnostnih tveganj, ki jih prinaša razvoj in trženje novih vrst igrač, ki so lahko tudi izdelane iz novih materialov.
<P>
Razprava in glasovanje o tem predlogu direktive pa sta odprla številna vprašanja. Med glasovanjem nismo imeli na voljo zagotovil Evropske komisije, kar je povzročilo manjši incident.
<P>
Nadalje nekatere strokovnjake skrbi ohranitev zahtev v obliki, ki ne odpravlja v celoti uporabe rakotvornih, mutagenih ali za razmnoževanje nevarnih snovi (snovi RMSR), čeprav so resda uvedene nove omejitve.
<P>
Mnenja se razhajajo tudi glede mejnih vrednosti za kovine, zlasti za arzen, kadmij, krom, svinec, živo srebro in kositer, ki so zelo strupeni in se zato ne bi smeli uporabljati za dele igrač, ki jih lahko otrok doseže.
<P>
Zato je naša skupina glasovala proti predlogu.
<SPEAKER ID="214" NAME="Robert Goebbels  " AFFILIATION="PSE">
v pisni obliki. - (FR) Glasovanja o Direktivi o varnosti igrač sem se vzdržal v znak protesta proti nedemokratičnemu postopku, pri katerem se Evropskemu parlamentu vsiljujejo poročila, usklajena z neuradnim trialogom, s tem pa se ga ovira pri normalnem opravljanju dela.
<P>
Še več, predlagana direktiva dokazuje nesmiselnost načela previdnosti. Zakonodajalec za mirnejšo vest predpisuje eno pravilo za drugim, eno prepoved za drugo, otroci pa s svojim igranjem vsa ta pravila smešijo.
<SPEAKER ID="215" NAME="Małgorzata Handzlik  " LANGUAGE="PL">
Parlament je sprejel Direktivo o varnosti igrač. Gre za odlično direktivo, ki izboljšuje varnost igrač, ki prihajajo v roke naših otrok. Pomeni zelo pomemben korak v času, ko narašča število poročil o nesrečah z igračami, ko na primer otroci pogoltnejo dele površno sestavljenih igrač. Velja opozoriti, da velik del (okoli 80 %) igrač na evropskem trgu izvira iz Kitajske.
<P>
Direktivi je uspelo uskladiti interese potrošniških združenj in predstavnikov industrije igrač. Lahko sem samo vesela doseženega dogovora o zakonodaji na področju, ki je zame kot mater tako ključnega pomena. Direktiva bo koristila obema stranema. Potrošniki bodo lahko prepričani, da igrače, ki prihajajo na evropski trg in na koncu v roke njihovih otrok, izpolnjujejo stroge varnostne standarde, da ne vsebujejo strupenih snovi in so opremljene z jasnimi opozorili, ki jih kupci brez težav lahko preberejo.
<P>
Industrija igrač pogosto opozarja na to, da se z varnostjo naših otrok ne gre igrati, zato podpira predlagane spremembe. Te spremembe pa ne bi smele ogrožati položaja proizvajalcev igrač na evropskem trgu. Sprejeti dogovor zagotavlja tem podjetjem dve leti prehodnega obdobja za uskladitev z novimi določbami o kemičnih snoveh.
<SPEAKER ID="216" NAME="Eija-Riitta Korhola  " AFFILIATION="PPE-DE">
v pisni obliki. - (FI) Gospa predsednica, glasovala sem za direktivo o varnosti igrač, saj prinaša dragocene izboljšave. Na eni strani z novimi prepovedmi alergenih snovi, snovi RMSR, težkih kovin in delov, s katerimi bi se lahko otroci zadušili, učinkoviteje zagotavlja varnost igrač in s tem ščiti zdravje otrok.
<P>
Na drugi strani pa pomeni tudi uspešen in uravnotežen kompromis, ki upošteva, da znaten delež med 2000 proizvajalci igrač v EU že zdaj ravna skrbno in se zaveda svojih odgovornosti. Ne bi bilo prav, da bi ti proizvajalci trpeli zaradi neodgovornosti peščice uvoznikov.
<P>
Glede na letni čas pomeni Direktiva o varnosti igrač sporočilo, da je Unija pripravljena in sposobna učinkoviteje zaščititi potrošnike in njihove najdražje, otroke. Na mestu pa je tudi opozorilo, da še tako obsežna zakonodaja ne more odvezati staršev njihovih odgovornosti. Direktiva o varnosti igrač sama po sebi ne more jamčiti, da bo vsebina darilnega omota koristna za otroka.
<SPEAKER ID="217" NAME="Mairead McGuinness  " AFFILIATION="PPE-DE">
v pisni obliki. - Glasovala sem za poročilo gospe Thyssen, in to z veseljem, kljub temu, da so postopkovni zapleti skoraj ogrozili končno glasovanje.
<P>
Varnost igrač je ključnega pomena in EU mora utirati pot na področju varnosti.
<P>
Nujna je popolna prepoved rakotvornih, mutagenih in za razmnoževanje nevarnih snovi. Direktiva res vsebuje določbo o izvzetjih, o katerih se odloča od primera do primera, vendar bi pri tem morali dosledno upoštevati mnenja Evropskega znanstvenega odbora.
<P>
Prav tako je na mestu prepoved alergenih dišavnih snovi, zaradi katere bo iz igrač umaknjenih 55 takih snovi.
<P>
Enako velja za stroga pravila o težkih kovinah in predpisane mejne vrednosti za te kovine.
<P>
Starši se bodo ob nakupu igrač za božič lahko zanesli na varnost igrač. Revidirana direktiva o varnosti igrač bo precej izboljšala stanje in upajmo, da bo v veljavi že za letošnji božič.
<SPEAKER ID="218" NAME="Rareş-Lucian Niculescu  " LANGUAGE="RO">
Najboljši možni dokaz so znanstveni podatki. Romunski tisk je prav danes objavil ugotovitve pregleda, ki ga je opravil romunski urad za varstvo potrošnikov. Med nedavnim pregledom so inšpektorji odkrili, da 90 % pregledanih igrač ni skladnih s predpisi.
<P>
Nekatere igrače niso bile opremljene z navodili za uporabo ali podatkom, za katero starost otrok so priporočene. Inšpektorji so naleteli tudi na igrače-pištole in meče, ki so jih ocenili za nevarne. Spet druge igrače so vsebovale dele, ki jih je mogoče zlahka odstraniti.
<P>
Po ugotovitvah pregleda je Kitajska še vedno glavni dobavitelj nevarnih igrač, obenem pa je glavni dobavitelj na trgu Evropske unije. V prid naših otrok moramo glede tega odločno ukrepati.
<SPEAKER ID="219" NAME="Bart Staes  " AFFILIATION="Verts/ALE">
v pisni obliki. - (NL) Nova direktiva o varnosti igrač je sicer korak v pravo smer, vendar še vedno dopušča nekaj možnosti izigravanja. Zato poročila nisem podprl.
<P>
Na primer: uporaba nekaterih alergenih dišavnih snovi in nekaterih rakotvornih, mutagenih in za razmnoževanje nevarnih snovi je omejena, vendar prepoved ne bo uvedena takoj, pač pa postopoma. Nadalje ni obveznih standardov glede igrač, ki povzročajo hrup.
<P>
Pozitivno je, da bodo pred zakonom uvozniki igrač izenačeni s proizvajalci. Manj pozitivna pa je neodločna določba o nadzoru varnosti igrač v direktivi, saj odgovornost za varnostni vidik še naprej nosijo proizvajalci sami.
<P>
Direktiva sicer državam članicam nalaga naključno preizkušanje, vendar se bojim, da je ta določba premalo zavezujoča.
<P>
Nadzor varnosti poteka naključno, zaenkrat pa v resnici še nimamo nikakršne evropske nalepke kakovosti, ki bi omogočala staršem izbirati na podlagi informacij in zavračati igrače, ki so lahko nevarne za zdravje otroka. To težavo bi lahko odpravilo neodvisno certificiranje pri neodvisnih organizacijah. ZDA in Kitajska jemljeta varnost izdelkov izredno resno in v obeh omenjenih državah so pred kratkim izglasovali zakonodajo, po kateri bo preverjanje obvezno. Zakaj Evropa na tem področju zaostaja?
<SPEAKER ID="220" NAME="Catherine Stihler  " AFFILIATION="PSE">
v pisni obliki. - Obstoječa pravila o varnosti igrač že dolgo kličejo po posodobitvi. Pozdravljam današnje glasovanje. Varnost otrok mora biti naša osrednja skrb in upam, da se nam bo industrija igrač pri tem pridružila.
<SPEAKER ID="221" NAME="Bernadette Vergnaud  " AFFILIATION="PSE">
v pisni obliki. - (FR) Kompromis v poročilu gospe Thyssen se mi zdi preohlapen, kar zadeva varnostna pravila in vsebnost kemičnih snovi v igračah. Nadalje ni bila sprejeta sprememba, ki je predvidevala neodvisen nadzor skladnosti igrač, čeprav je očitno, da bi nam morala biti varnost otrok pomembnejša od interesov ene ali dveh velikih industrijskih skupin. Že od nekdaj se zavzemam za strožji nadzor vsega blaga, še toliko bolj pa za strožji nadzor izdelkov, namenjenih otrokom. Zato sem se v razočaranju nad končno vsebino besedila - ki še zdaleč ne ustreza našim izhodiščnim ambicijam, res pa vsebuje tudi nekaj izboljšav - glasovanja vzdržala.
<SPEAKER ID="998" NAME="Avril Doyle  " AFFILIATION="PPE-DE">
v pisni obliki. - Namen Evropskega sistema prenašanja kreditnih točk v poklicnem izobraževanju in usposabljanju je podpreti in spodbuditi transnacionalno mobilnost udeležencev v učnem procesu in delavcev ter olajšati dostop do vseživljenjskega učenja. V operativnem smislu se bodo prek ECVET izboljšali prenos, priznavanje in zbiranje dosežkov v učnem procesu. Evropski kvalifikacijski okvir (EQF) že zdaj omogoča "prevajanje" orodij za ocenjevanje različnih kvalifikacij, ki se uporabljajo po Evropi. ECVET pa pomeni dodatno orodje za prevajanje in prenašanje ob uporabi enotnega metodološkega okvira, za lažji prenos dosežkov v učnem procesu iz enega sistema v drugega. Pomen vlaganj v prihodnost našega evropskega gospodarstva znanja je neprecenljiv, ta transnacionalni postopek priznavanja izobraževalnih dosežkov pa nam pri tem pomaga. V celoti podpiram predlog vzpostavitve sistema kreditnih točk.
<SPEAKER ID="223" NAME="Nicolae Vlad Popa  " AFFILIATION="PPE-DE">
v pisni obliki. - (RO) Poklicno izobraževanje in usposabljanje je področje, ki je v zadnjih letih še posebej pridobilo na pomenu.
<P>
Vzpostavitev Evropskega sistema prenašanja kreditnih točk v poklicnem izobraževanju in usposabljanju bo pripomoglo k razvoju in širitvi evropskega sodelovanja na področju izobraževanja.
<P>
Prav tako bo izboljšalo mobilnost in prenosljivost kvalifikacij na nacionalni ravni med gospodarskimi panogami in na trgu dela.
<P>
Poklicno izobraževanje in usposabljanje spadata med ključne elemente evropskih prizadevanj na področjih obvladovanja družbenih sprememb, ki jih prinaša staranje družbe, krepitve položaja v globalnem gospodarstvu in reševanja gospodarske krize.
<P>
Zato menim, da morajo države članice ponovno ovrednotiti formalno in neformalno izobraževanje, zlasti glede na to, da bo v letih od 2009 do 2015 število učencev in študentov, ki bodo uspešno zaključili poklicno izobraževanje in usposabljanje, dramatično upadlo. Obenem pa bomo priča znatnemu porastu potreb po delovni sili z ustreznimi kvalifikacijami na trgu dela. Zato menim, da morajo evropske agencije zagotoviti aktivno podporo vzpostavljanju partnerstev med državami članicami in evropskimi podjetji na tem področju na osnovi soudeležbe pri pokrivanju stroškov.
<SPEAKER ID="224" NAME="Andrzej Jan Szejna  " LANGUAGE="PL">
Napredek na področju poklicnega usposabljanja je ključnega pomena za uresničevanje ciljev lizbonske strategije, to je gospodarske rasti, konkurenčnosti, zaposlovanja in socialne kohezije.
<P>
Predlagani Evropski sistem prenašanja kreditnih točk v poklicnem izobraževanju in usposabljanju (ECVET) je ena od številnih pobud na področju usposabljanja na evropski ravni. Zaradi razlik med nacionalnimi sistemi izobraževanja in usposabljanja se precej razlikujejo tudi doseženi rezultati v okviru učnega procesa. ECVET ponuja metodološki okvir za obravnavo pridobljenih znanj, spretnosti in usposobljenosti, ureja vprašanje prenosa in zbiranja kreditnih točk ter umešča te točke v okvir kvalifikacij. Sistem olajšuje čezmejno mobilnost delavcev in prispeva k večji preglednosti na področju v tujini pridobljenih poklicnih kvalifikacij.
<P>
ECVET bi bil lahko tudi dragocen pripomoček pri prilagajanju izobraževanja in usposabljanja potrebam trga dela, seveda ob pogoju, da bi upošteval konkretne okoliščine po državah in regijah. Sistem mora zadovoljevati potrebe svojih uporabnikov, to je delavcev in podjetij, tudi malih in srednje velikih podjetij in drugih malih delodajalcev po Evropi. Ta sistem olajšuje transnacionalno mobilnost, pa tudi dostop do vseživljenjskega učenja na področju poklicnega usposabljanja in izobraževanja. Udeležencem v procesu usposabljanja bi moral omogočiti izbiro poklicnih poti.
<P>
Menim, da bo vzpostavitev ECVET pomemben prispevek k oblikovanju evropskega trga dela, če se bodo le zmanjšala z njim povezana upravna bremena.
<SPEAKER ID="226" NAME="Peter Skinner" AFFILIATION="PSE">
v pisni obliki. - Soglašam s pristopom, ki ga predlaga poročevalec, saj odraža skrbi in želje številnih evropskih državljanov.
<P>
Usklajeno evropsko ukrepanje na tem področju nam jasno kaže, da lahko Evropa spreminja življenje svojih ljudi na bolje celo v tako težavnih razmerah, kakršne prinaša sedanja finančna kriza.
<P>
Poročevalec je dojel pomen praktičnih ukrepov, kar je prispevalo k uporabnosti in izvedljivosti njegovega predloga.
<SPEAKER ID="228" NAME="David Martin  " AFFILIATION="PSE">
v pisni obliki. - Glasoval sem za poročilo, ki poenostavlja računovodske postopke malim in srednje velikim podjetjem ter jim s tem lajša upravna bremena.
<SPEAKER ID="229" NAME="Nicolae Vlad Popa  " AFFILIATION="PPE-DE">
v pisni obliki. - (RO) Pobuda Komisije za poenostavitev in poenotenje prava družb EU, katere neposredni namen je zmanjšanje upravnih bremen za 25 % do leta 2012, vzpostavlja potrebne pogoje za okrepitev učinkovitosti evropskih podjetij in povečanje vabljivosti poslovnega okolja v Skupnosti, prek prihrankov v ocenjenem znesku 150 milijard EUR.
<P>
Pobuda za revizijo določb četrte in sedme direktive po pravu družb - v smislu odprave obveznosti razkritja računovodskih podatkov pri malih podjetjih, pa tudi pri srednje velikih in nadrejenih podjetjih s podružnicami, ki se ne štejejo za pomembne - vsebuje tudi prispevek poročevalke ter v prihodnosti jamči stabilnost in varnost pravnega okvira, primernega za sektor, ki prispeva pomembno število delovnih mest v EU.
<P>
Pozdravljam tudi poudarek, ki ga poročevalka namenja potrebi po preglednosti in zagotavljanju točnih podatkov vsem deležnikom, zlasti prek množične uvedbe sistemov za gospodarsko in finančno poročanje, ki temeljijo na informacijskih in komunikacijskih tehnologijah.
<SPEAKER ID="230" NAME="Andrzej Jan Szejna  " LANGUAGE="PL">
Poročilo gospe van den Burg o spremembi nekaterih zahtev glede razkritja za srednje velika podjetja in glede priprave konsolidiranih računovodskih izkazov je dober zakonodajni dokument.
<P>
Poročilo Odbora za pravne zadeve skuša malim evropskim podjetjem kratkoročno poenostaviti pogoje poslovanja. Najprej in predvsem jim skuša olajšati breme, ki ga predstavljata razkrivanje podatkov, povezanih z ustanovitvenimi stroški, ki se obravnavajo kot sredstva (to je stroškov, povezanih z ustanovitvijo podjetja), pa tudi obvezno sestavljanje konsolidiranih računovodskih izkazov v primerih, ko ima nadrejeno podjetje samo nepomembne podružnice.
<P>
Menim, da v okviru usklajevanja zakonodaje na področju prava družb razširitev izvzetij tudi na srednje velika podjetja ne pomeni grožnje preglednosti. Dejansko mislim, da drži prav nasprotno, saj jim ta ukrep lahko znatno olajša upravna in finančna bremena.
<SPEAKER ID="232" NAME="Jan Andersson, Göran Färm, Inger Segelström in Åsa Westlund  " AFFILIATION="PSE">
v pisni obliki. - (SV) Podpisani štirje švedski socialdemokrati v Evropskem parlamentu smo se nazadnje vendarle odločili glasovati za poročilo gospoda Morena Sáncheza. Pridružujemo se nekaterim od pomislekov z zvezi s smerjo, v katero se razvija FRONTEX. Menimo, da se agencija FRONTEX ne bi smela militarizirati, zato smo glasovali za spremembo 2. Prav tako FRONTEX ne sme voditi k naši gradnji višjih zidov proti zunanjemu svetu. Nasprotno, politika EU do migrantov in beguncev mora biti širokosrčna. Pozdravljamo pa razpravo o agenciji FRONTEX, ki jo je poročilo odprlo v Evropskem parlamentu. Dobro je, da je Evropski parlament zahteval od agencije FRONTEX, naj med svoje naloge vključi tudi boj proti trgovini z ljudmi, in da se pripravlja pregled skladnosti zakonodaje EU z mednarodno zakonodajo na tem področju, tako da bo lahko EU čimbolj učinkovito pomagala ljudem v stiski.
<SPEAKER ID="233" NAME="Bruno Gollnisch  " LANGUAGE="FR">
Agencija FRONTEX, ki je odgovorna za soupravljanje zunanjih meja Evropske unije in za boj proti nezakonitemu priseljevanju, se ima za svoj obstoj zahvaliti izključno opustitvi nadzora na notranjih mejah in težnjam bruseljske Evrope ter vlad držav članic k aktivni politiki priseljevanja. Ni samoumevno, da taka agencija Skupnosti zagotavlja resnično dodano vrednost v primerjavi s klasičnim medvladnim sodelovanjem, vsaj sodeč po stanju na sorodnem področju, namreč po razlikah med Europolom ter Interpolom glede učinkovitosti in koristnosti.
<P>
Še več, videti je, da se bodo naloge agencije širile, postajale vedno zahtevnejše in celo neobvladljive, vsaj dokler ne bo odpravljen osnovni izvor težav: na eni strani je Evropa socialni in finančni Eldorado za nezakonite priseljence, kljub nevarnostim na poti do nje in težavam, na katere naletijo med potjo, na drugi strani pa politiko sodelovanja, ki je sicer pomanjkljiva, še dodatno ogroža priseljevanje formalno izobraženih strokovnjakov, ki ga spodbuja sama EU. Zato je nujno zaustaviti sedanje množično priseljevanje in opustiti sedanje politike.
<P>
Na koncu bi rad še poudaril, da lokalna združenja za boj proti nezakonitemu priseljevanju v resnici obstajajo. Med taka združenja spada na primer ALCEC, ki ga vodi Emile Bomba v Kamerunu, in taka združenja zaslužijo našo pomoč ter podporo.
<SPEAKER ID="234" NAME="Pedro Guerreiro  " AFFILIATION="GUE/NGL">
v pisni obliki. - (PT) Evropski parlament ne bi mogel Mednarodnega dneva migrantov zaznamovati na manj primeren način kot s sprejemom poročila, ki se zavzema za okrepitev agencije FRONTEX in ki "pozdravlja sprejetje evropskega pakta o priseljevanju in azilu s strani Evropskega sveta ".
<P>
Tako kot agencija FRONTEX tudi "Direktiva o vračanju" spada med osrednje stebre politike EU na področju priseljevanja, ki priseljence kriminalizira, izkorišča in podcenjuje ter je usmerjena izključno na varnost.
<P>
Po sprejemu v Parlamentu je Svet za promet, telekomunikacije in energijo dne 9. decembra na skrivaj in brez velikega pompa sprejel omenjeno direktivo, ker je tudi portugalska vlada glasovala za sprejem.
<P>
Poslanci iz portugalske socialdemokratske stranke Portugalske lahko sicer skušajo opravičevati ravnanje svoje stranke in vlade. Resnica pa je, da je vlada v Svetu EU glasovala za to sramotno direktivo.
<P>
Zdaj se je nujno boriti proti prenosu direktive v nacionalni pravni red Portugalske. To pomeni, da moramo razgaliti njeno nečlovečnost in kršenje človekovih pravic ter mobilizirati vse borce za človeško dostojanstvo migrantov.
<P>
Portugalska komunistična stranka bo v tem boju tudi v prihodnje v prvih vrstah in se bo bojevala za zavrnitev sramotne vsebine direktive ter za ratifikacijo Mednarodne konvencije ZN o varstvu pravic vseh delavcev migrantov in njihovih družinskih članov.
<SPEAKER ID="235" NAME="Carl Lang in Fernand Le Rachinel  " AFFILIATION="NI">
v pisni obliki. - (FR) V uvodni navedbi B poročila piše, da je "nezakonito priseljevanje skupen evropski izziv". Dejansko to v celoti drži, saj se nezakoniti priseljenci v iskanju raja v Evropi iz meseca v mesec v tisočih izkrcavajo na obalah Italije, Grčije in Španije.
<P>
Na ta izziv, ki je, česar ne smemo pozabiti, predvsem posledica Schengenskega sporazuma - ki je odpravil nadzor na notranjih mejah med državami članicami - se je Unija odzvala z ustanovitvijo agencije za nadzor zunanjih evropskih meja: FRONTEX.
<P>
Še včeraj je bila zgolj kulisa brez pravih sredstev, osebja in pristojnosti, danes pa agencija FRONTEX lahko že zagotavlja podporo skupnim operacijam vračanja in sodeluje, čeprav v manjšem obsegu, v vsakodnevnem boju proti nezakonitemu priseljevanju.
<P>
Zavedati pa se moramo, da nima nobenega smisla zgolj mašiti razpoke, skozi katere lahko vdirajo nezakoniti priseljenci, dokler se ne bodo vse države članice EU v en glas odrekle Schengenskemu sporazumu in ponovno vzpostavile učinkovitega nadzora na vseh svojih mejah, na kopnem in na morju.
<SPEAKER ID="237" NAME="Adam Bielan  " LANGUAGE="PL">
Naši trgi so preplavljeni z vedno več ponarejenimi izdelki. Ti izdelki resno ogrožajo evropska podjetja, ki delujejo zakonito in upoštevajo varnostne standarde, zato ne morejo konkurirati cenejšim, ponarejenim izdelkom. Še huje pa je, da ponarejena živila, avtomobilski deli, kozmetika, igrače in še zlasti zdravila pomenijo tudi realno tveganje za zdravje in življenje potrošnikov.
<P>
Vrzeli v sedanji zakonodaji omogočajo ponarejenim izdelkom brez težav priti na naše trge. Tako na primer poljska zakonodaja ne vsebuje opredelitve, po kateri bi bilo mogoče ponarejen medicinski izdelek tudi označiti kot ponarejenega. Uporabljati ponarejena zdravila je vsekakor nekaj drugega kot uporabljati ponarejeno kozmetiko. Če ljudje problema ne poznajo in uporabljajo ponarejena zdravila, lahko to privede do tragičnih posledic.
<SPEAKER ID="238" NAME="Glyn Ford  " AFFILIATION="PSE">
v pisni obliki. - Podprl sem poročilo gospoda Suste. Ponarejanje nam lahko uniči delovna mesta in zdravje, lahko pa tudi zagotavlja finančno podporo mednarodnim zločinskim združbam in teroristom. Zato morajo Parlament, Svet in Komisija sprejeti vse potrebne ukrepe za boj proti ponarejanju.
<P>
Vendar multinacionalke v svojem naprezanju za čim večje dobičke ustvarjajo vzdušje, ki spodbuja ponarejanje izdelkov in usmerja javnost v sprejemanje takih praks. Navedel bom le en primer. Delitev trga DVD-jev po regijah/območjih sveta je privedla do ogromnih razlik v cenah, ki jih lahko potrošniki izkoriščajo z nezakonitimi predelavami svojih predvajalnikov DVD ali z nezakonitim nakupom piratskih DVD-jev, saj se globalni enotni trg za te izdelke ne more razviti zaradi tehnoloških muh. Lahko si predstavljate, da tudi druga podjetja na široko grabijo dobičke na podobne načine.
<SPEAKER ID="239" NAME="Bruno Gollnisch  " LANGUAGE="FR">
Ponarejanje izdelkov ne zadeva le spoštovanja pravic intelektualne lastnine. Kot poudarja tudi poročevalec, ta pojav tudi duši spodbude za inovacijo, odteguje evropski industriji na tisoče kvalificiranih in nekvalificiranih delovnih mest ter ustvarja temelje za sivo ekonomijo, ki jo nadzoruje organizirani kriminal. Te nezakonite prakse lahko ogrožajo zdravje in varnost potrošnikov in povzročajo hudo škodo na okolju.
<P>
Problemi v zvezi s kakovostjo in nevarnostmi uvoženih izdelkov, katerih ponarejanje samo še povečuje tveganje zavajanja potrošnikov, so širši. Države izvora takih izdelkov so dobro znane, med njimi je na prvem mestu Kitajska. Unija občasno celo odpre svoj trg izdelkom, ki ne ustrezajo standardom, kakršne uveljavlja pri svojih proizvajalcih, na primer za klorirane piščance, katerih vzreja je cenejša kot vzreja piščancev pod veterinarskim nadzorom.
<P>
V paleti ukrepov, ki jih predlaga poročevalec (dvostranski ali večstranski sporazumi, sodelovanje z državami izvora, sodelovanje med pristojnimi evropskimi službami in podobno), manjkata vsaj dva: trgovinske sankcije proti državam, ki take prakse dopuščajo, in uvedba splošnega nacionalnega in evropskega preferenčnega sistema.
<SPEAKER ID="240" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Junijska lista podpira prosti notranji trg in pozdravlja konstruktivne predloge za obvladovanje pojavov, ki izkrivljajo trg, vključno s ponarejanjem blagovnih znamk.
<P>
Vendar tako poročilo odbora kot alternativni predlog resolucije priporočata evropsko zakonodajo precej širšega dometa, kot je potreben za obvladovanje problemov v zvezi s ponarejanjem blagovnih znamk.
<P>
Junijska lista nasprotuje predvsem predlogoma za usklajevanje dejavnosti sodnih in policijskih organov ter za uskladitev kazenskih zakonodaj držav članic.
<P>
Iz teh razlogov menimo, da je treba glasovati proti poročilu kot celoti.
<SPEAKER ID="241" NAME="Vasco Graça Moura  " LANGUAGE="PT">
Vedno večji pomen pravic intelektualne lastnine odraža neizpodbitno paradigmo: sodobno gospodarstvo ceni in ščiti znanje, na katerem temelji. Industrijska podjetja v vseh panogah so zelo odvisna od izključnih pravic do uporabe posebnih strokovnih in tehničnih znanj. Ponarejanje običajno obsojamo zaradi očitne škode, ki jo povzroča zakoniti industriji na področjih delovnih mest, raziskav in razvoja. Ti vidiki so še zlasti pomembni v moji domovini.
<P>
Na podlagi tega lahko ugotovimo, da vprašanja v zvezi s ponarejanjem danes presegajo ožji okvir gospodarske škode. Škoda, ki jo povzroča ponarejanje, danes sega tudi na druga področja: nekoč so ponarejali oblačila, danes pa imamo opravka s ponarejenimi zdravili in živili, ki lahko škodujejo uporabniku. Nepoučeni potrošnik pa se ne zaveda tveganj pri teh izdelkih.
<P>
Zato je potreben boj proti ponarejanju. Zato potrebujemo ostrejše kazni, sodelovanje in usklajevanje med pristojnimi organi ter uskladitev pravnih načel med pravnimi sistemi.
<P>
Poleg vzpostavitve učinkovitih mehanizmov reševanja možnih sporov in pravd potrebujemo danes nekaj takega kot "trgovinski sporazum za boj proti ponarejanju". To bi bil večstranski mednarodni sporazum, o katerem trenutno teče razprava, ki bi vnesel pravne novosti, potrebne za učinkovite ukrepe spremljanja in kaznovanja.
<SPEAKER ID="242" NAME="Pedro Guerreiro  " AFFILIATION="GUE/NGL">
v pisni obliki. - (PT) Resolucija, sprejeta v Evropskem parlamentu, vsebuje stališča in predloge, ki jih podpiramo, z nekaterimi njenimi točkami pa se ne strinjamo.
<P>
Ni dvoma, da boj proti ponarejanju spada med naše prednostne naloge. Čeprav je v resoluciji zapisano, da pravice intelektualne lastnine, "skupaj z geografskimi oznakami in označbami porekla, niso vedno učinkovito zaščitene s strani trgovinskih partnerjev Evropske unije", je treba opozoriti, da tudi EU sama ne služi vedno za zgled. Svet trenutno zadržuje predlog za uredbo o oznaki "izdelano v" in še ni sprejel nikakršnega ukrepa za uveljavitev zavezujočih pravil za označevanje izvora za izdelke, uvožene iz tretjih držav.
<P>
Kar se nas tiče, se bomo tudi v prihodnje zavzemali za sprejem ukrepov Skupnosti, ki bodo spodbujali države k sprejemanju in izvajanju ukrepov za boj proti ponarejanju blagovnih znamk in tihotapljenju, pa tudi posebnih carinskih preverjanj za odkrivanje izdelkov, ki jih spremljajo lažne deklaracije izvora ali ki kršijo pravila zaščite blagovnih znamk.
<P>
Vsaka država bi morala uveljaviti ukrepe za zaščito pred agresivnim izvozom s sistematičnim preverjanjem in nadzorom uvoženih izdelkov in z izrabo možnosti zaščitnih določb, kadar koli so te potrebne.
<SPEAKER ID="243" NAME="David Martin  " AFFILIATION="PSE">
v pisni obliki. - Glasoval sem za poročilo, ki ima pomembno vlogo v boju proti ponarejanju, ki po obsegu pomeni 7-10 % vse svetovne trgovine oziroma okoli 500 milijard evrov. Namen poročila je predstaviti konkreten in konsistenten predlog za boj EU proti ponarejanju in tako držo podpiram. Ob spoštovanju temeljnih pravic, kakršni sta varstvo zasebnosti in podatkov, poročilo vzpostavlja okvir za skupna prizadevanja za preprečitev ponarejanja, s tem pa za zaščito več tisoč delovnih mest.
<SPEAKER ID="997" NAME="Avril Doyle  " AFFILIATION="PPE-DE">
v pisni obliki. - Poslanec Ortega predlaga način ravnanja s pravnimi instrumenti, imenovanimi javne listine. Javne listine najdemo predvsem v državah članicah, ki izhajajo iz tradicije civilnega prava, kjer je zakonodaja primarni vir v pravu, v nasprotju s tradicijo običajnega prava (npr. na Irskem in v Združenem kraljestvu), ki temelji na običajnih pravicah in privilegijih. Pri tradiciji civilnega prava javno listino izda pristojni javni uslužbenec ali pristojni organ, ki ne jamči le za samo listino, pač pa tudi za njeno vsebino. Vsebina se lahko nanaša na finančne transakcije, pa tudi na javne registre in uradne dokumente te vrste.
<P>
Namen predloga resolucije Parlamenta je spodbuditi intenzivnejše zakonodajno posredovanje v državah članicah, ki imajo take listine, v smislu medsebojnega priznavanja in uporabe na določenih področjih. Predlog krepi dosedanjo zakonodajo in lahko koristi državam, ki izhajajo iz take pravne tradicije.
<SPEAKER ID="245" NAME="Carl Lang in Fernand Le Rachinel  " AFFILIATION="NI">
v pisni obliki. - (FR) Poročilo o čezmejni uporabi in priznavanju javnih listin na več načinov vnaša nevarnost zmede .
<P>
Predvsem bi moral navajati, da pojma javne listine sistemi običajnega prava ne poznajo. V Angliji in Walesu opravljajo naloge notarjev pravniki. Delujejo tudi pisarji notarji. Slednji ne morejo izdajati javnih listin, pooblaščeni so samo za overjanje podpisov.
<P>
V svojih prizadevanjih za poenotenje pravnih poklicev se Komisija prav malo meni za temeljne razlike med pravnimi sistemi držav članic.
<P>
Žal ta politična volja ne prispeva k pravni gotovosti.
<P>
Evropa mora ščititi identiteto svojih ljudstev in posebne vrednote ter tradicije vsake od svojih držav članic. Največja napaka, ki jo lahko zagreši, je razvoj v smer, ki škoduje njenim ljudstvom.
<SPEAKER ID="247" NAME="David Casa  " AFFILIATION="PPE-DE">
v pisni obliki. - (MT) To poročilo je izjemno pomembno in ga moramo obravnavati kot podlago za vrsto naših odločitev v prihodnosti. Uporaba IKT na področju pravosodja lahko znatno olajša administrativno in pravosodno delo. V Evropi, ki koraka po poti združevanja in poenotenja, gospodarskega in družbenega, potrebujemo tudi orodja za ravnanje v skladu s sodobnim časom. Zamisel e-pravosodja ima prav tak namen.
<P>
Ne smemo pa pozabiti, da so imeli svoje prednosti tudi dosedanji tradicionalni sistemi, zato sem prepričan, da lahko s primernim uravnoteženjem najdemo način za bolj usklajeno skupno delovanje v korist vseh. To velja še zlasti za pravosodni sistem, saj mu bo uporaba možnosti e-pravosodja omogočila, da se bo povsem posvetil svojim osnovnim nalogam in se rešil dodatnih administrativnih bremen.
<SPEAKER ID="248" NAME="Carlos Coelho  " AFFILIATION="PPE-DE">
v pisni obliki. - (PT) Evropsko območje pravice smo razvili (z medsebojnim priznavanjem pravnih sodb in oblikovanjem kulture pravnega sodelovanja med pristojnimi organi) kot spremljajoči okvir prostega gibanja državljanov po Evropi.
<P>
Po ocenah je v Evropi okoli 10 milijonov ljudi udeleženih v čezmejnih pravdah in tako izpostavljenih spremljajočim težavam, med katere spadajo jezik, razdalje, nepoznavanje pravnih sistemov in podobno.
<P>
Uporaba informacijske in komunikacijske tehnologije pri administrativnih opravilih v pravosodju izboljšuje delovanje pravosodja (dostopnost in učinkovitost), prispeva k racionalizaciji postopkov in znižanju stroškov.
<P>
Temeljni namen strategije, predlagane v obliki e-pravosodja, je izboljšati učinkovitost pravosodja po vsej Evropi v prid državljanom. Domet e-pravosodja pa bi bil lahko precej širši, zato je treba meje tega ukrepa jasno opredeliti, da ne bosta vprašljiva učinkovitost in verodostojnost ukrepov na ravni EU.
<P>
Vse spremembe morajo biti postopne in v skladu z razvojem Evropskega območja pravice ter razvojem tehnologije.
<P>
Podpiram zahtevo Komisiji, naj pripravi akcijski načrt za e-pravosodje na evropski ravni in naj vzpostavi evropski portal e-pravosodja.
<SPEAKER ID="996" NAME="Avril Doyle  " AFFILIATION="PPE-DE">
v pisni obliki. - Svet za pravosodje in notranje zadeve (PNZ) je na svojem srečanju leta 2007 sprejel sklepe o rabi e-pravosodja - v zvezi s čezmejno uporabo informacijske in računalniške tehnologije v pravosodju - in soglašal, da je treba nadaljevati z delom za vzpostavitev centraliziranega sistema na celotnem evropskem območju svobode, varnosti in pravice. Uporaba interneta je že povsem zrela in jasnejši postajajo učinki informacijske družbe, zato so jasne tudi prednosti uvedbe širše tehnološke podpore v pravosodje za vse udeležence. Pomembno pa je upoštevati, da raven tehnološke razvitosti po Uniji ni enotna in da je treba možnost prostovoljnega sodelovanja ohraniti do časa, ko se bo raven razvitosti bolj izravnala in ko bodo tehnične zmogljivosti večje.
<P>
Predlog poslanke Wallis se nanaša na vzpostavitev centraliziranega sistema e-pravosodja in opredeljuje akcijski okvir za vzpostavitev evropskega portala e-pravosodja, v katerem bodo zadeve civilne, kazenske in poslovne zakonodaje povsem preurejene, ki bo na primer vseboval kazenske evidence, zemljiško-knjižne dokumente in evidence nesolventnosti in omogočal državam članicam dostop do njih.
<SPEAKER ID="250" NAME="Alessandro Battilocchio  " AFFILIATION="PSE">
v pisni obliki. - (IT) Hvala, gospa predsednica! Glasoval sem za poročilo gospoda Deve o razvojnih možnostih za vzpostavitev miru in izgradnjo države v pokonfliktnih razmerah, ki opozarja na odgovornost mednarodne skupnosti do držav ali lokalnih skupnostih, vpletenih v konflikte. Veseli me, da so predlogi sprememb, ki jih je vložila Skupina socialdemokratov v Evropskem parlamentu, prispevali k znatnemu izboljšanju predloga, kar zadeva potrebo po okrepitvi usklajevanja med dejavnostmi vzpostavljanja miru, človekoljubne pomoči in razvoja v državah po konfliktih. Rad bi opozoril na razmere za otroke na območjih konfliktov, zlasti za tiste, ki so izgubili enega ali oba starša. Nadalje so v konfliktih bolnišnice in šole zelo pogosto tarče vojaških napadov. V sodelovanju z organizacijo UNICEF, ki je že tako ali tako prisotna v številnih ogroženih območjih po svetu, moramo poskrbeti, da bodo lahko otroci premagali pokonfliktne travme, da jim bomo omogočili uspešnejše izobraževanje in boljšo prihodnost.
<SPEAKER ID="251" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Člani Junijske liste smo prepričani, da vzpostavljanje miru in izgradnja države v državah v razvoju niso naloga EU. Odgovornost za te naloge nosijo Združeni narodi.
<P>
Zelo kritični smo do vseh delov poročila, ki vsebujejo priporočila za nadaljnji razvoj vojaških zmogljivosti EU, zato smo glasovali proti poročilu.
<SPEAKER ID="252" NAME="Pedro Guerreiro  " AFFILIATION="GUE/NGL">
v pisni obliki. - (PT) Glede na to, da je nemogoče komentirati (namerno) sestavljanko najrazličnejših elementov, ki jo najdemo v poročilu, naj se osredotočimo na komentar tega, kar je po našem mnenju njegov glavni namen: zmanjšati pomen vmešavanja glavnih sil EU v tretjih državah pod krinko gesla "odgovornosti za zaščito".
<P>
Ob poudarjanju suverenosti držav je v poročilu zapisano, da "v primerih, ko vlade niso zmožne ali pripravljene zagotoviti take zaščite, odgovornost za ukrepanje postane skupna odgovornost širše mednarodne skupnosti". V nadaljevanju je zapisano, da morajo biti taki ukrepi "preventivni, pa tudi reaktivni, uporaba prisilne vojaške moči pa je lahko le skrajnje zadnje sredstvo". Jezik je vsekakor usklajen s sporočilom.
<P>
Glede le-tega ne more biti nikakršnega dvoma, saj poročilo "zahteva", naj "mednarodna odgovornost za zaščito prevlada nad načelom nevmešavanja" in izraža mnenje, da "vzpostavljanje miru in izgradnja države potekata v dveh fazah: prva je faza stabilizacije, v kateri je poudarek na varnosti, javnem redu in miru ter zagotavljanju osnovnih storitev, druga faza pa zajema izgradnjo države, kjer je poudarek na upravljanju in institucijah, ki bodo zanj pristojne".
<P>
Poročilo je tako priročnik za vmešavanje in kolonializem.
<SPEAKER ID="253" NAME="Eija-Riitta Korhola  " AFFILIATION="PPE-DE">
v pisni obliki. - (FI) Glasovala sem za poročilo gospoda Deve o razvojnih možnostih za vzpostavitev miru in izgradnjo države v pokonfliktnih razmerah, ker na celovit način odpira vprašanja, ki so ključnega pomena za uspešno obnovo. Tematika je pomembna, saj polovica vseh držav, ki so se rešile iz konflikta, v naslednjih petih letih spet zaide v konflikt. Ob državi sami, ki je v ranljivem stanju, je pomemben igralec pri izgradnji države tudi mednarodna skupnost. Prepričana sem, da je treba v prihodnje dati še večji poudarek kot doslej posvetovanjem in podpori lokalnim ženskim organizacijam in mednarodnim mirovnim omrežjem in vztrajati na pravici in možnostih žrtev spolnega nasilja glede uveljavljanja sodne zaščite. Ne smemo pozabiti, da mir ni le odsotnost vojne. Ključnega pomena za uspešno politiko obnove je odprava osnovnih vzrokov nestabilnosti s takimi socialno-gospodarskimi, političnimi in kulturnimi ukrepi, ki bodo vzpodbujali gospodarski razvoj in vzpostavljali institucionalne in upravne zmogljivosti.
<SPEAKER ID="254" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, glasoval sem za poročilu gospoda Deve o razvojnih možnostih za vzpostavitev miru in izgradnjo države v pokonfliktnih razmerah. Začrtal je odlično pot za idealen prehod iz pokonfliktnih razmer nazaj k normalnemu družbenemu in gospodarskemu življenju.
<P>
Prepričan sem, da bi morali njegove predloge upoštevati pri reševanju vse preštevilnih nasilnih notranjih konfliktov, zlasti kar zadeva vlogo evropske in mednarodne skupnosti. Soglašam z gospodom Devo, da je pot reševanja konflikta mnogo lažje začrtati kot opraviti v praksi. To pa ne spreminja dejstva, da mora Evropska unija svoje delovanje osredotočiti na resno podporo državam v težavah, brez vsakega hinavstva in koristoljubnih namenov.
