<CHAPTER ID="003">
Predstavitev programa dejavnosti španskega predsedstva (razprava) 
<SPEAKER ID="007" NAME="Predsednik">
Naslednja točka je izjava Sveta o predstavitvi programa španskega predsedovanja.
<SPEAKER ID="008" NAME="José Luis Rodríguez Zapatero" LANGUAGE="ES">
Gospod predsednik, gospod Barroso, gospe in gospodje, dovolite mi, da prve besede namenim državi, ki jo je doletela bolečina in tragedija: Haitiju.
<P>
Vem, da vsi delimo skrb, solidarnost in zavezanost z vsemi institucijami Evropske unije, vključno s predsedstvom po rotacijskem sistemu, Komisijo, Svetom in Parlamentom, glede države, ki trpi, glede ljudi, ki jih je po dolgi zgodovini revščine in konfliktov, prizadela smrt, uničenje in nasilje.
<P>
Malo je priložnosti, ko lahko kot Evropejci pokažemo, kaj lahko storimo na način, kot bomo to storili v odgovoru na tragedijo na Haitiju. Dokazali bomo svojo zavezanost do vsega, kar se dogaja v svetu in državam, ki najbolj trpijo.
<P>
Že od samega začetka dalje, ko smo prejeli predsedovanje po rotacijskem sistemu, smo se v sodelovanju s Komisijo in visoko predstavnico skušali odzvati na tragedijo na Haitiju. Prejšnji ponedeljek se je sestal Svet ministrov za razvoj, prihodnji ponedeljek pa se bo sestal Svet na temo evropskih zadev, da bi pripravil načrt hitrega odziva z vidika pomoči in humanitarnega sodelovanja na vseh področjih za prihodnost Haitija. Popolnoma sem prepričan, da gre pri odzivu mednarodne skupnosti za močen, skupni odziv in da bo Evropska unija izpolnila vsa pričakovanja. Edini protagonisti pri odzivu na tragedijo na Haitiju morajo biti ljudje, ki tam trpijo in upam, zaupam, da bomo storili vse, kar je v naših močeh za zagon popolne obnove. To zahteva evropska družba, pa tudi naša globoko ukoreninjena prepričanja.
<P>
Gospod predsednik, v čast mi je, da vam lahko predstavim glavne prednostne naloge španskega predsedovanja po rotacijskem sistemu v naslednjih šestih mesecih. To je izjemna čast. Gre za izjemno čast, saj govorim v imenu države, ki bo v naslednjih šestih mesecih praznovala 25 obletnico pridružitve takratnim Evropskim skupnostim.
<P>
Govorim v imenu evropske in Evropi naklonjene države, države, ki je v zadnjih 25 letih doživela veliko preobrazbo z vidika napredka in blaginje, v veliki meri zaradi tega, ker je bila del Evropske unije. Evropa je predstavljala sanje generacijam, številnim generacijam Špancem. Šlo je za sanje o demokraciji, odpiranju v svet, napredku, blaginji, socialni državi, svobodi. To smo videli v Evropi, to nam je prinesla Evropa in to smo mi dali Evropi.
<P>
Petindvajset let pozneje smo predani Evropi in zavezani Uniji, najmočnejši način izkazovanja predanosti in zavezanosti Evropi pa je, da prevzemamo odgovornost za sprejemanje odločitev, sprejemanje pobud in pripravljaje predlogov. Prav to želimo storiti v naslednjih šestih mesecih.
<P>
To bo šest mesecev sprememb, saj prevzemamo predsedovanje po rotacijskem sistemu v času gospodarskih sprememb, ki so posledica najresnejše finančne krize v zadnjih osemdesetih letih. Zaradi Lizbonske pogodbe, ki spreminja način vodenja Evropske unije, je čas za politične spremembe. Ker pojav globalizacije postaja vse močnejši in se pojavljajo nove države v gospodarskem vzponu, je čas je za spremembe na področju odnosov s tujino. Prav tako je čas za spremembo odnosov, ki jih mora Evropa imeti z evropskimi državljani, da bi bilo mogoče uresničiti vse, kar je določeno v Lizbonski pogodbi. Zato bo to čas sprememb, predvsem zaradi dveh okoliščin: prvič, resne gospodarske krize, s katero se soočamo in drugič, Lizbonske pogodbe in novih institucionalnih odnosov, ki jih prinaša.
<P>
V zvezi z gospodarsko krizo želim povedati naslednje. Zavedamo se, da gre za veliko resnejšo krizo, kot smo jih doživeli v zadnjih osemdesetih letih in vemo, da ni še nikoli prišlo do tako velikega upada globalne proizvodnje in mednarodne trgovine kot takrat. Zavedamo se resnih posledic, ki jih je povzročila v svetu in Evropski uniji. Število brezposelnih se je povečalo za osem milijonov in mnogi brezposelni prihajajo ravno iz moje države. To je imelo vpliv na javne finance, s tem pa tudi na možnosti finančne stabilnosti, ki nas je silila in nas še vedno sili k temu, da izvedemo nujne skupne ukrepe. Prav tako si moramo zaradi tega prizadevati za spremembe v evropskem gospodarstvu in njegovih proizvodnih zmogljivostih ter za izboljšanje konkurenčnosti v celotni Uniji.
<P>
Dokler okrevanje ne postane stvarnost, moramo še naprej zagotavljati fiskalno pomoč. Zavezati se moramo k ohranjanju Pakta stabilnosti in izpolnjevanju navedb Komisije za 2013. Prav tako moramo vzpostaviti gospodarsko strategijo za 2020, ki jo pripravlja Komisija in ki mora biti po mnenju španskega predsedstva po rotacijskem sistemu ključna zadeva v naslednjih šestih mesecih.
<P>
Poznamo prednosti in slabosti Evropske unije. Vemo, da vse od sredine devetdesetih let prejšnjega stoletja izgubljamo sposobnost za gospodarsko rast, naš potencial za gospodarsko rast. Vemo, da vse od sredine devetdesetih let prejšnjega stoletja beležimo upad proizvodnje v primerjavi z velikimi gospodarstvi, s katerimi tekmujemo. Prav tako vemo, da imamo težave na nekaterih posebnih področjih, ki bodo odločali o prihodnosti naše rasti, konkurenčnosti in inovativnosti v globaliziranem svetu.
<P>
Vendar pa imamo tudi prednosti in ne smemo pozabiti nanje. Naše prednosti so jasne: predstavljamo skoraj tretjino globalnega BDP. Nedvomno smo vodilna izvozna sila in drugi najpomembnejši, za Združenimi državami Amerike, na področju raziskav, razvoja in inovacij. Predstavljamo skoraj 60 % globalne razvojne pomoči, kar je velika prednost za Evropsko unijo.
<P>
Kaj Španija vidi kot temeljne prednostne naloge za obnovitev evropske gospodarske moči, za vzpostavljanje trajnostnega gospodarstva s konkurenčnega, okoljskega in socialnega vidika? Omenil bom štiri glavne teme, ki jih želim izpostaviti in ki morajo biti vključene v strategijo 2020. V zvezi z gospodarstvom bi vse te teme povzel s stavkom, da mora Evropska unija stavita nase. Še naprej mora krepiti ekonomsko unijo in sodelovanje, pri čemer naj začne s krepitvijo občutka odgovornosti držav članic, pa tudi z zagotavljanjem, da bodo institucije Skupnosti, predvsem Komisija, imele nove pristojnosti za vodenje in doseganje ciljev.
<P>
Gospe in gospodje, v zadnjih desetih letih se je naša energetska odvisnost povečala za devet odstotnih točk, in to je eno izmed glavnih področij, kjer moramo doseči napredek in spremembe. Energetska odvisnost se je povečala s 44 % na 53 % v celotni Evropski uniji. Teh devet odstotnih točk znaša točno 64 milijonov EUR, ki jih drugim državam pošljemo kot Evropska unija. Ali veste, kaj pomeni ta znesek? Predstavlja praktično enak znesek, kot ga vse države Evropske unije porabijo za javne naložbe v razvoj, raziskave in inovacije. Spremeniti morajo energijsko odvisnost in jo zmanjšati, drugače se bo naša gospodarska krhkost še povečala.
<P>
Kaj moram storiti? Na področju energije je bil dosežen napredek, vendar ne takšen, kot si ga želimo. Trajno moramo vzpostaviti skupen energetski trg, ki bo okrepil celotno Unijo in gospodarstvo Unije. Da bi to dosegli, potrebujemo dva ključna elementa: medsebojne energetske povezave, saj pričakovanja iz leta 2002 niso bila uresničena in skupen ureditveni okvir za konsolidacijo skupnega energetskega trga.
<P>
Če dosežemo medsebojne energetske povezave na jugu, vzhodu in severu Evrope, če si to postavimo, kot glavno prednostno nalogo, podelimo pristojnosti Komisiji, se bo naša energetska odvisnost zmanjšala, prav tako pa bomo spodbudili razvoj obnovljivih virov energije, ki po svoji naravi zahtevajo raznoliko distribucijo energije.
<P>
Gospe in gospodje, Evropa ne bo postala vodilni akter na področju konkurenčnosti gospodarstva, vse dokler ne bo naredila odločnih korakov, namenjenih reševanju odločilnih vidikov medsebojne energetske povezanosti in vprašanja skupnega trga.
<P>
Drugi glavni cilj: kaj zagotavlja največjo rast in inovativnost v sodobni družbi? Naložbe v informacijsko družbo in v nove tehnologije, ki so spremenile skoraj vse stvari na svetu. Štirideset odstotno povečanje produktivnosti evropskega gospodarstva gre pripisati informacijskim in komunikacijskim tehnologijam, IKT. Evropejci smo na tem področju vodilni, saj imamo vodilna podjetja, vendar pa nimamo digitalnega notranjega trga. Za vzpostavitev digitalnega trga moramo storiti več. Kaj to vključuje? Vključuje odpravljanje ovir, pomeni zavezanost omrežjem nove generacije in olajšanje e-trgovine, ki vsak dan v vseh državah vse bolj raste, kljub temu pa ne napreduje z vidika možnosti poslovanja med različnimi državami.
<P>
Če bomo dosegli napredek na digitalnem trgu, bomo prispevali k boljši vsebini in krepitvi intelektualne lastnine. Prav tako bomo zagotovili, zahvaljujoč inovacijam, ki jih bodo informacijske in komunikacijske tehnologije prinesle vsem področjem gospodarstva, da bomo rezultate z vidika produktivnosti videli zelo kmalu. Izpostaviti želim, da gre za sektor s trenutno največjo kapaciteto za inovacije, za povečanje produktivnosti in zagotavljanje stabilnega zaposlovanja.
<P>
Tretje področje je gospodarstvo ali trajnostna industrija. Naj navedem samo en primer, kaj je za nas prednostna naloga na področju boja proti klimatskim spremembam. Skupaj s Komisijo želimo sprožiti in spodbujati načrt za razvoj električnih vozil. Industrija vozil se bo močno preoblikovala in to preoblikovanje se je že začelo. Če se v tem delu industrije kot Evropejci zavežemo skupni viziji in skupni strategiji za električne avtomobile, lahko s tem pomagamo zmanjšati našo energetsko odvisnost. Prav tako bomo prispevali v boju proti podnebnim spremembam in k tehnološkim inovacijam, ki jih bodo električni avtomobili nedvomno ponudili, hkrati pa bodo neposredno povezane z industrijo informacijskih in komunikacijskih tehnologij.
<P>
Četrti osrednji element tega trajnostnega gospodarstva in gospodarske prenove, ki jo Evropska unija potrebuje, je potreba po izobrazbi, predvsem univerzitetni izobrazbi, ki služi kot podlaga za raziskave.
<P>
Evropa v zadnjih desetih letih ni beležila napredka pri številu univerz odličnosti, ki bi bile uvrščale med 100 najboljših univerz. Zaključiti moramo bolonjski proces. Spodbujati, olajšati in odpreti moramo pričakovanja za vse več evropskih univerz in vse več evropskih raziskav, saj nedvomno predstavljajo gonilno silo za prihodnost. Ne tekmujemo več kot država proti državi, ampak kot Evropejci, kot Evropa, saj so drugi akterji v velikosti Kitajske, Indije, Združenih držav Amerike in držav v gospodarskem vzponu.
<P>
Če ne bomo kar najbolj izkoristili sinergije, ki jo predstavlja 500 milijonov državljanov v gospodarstvu, kar pomeni več deset tisoč podjetij z ogromno zmogljivostjo in milijoni delavcev, ki morajo biti deležni vse boljšega usposabljanja, po tem scenariju globalizacije ne bomo resnični vodilni akterji prihodnosti z vidika gospodarske blaginje s pomočjo inovacij in tehnologije. Postali bomo gledalci in ne vodilni akterji. Edina pot naprej je Unija: več skupne gospodarske politike, več povezovanja, močnejša skupna vizija, več Evrope. Odpravljanje ovir, ne pa postavljanje novih, združevanje, ne pa deljenje, obstoj vizije glede Unije, ki spodbuja konkurenčnost, povezovanje in inovativnost.
<P>
Popolnoma zaupamo v Komisijo glede Strategije 2020, ki mora vključevati tudi razpravo o prihodnosti skupne kmetijske politike, ki je temeljna politika z vidika varstva okolja, varnosti hrane in prihodkov številnih evropskih državljanov. Prepričani smo, da mora razprava, ki bo potekala v Evropskem svetu in Komisiji, seveda pa tudi dialog z Evropskim parlamentom, privesti do Strategije 2020, ki vključuje odgovorno upravljanje in postavlja zahtevne cilje, hkrati pa je osredotočena na področja, ki sem jih pravkar omenil.
<P>
Gospodarske spremembe, politične spremembe in spremembe v vodenju Unije. Lizbonska pogodba predvideva ustanovitev novih institucij: stalnega predsednika Sveta in visokega predstavnika za zunanje zadeve. Krepi vlogo Parlamenta, bistva evropske demokracije, prav tako pa krepi vlogo Komisije.
<P>
Pred Parlamentom, ki predstavlja vse evropske državljane, lahko dam zavezo, da bo špansko predsedstvo po rotacijskem sistemu lojalno in bo sodelovalo z novimi institucijami. Želimo, da imajo te institucije pomen, ki je bil določen v pogodbi: in sicer, potreba Evropske unije, da deluje tako, da lahko stalni predsednik Sveta zastopa Evropsko unijo in opravlja vse svoje naloge skupaj z visokim predstavnikom.
<P>
Zavedamo se, da bo to šestmesečno obdobje predstavljajo prvi dokaz, kako deluje nova ureditev institucij, prav tako pa bomo podprli okrepljeno Komisijo in Parlament, ki vse bolj postaja politično središče Evropske unije. To bomo storili in upam, da bo naše delo ob koncu tega obdobja zadovoljivo ocenjeno, saj smo temu zelo močno zavezani. Evropsko unijo urejajo različne pristojnosti in imeti morajo skupno vodilo, ki je sodelovalna lojalnost. Za to si moramo prizadevati.
<P>
Gospod predsednik, gospe in gospodje, prav tako doživljamo spremembe na področju zunanjih odnosov, ne samo zaradi obstoja visokega predstavnika in začetka delovanja Evropske službe za zunanje delovanje. Do sprememb bo prišlo tudi zaradi tega, ker imamo v kontekstu globalizacije in spremembe, odločilni šestmesečni načrt. Povedal vam bom, kaj so naši cilji z vidika zunanjih odnosov za vsa vrhunska srečanja, ki jih bomo organizirali.
<P>
Prvič, skupna varnost, drugič, energetika, tretjič, spodbujanje in krepitev trgovine in prenosa tehnologij ter četrtič, vzpostavitev pomoči pri sodelovanju, pri čemer je Evropska unija glavna etična akterka v svetu.
<P>
V naslednjih šestih mesecih bomo skrbeli za dialog na področju teh ciljih s Severno in Južno Ameriko, v Sredozemlju, Afriki in Aziji in z vsemi drugimi evropskimi državami, ki niso del Unije. Skrbeli bomo za dialog z skoraj vsemi celinami in območji s pomočjo intenzivnega urnika mednarodnih vrhunskih srečanj, pri katerih bomo seveda popolnoma sodelovali s Svetom in Komisijo - saj bomo v naslednjih šestih mesecih sklepali pomembne sporazume - pa tudi s Parlamentom.
<P>
Gospodarske spremembe, politične spremembe in spremembe vizije naših zunanjih izgledov, ki so posledica novih akterjev in globalizacije. Poleg gospodarstva, ki sem ga omenil pred nekaj minutami, mora Evropa staviti nase tudi na področju zunanje politike. Evropa mora staviti nase, zunanja politika mora upoštevati evropske interese in kako te interese braniti. Področje sosedskih odnosov mora biti prednostna naloga. Menim, da potrebujemo ambicioznejše cilje in globlje odnose, saj bo nedvomno ravno s tem področjem povezanih največ evropskih interesov.
<P>
Spremembe, ki smo jim priča, in ki jih želimo doseči z reformami ter prenovo, prav tako vplivajo na evropske državljane. Lizbonska pogodba želi doseči, da bi se državljani čutili bolj povezane z evropskimi institucijami, kar je tudi njihova želja. Želi, da bi na Unijo gledali, kot na "njihovo Unijo", na Evropo pa kot na vlado, ki je povezana z njimi. Da bi to bilo mogoče doseči, obstajajo novi instrumenti, ki jih bomo v naslednjih šestih mesecih začeli izvajati in spodbujali.
<P>
Prvi izmed teh instrumentov je ljudska zakonodajna iniciativa, ki je za Parlament tako pomembna. Drugo je, da želimo v tem obdobju v sodelovanju s Komisijo kot prednostno nalogo doseči napredek na področju najpomembnejše pravice državljanov, na katero se lahko osredotoči Evropska unija in sicer enakopravnost med moškimi in ženskami. Najsodobnejše, najpopolnejše družbe, v katerih se človekove pravice in blaginja najbolj uresničujejo, so tiste, ki so dosegle večjo enakopravnost med moškimi in ženskami. Gre za družbe, ki so najaktivnejše pri in najbolj predane boju proti seksističnemu nasilju in zlorabljanju žensk, ki je neprimerno in nesprejemljivo v sodobnih družbah, kot je Evropska unija. Zato predlagamo izvajanje novih sistemov pravne zaščite prek evropskega naloga za zaščito in največjo možno razširitev varstva pred nadlogami, ki jih prinaša seksistično nasilje in zaradi katerega trpi velik delež evropskih družb.
<P>
Evropski državljani morajo prav tako vedeti, na podlagi naših razprav, naših predlogov in pobud, da socialna kohezija in socialna vključenost, kot odgovor na revščino v Evropi, predstavljata neodtujljiv vidik Unije, in da blaginja in socialna kohezija, poleg demokracije, predstavljata najpomembnejša elementa evropske identitete. Strategija 2020 za gospodarstvo bo torej morala biti, kot sem že prej povedal, ekonomsko, socialno in okoljsko vzdržna.
<P>
Da bi bilo mogoče doseči to socialno vzdržnost, predlagam, da v Evropi sklenemo pomemben nov socialni pakt med podjetji in delavci, pomemben socialni pakt pri razvoju Strategije 2020. Socialnega dialog in socialni sporazum je ob sklenitvi okrepil Evropo v obdobjih slabosti, pa tudi sedaj, v tem obdobju prenove in sprememb, po resni gospodarski krizi; socialni sporazum - in sicer socialni pakt - je lahko pomembna gonilna sila za uresničevanje ciljev, ki si jih postavljamo za učinkovito vodenje.
<P>
Gospod predsednik - končal bom - gospe in gospodje, še enkrat se želim v imenu Španije zahvaliti vsem državam Evropske unije, predvsem tistim, ki so zagovarjale našo vključitev in prispevale k našemu razvoju. Še enkrat želim poudariti našo zavezanost Evropi in Evropski uniji, našo zavezanosti načinu življenja, pa tudi načinu razmišljanja in čutenja. Sem je vključeno tudi razmišljanje, ki je naklonjeno demokraciji, enakosti, človekovim pravicam, miru, občutek sobivanja, ki združuje naše ljudi, zbližuje naša prizadevanja in združuje našo zgodovino, pa nam je omogočil, da živimo v miru, danes in jutri pa nam lahko omogoči, da živimo v veliki regiji blaginje, dobrobiti in idej.
<SPEAKER ID="009" NAME="José Manuel Barroso" LANGUAGE="ES">
Gospod predsednik španske vlade, v naslednjih šestih mesecih bo Španija prevzela predsedovanje Svetu po rotacijskem sistemu. Gre za državo z izjemno evropsko tradicijo in izjemno zavezanostjo Evropi, tako njene vlade, kot tudi vseh njenih političnih sil in v javnem mnenju, pa tudi predsednika, Joséja-Luisa Rodrígueza-Zapatera, katerega evropske reference so nesporne.
<P>
Evropski institucionalni motorji bodo začeli delovati s polno močjo, ko bo Parlament izglasoval zaupnico novi Komisiji in s tem institucijama zagotovil močno, trdno podlago za uresničevanje te ambiciozne politike. Upam, da bo glasovanje kmalu izvedeno.
<P>
V tem zelo tragičnem obdobju za Haiti želim najprej ponovno potrditi našo popolno solidarnost in željo, da bi pomagali prebivalcem Haitija in vsem žrtvam potresa. Ta uničujoči potres je v ospredju naših misli že vse od 12. januarja in nemudoma smo si začeli prizadevati, da bi zagotovili vso pomoč, ki jo lahko. Komisija lahko trenutno zbere 130 milijonov EUR, skupna pomoč Evropske unije v obliki takojšnje pomoči, vključno s pomočjo držav članic, pa presega 222 milijonov EUR, pri tem pa ni upoštevana pomoč civilne zaščite. Komisija lahko zbere še dodatnih 200 milijonov EUR v obliki dolgoročnejše pomoči. Zagotovim lahko, da Komisija in Evropska unija pri teh ukrepih spoštujeta vrednote in načela solidarnosti.
<P>
Haiti je karibska država. Zato želim izpostaviti dejstvo, da je v šestmesečnem obdobju španskega predsedovanja Svetu pripravljen zelo ambiciozen program zunanjih odnosov. Predvsem bi želel opozoriti, da Latinska Amerika in Karibi predstavljajo prednostno nalogo španskega predsedstva. Prepričan sem, da lahko računamo na posebno poslanstvo Španije, ki bo poskrbela, da bo vrhunsko srečanje z državami Latinske Amerike in Karibov v Madridu maja uspešno za Latinsko Ameriko in Evropo.
<P>
Naj se sedaj osredotočim na prednostne naloge politik v prihodnjih tednih in mesecih.
<P>
Vse poti vodijo v smeri odločnih in poenotenih evropskih ukrepov. Neuspeli napad na letalo v Detroitu nas je opomnil, da moramo ukrepati skupaj, če se želimo spopasti z varnostnimi grožnjami. Københaven nas je opomnil, da globalna skupnost z Evropo ne deli avtomatsko istih ambicij: kot smo to počeli v razpravah na G20, si moramo še naprej prizadevati za pozitiven in v prihodnost usmerjen mednarodni proces. Le z združeno Evropo lahko vplivamo na globalizacijo.
<P>
Vendar pa ne smemo pozabiti na razmere v našem gospodarstvu. Vsi vemo, da je evropsko gospodarsko v občutljivem obdobju. Z odločnim ukrepom smo uspeli preprečiti najhujše. Še naprej pa obstaja tveganje, da bo brezposelnost naraščala in dobro moramo presoditi, kdaj se osredotočiti na obnovo naših javnih financ.
<P>
Istočasno pa se moramo iz krize nekaj naučiti. V celoti smo spoznali, da je globalizacija stvarnost in da jo moramo izkoristiti v našo prednost. Dokazali smo, da so se naši sistemi socialnega varstva sposobni odzivati na izjemne okoliščine in vzpostavljati nove varnostne mreže. Prav tako pa smo spoznali jasne omejitve držav članic, ki so ukrepale same in videli smo, da usklajeno ukrepanje Evropske unije ni prineslo le rezultate za Evropo, ampak je sprožilo tudi globalni odziv s strani G20, kot ga še nismo doživeli.
<P>
Sedaj moramo oblikovati pravo prihodnost za Evropo, njeno gospodarstvo in družbo. Izzivi, s katerimi smo se soočali pred krizo, še vedno obstajajo in so se celo okrepili: kako se spopasti s posledicami staranja, našo demografijo, kako ostati konkurenčen v globalnem svetu, kako zagotoviti prehod na vzdržnejše gospodarstvo, če navedem le nekatere.
<P>
Zaupam v zmogljivosti Evrope. Verjamem, da ima gospodarstvo pri ponovni krepitvi resnične možnosti, da preusmeri svojo energijo. Družba, ki se je v gospodarski krizi izkazala kot trdna, lahko z zaupanjem zre v prihodnost. Evropski gospodarski sistem, katerega prilagodljivost izhaja iz enotnega trga, njegovih pravil konkurence in evra, bo sedaj ta sredstva potreboval, kot gonilno silo za oživitev.
<P>
Na naslednjih šest mesecev gledam, kot na odskočno desko za vzpostavitev ambicioznih ciljev, ciljev, ki sem jih predstavil v mojih političnih smernicah in o katerih smo v Evropskem parlamentu razpravljali prejšnjo jesen.
<P>
To bo podlaga za strategijo "Evropa 2020". Temeljito moramo preoblikovati naše gospodarstvo, da se bomo lahko soočiti z izzivi, ki jih prinaša prihodnost. Se dogovoriti o načrtu preoblikovanja z Evropskim parlamentom, državami članicami, socialnimi partnerji, z družbami na splošno. Ponuditi jasno usmeritev za konkurenčno, inovativno, trajnostno tržno gospodarstvo, ki bo vključevalo družbo in bo lahko uspevalo na globalnem trgu.
<P>
Evropa 2020 mora ponujati srednjeročno vizijo in kratkoročne ukrepe. Bolj ko bomo lahko oblikovali naše takojšnje ukrepe, ki nam bodo pomagali pri uresničevanju dolgoročnih ukrepov, boljše izhodišče bomo imeli za prihodnjo rast in zaposlovanje, kar je naša glavna prednostna naloga.
<P>
S prenovljeno lizbonsko strategijo smo prišli do spoznanja, kako strukturna reforma neposredno vpliva na rast in delovna mesta. Vendar bodimo odkriti glede tega: kriza je izničila številne prednosti, bilo pa je tudi nekaj pomanjkljivosti. Resnici na ljubo še vedno zaostajamo za našimi konkurenti na področju raziskav, naložb v izobraževanje, našega deleža v visoko tehnologijo.
<P>
Uporabiti moramo strategijo Evropa 2020 in ustvariti nove vire rasti, sprostiti potencial notranjega trga ter dati našemu gospodarstvu zagon. To pomeni, da moramo izkoristiti znanje in ustvarjalnost, da bi v naših gospodarstvih ustvarili realno vrednost, sprostili inovacije in spodbudili sprejemljivost trga iz IKT za na primer novo energijo, čiste tehnologije. Pomeni dajanje možnosti ljudem za prihodnost s pravimi znanji in s trgom dela, ki je pripravljen izkoristiti priložnost za ustvarjanje novih delovnih mest; ter osredotočanje ukrepov na veliko probleme, kot je brezposelnost mladih.
<P>
Očitno je, da se sedaj soočamo z izjemnimi razmerami z vidika družbe in brezposelnosti. Zaradi tega mora biti Evropska unija izjemno osredotočena. Na ravni Evropske unije moramo skupaj opredeliti ukrepe, ki bodo dopolnili nacionalne ukrepe s pozitivnim socialnim vplivom.
<P>
Prav tako pomeni gospodarstvo, oblikovano za prihodnost - trajnostno gospodarstvo z učinkovitim izkoriščanjem virov -, ki je hkrati tudi produktivno in inovativno. Evropska velika industrijska sredstva morajo biti ponovno usmerjena v doseganje vodilne prednosti na jutrišnjih trgih. Vendar mora Evropa ohraniti trdno, sodobno in konkurenčno industrijsko bazo. Kriza pomeni, da moramo bolj kot kadar koli do sedaj kar najbolje uporabiti vsak evro naložb. Seveda pa moramo dokončati reformo finančnih trgov, da bi bili ponovno na voljo gospodarstvu in ne obratno.
<P>
To vključuje tudi naš pristop, prijazen do MSP. Mala in srednje velika podjetja so sektor, ki lahko ustvari več delovnih mest v Evropski uniji in v veliko pomoč jim bomo, pa tudi njihovim delavcem, če zmanjšano administrativna bremena in uporabimo boljši in pameten pristop k reguliranju.
<P>
Vse nas zanima, kaj se dogaja v našim medsebojno povezanih gospodarstvih - tako na nacionalni ravni, kot tudi na ravni Evropske unije, od ene države članice, do druge. Trenutna kriza ne kaže le posledic globalne neodvisnosti, ampak tudi negativne posledice, ki jih lahko imajo določene razmere v eni državi na celotno evrsko območje.
<P>
Evropa 2020 mora torej prinesti močnejše mehanizme usklajevanja, skupno vizijo in učinkovito evropsko vodstvo. Predsedniku vlade Zapateru se želim zahvaliti za njegovo jasno zavezanost k temu evropskemu pristopu, ko govorimo o gospodarskih politikah, njegovo zavezanost zadevam Komisije in njegovo zavezanost vlogi Evropske komisije v tej viziji in njenem izvajanju. Rezultate za naše državljane lahko dosežemo le z evropskim pristopom, evropsko vizijo in evropskimi instrumenti.
<P>
To bo ena izmed jasnih lastnosti Evrope 2020: okrepljeno usklajevanje gospodarskih politik, pri katerih bo Komisija v celoti uporabila nove možnosti, ki izhajajo iz pogodbe, vključno s tistimi, ki se nanašajo na evrsko območje.
<P>
To je vizija o kateri želim v prihodnjih tednih z vami razpravljati, saj smo se pri lizbonski strategiji naučili, da evropska gospodarska strategija potrebuje popolno zavezanost evropske politične skupnosti in socialnih partnerjev. Jasno povejmo: v preteklosti so se nekateri nacionalni politiki upirali močnejšim mehanizmom upravljanja znotraj lizbonske strategije. Upam, da bodo sedaj, po lekcijah o medsebojni odvisnosti tako na globalni ravni, kot tudi na evropski ravni - vse lekcije krize - vse vlade EU spoznale potrebo po popolnem lastništvu Evrope 2020 in po resnično usklajenih in doslednih ukrepov v gospodarski politiki, kot je predvidena v členu 120 in 121 Lizbonske pogodbe.
<P>
Naj na koncu dodam še, da na Evropo 2020 gledam tudi kot na možnost vračanja zaupanja in upanja našim državljanom. Ne smemo skrivati dejstva, da bo Evropa, tako kot večina razvitega sveta, šla skozi dolgo obdobje počasne rasti, če ne bomo ukrepali. Faza "najprej mora biti slabo, da je lahko potem bolje" je verjetno za nami, vendar pa bo proces okrevanja počasen. Rešiti bomo morali resničen problem v gospodarstvu, da lahko pride do morebitnega zmanjšanja potencialne rasti Evrope, če sedaj ne bomo ukrepali na dosleden in učinkovit način. Naši državljani, pa naj gre za gospodinjstva ali za podjetnike, morajo čutiti, da Evropska unija predstavlja del rešitve za njihove težave in strahove. Zame je Evropa 2020 predvsem tudi odgovor na to. Gre za povezovanje evropskega projekta s konkretnimi potrebami naših državljanov.
<P>
Prav zato tudi pozdravljam pobudo za izvedbo neuradnega Evropskega sveta 11. februarja, kjer bo prišlo do prve razprave na ravni voditeljev držav ali vlad. Prav tako menim, da je nujno treba najti priložnosti za razpravo o teh vprašanjih v tem Parlamentom - s tem Parlamentom - preden in po tem, ko bo Komisija predstavila svoj osnutek za Evropo 2020. Zaradi tega sem o tem razpravljam s Svetom in s predsednikom Evropskega sveta. Menim, da bi morali imeti pristop, ki bi potekal vsaj v treh korakih: Neuraden Evropski svet voditeljev vlad ali držav, namenjen obravnavi vprašanja, Evropski svet spomladi, namenjen prvim pomembnim predlogom in Evropski svet v juniju za odobritev smernic, tako da bomo imeli na voljo dovolj časa za široko razpravo o tem vprašanju ob zelo aktivnem prispevku Evropskega parlamenta.
<P>
Danes sem se osredotočil na gospodarsko politiko, saj na to gledam, kot na najpomembnejšo prednostno nalogo. Vendar pa s tem naš dnevni red še ni izčrpan. Naslednji tedni in meseci bomo prinesli številne izzive. Naj omenim le enega izmed številnih primerov: nadaljevanje konference v Københavnu o podnebnih spremembah. Čeprav potrebujemo nekaj časa, da skupaj pretehtamo pravo strateško usmeritev za prihodnost mednarodnega procesa, ne smemo znižati ambicij v zvezi z zavezami, ki jih je Evropska unija že dala.
<P>
Prav tako moramo okrepiti naša prizadevanja pri naših internih politikah, namenjenih spodbujanju nadgrajevanja in posodabljanja industrijske baze našega gospodarstva, inovacijam in razvoju novih, čistih tehnologij, energetske učinkovitosti in načrta za varnost preskrbe z energijo, kar lahko dosežemo tudi tako, da to zadevo postavimo na vrh evropskega programa za preoblikovanje.
<P>
Le tako lahko vzpostavimo najboljše pogoje za Evropsko unijo na globalnem prizorišču: Evropsko unijo, pripravljeno na dejanja, z jasno vizijo o prihodnosti in odločnostjo, da jo uresniči. Bolj ko bomo poenoteni in učinkoviti doma, bolj uspešen bo naš primer mednarodno.
<P>
Veselim se dela s Parlamentom, da bi španskemu predsedstvu Svetu pomagali doseči uspeh in zagotoviti, da bomo v naslednjih šestih mesecih začeli z uresničevanjem naših skupnih ambicij za Evropo, Evropsko unijo, ki je bližje našim državljanom in ki je osredotočena na jasne rezultate za našo Evropo.
<P>
(Aplavz)
<SPEAKER ID="011" NAME="Predsednik">
Hvala, gospod Barroso. Predem povabim voditelje parlamentarnih političnih skupin, da spregovorijo, želim še enkrat poudariti pomembnost vizije, ki jo je predstavil gospod Rodríguez Zapatero. Gre za vizijo razvoja Evropske unije, ki temelji na metodi Skupnosti. Prav tako se vam zahvaljujem gospod Zapatero, da ste izpostavili vlogo Evropskega parlamenta, vlogo, ki se je z uveljavitvijo Lizbonske pogodbe znatno okrepila in ravno to sodelovanje med Evropskim svetom, Svetom ministrov in Evropskega parlamenta bo predstavljajo podlago za prihodnjo medinstitucionalno ureditev in ravnovesje v Evropski uniji.
<P>
Danes oblikujemo našo vlogo, ki jo bomo imeli v mnogih prihodnjih letih. V pogodbah ni mogoče najti vsega. Zato bo vse, kar se bo zgodilo med španskim predsedovanjem zelo pomembno, saj bo vzpostavilo politične običaje, ki določajo način, kako opravljamo svoje delo, kot tudi učinkovitost Evropske unije. Špansko predsedstvo je tu še posebej pomembno in hvaležen sem za predstavitev vizije, ki v veliki meri sovpada z vizijo Evropskega parlamenta.
<P>
Gospodu Barrosu bi se rad zahvalil za predstavitev stališča Evropske komisije. Komisija še vedno deluje z isto sestavo kot prej, vendar želim tu zelo močno izpostaviti: imamo Evropsko komisijo, ki še vedno ni nova Evropska komisija, vendar delo na tem področju neprestano poteka. Še posebej bi se rad zahvalil gospodu Barrosu, da je predstavil Strategijo 2020 in način, na katerega bo usklajevana. To je temeljna zadeva: kako bomo uskladili Strategijo 2020 v prihodnje - tudi to mora temeljita na metodi Skupnosti. Hvala lepa.
<P>
Sedaj vabim voditelje političnih skupin, da podajo svoje pripombe in komentarje.
<SPEAKER ID="012" NAME="Joseph Daul" LANGUAGE="FR">
Gospod predsednik, gospe in gospodje, gospodarstvo, socialno področje, podnebje in energija so glavne prednostne naloge španskega predsedstva in bodo povsem upravičeno deležne pozornosti Evrope. Prav zato je prva odločitev gospoda Van Rompuya, da bo sklical Evropski svet, posvečen gospodarstvu in podnebnim spremembam, sedaj pa seveda tudi strategiji za Haiti - govorili ste o tem vprašanju in gre za vprašanje, ki pri katerem mora Evropa pokazati sočustvovanje in znanje, vi pa morate zagotoviti, da bo Svet na Haitiju bolj prisoten - po mojem mnenju pozitivno stališče.
<P>
Prav zaradi tega je dobrodošla tudi razprava o možnem evropskem gospodarskem vodenju, ki ste jo začeli vi, gospod Rodríguez Zapatero, kljub in mogoče celo zaradi dejstva, da v zvezi s to zadevo trenutno ni enotnega mnenja. To je normalno; gospe in gospodje, ne sme nas biti strah spregovoriti na evropski ravni o politikah z veliko začetnico P, hkrati pa moramo biti odkriti drug do drugega.
<P>
Ne smemo se bati pomembnih razprav in rad bi se vam zahvalil gospod predsednik Sveta, za vaš prispevek, saj gospodarska in socialna politika predstavlja najpomembnejšo razpravo, razpravo, ki najbolj zanima naše državljane, razpravo, na katero se moramo odzvati kratkoročno, srednjeročno in dolgoročno. Kot je dejal gospod Barroso, je sedaj pravi čas za vprašanje o gospodarskih ciljih držav Unije. Gre za vprašanje preživetja Evrope in njenega socialnega modela.
<P>
Gospod Rodríguez Zapatero, poznate težave gospodarstva. V Španiji je rekordna brezposelnost skoraj 20 %, javni dolg pa znaša skoraj 11 %. Povedati je treba, da ima vaša država težave. Zato pozdravljam, da ključni del vašega predsedovanja predstavlja vaša pripravljenost, da povrnete rast in ustvarite delovna mesta. Če sem odkrit gospod Zapatero - rekel sem, da moramo govoriti resnico - nisem prepričan, da so rešitve, ki jih vi in vaša politična družina, ki ji pripadate, predlagate za odpravo krize in vzpostavitev socialne Evrope, najprimernejše.
<P>
Skupina Evropske ljudske stranke (Krščanskih demokratov) meni, da izhoda iz krize in ustvarjanja delovnih mest ni mogoče doseči s še večjo javno porabo, ampak z gospodarskim, fiskalnim in okoljskim režimom, ki so mu naklonjena podjetja, predvsem mala in srednje velika podjetja. Posebej govorim o malih in srednje velikih podjetjih ter delovnih mestih v naših državah in naših regijah. Socialna kohezija, ki so jo kriza in škandali glede bonusov in nagrad za nesposobnost nekaterih vodilnih postavili na veliko preizkušnjo ne more biti zgrajena na majhnih podjetjih, ampak na trajni rasti, ki je v korist kar največjemu številu ljudi.
<P>
Na koncu želim nasloviti Svet, predsedstvo po rotacijskem sistemu ali pa stalno predsedstvo, in vam uradno povedati, da so se časi zaradi Lizbonske pogodbe spremenili. Svet in Parlament morata sedaj tesno delati in sodelovati kot enakopravna partnerja. Nov odnos očitno zahteva pravne standarde - in v zvezi s tem zaupam našim pravnim strokovnjakom, ki si goreče prizadevajo za izvajanje nove pogodbe - hkrati pa zahteva tudi medsebojno politično zaupanje in simbolične geste. V zvezi s tem ponavljam željo, da bi predsedstvo Sveta redno sodelovalo pri izmenjavi spontanih vprašanj in odgovorov s poslanci v Evropskem parlamentu, kot to že nekaj mesecev počne Komisija, gospod Barroso, in kot ste to danes zjutraj storili tudi vi, gospod Rodríguez Zapatero. Na voljo imate šest mesecev, da uveljavite to načelo.
<P>
Predsedniku Sveta v prihajajočih šestih mesecih želim vso srečo in upam, da bomo v tem času skupaj uspeli premakniti Evropo naprej. Želim vam veliko sreče.
<SPEAKER ID="013" NAME="Martin Schulz">
v imenu skupine S&D . - (DE) Gospod predsednik, špansko predsedstvo ima ambiciozen program, ki ste nam ga opisali gospod Zapatero. Omenili ste štiri glavne prednostne naloge večje energetske varnosti, obsežnejših naložb v informacijsko tehnologijo, več izobraževanja in usposabljanja ter vzpostavljanja oblike evropskega gospodarskega vodenja, ki bo omogočil, da bo te prednostne naloge mogoče tudi izvesti. To je pravi pristop, ki bo Evropo popeljal v novo fazo.
<P>
Izzivi, s katerim se sooča ta celina, nimajo ničesar opraviti s parlamentarnimi zasedanji ali organiziranjem enega vrhunskega srečanja za drugim. V preteklosti smo že imeli številna vrhunska srečanja. Vrhunska srečanja ne rešujejo problemov, ampak jih opisujejo. Potrebujemo rešitve problemov, ki jih bodo države članice dejansko izvedle.
<P>
(Aplavz)
<P>
Odzivi na vaš predlog gospodarskega vodenja nakazujejo na to, da ravno iz tega izhajajo vse težave. Kje je spodletelo lizbonski strategiji? Razlog ni bil v tem, da je ne bi bilo mogoče izvesti. Ne, lahko bi jo izvedli. Lizbonska strategija je bila neuspešna zaradi tega, ker države članice niso želele izpolniti svojih obljub. Ta novi pristop, ta svež zrak, ki ga želite dovesti v evropsko politiko s tem ambicioznim programom, je zaradi tega pravilen.
<P>
Stare strukture, ki smo jih imeli do sedaj, so me nekoliko spominjale na Don Kihotovega čudovitega konja Rosinanta, ki je mislil, da je dirkalni konj. V resnici pa je bil staro kljuse. Na Rosinantu ne bomo uspešni na poti skozi 21. stoletje. Za to potrebujemo nove pristope in ste torej na pravi poti.
<P>
Evropa mora sprejeti nekatere vidike španskega modela. Razlog zakaj - to bom povedal samo enkrat - vas kot socialisti še posebej podpiramo, je v tem, ker verjamemo, da je vaša vlada v Španiji vlada, ki razmišlja vnaprej. Uspeli ste, kljub mnogim nasprotovanjem, in z veliko poguma pripomogli k temu, da je vaša država stopila na pot modernizacije. Zato vas spoštujemo.
<P>
(Aplavz)
<P>
Če boste na evropski ravni delovali z enako energijo in odločnostjo, boste to gonilo modernizacije pripeljali tudi v Evropo. Mislim, da je zelo pogumno, če predsednik vlade na primer izjavi, da nasilje med zakoncema ni nacionalni problem, ampak problem, ki se nanaša na celotno družbo povsod in da v Evropi, v naši visoko razviti, civilizirani družbi, ne smemo gledati na nasilje nad ženskami kot na manjši prekršek, ampak kot na kršitev človekovih pravic, kar tudi je.
<P>
(Aplavz)
<P>
Politično oživljanje, ki ga potrebujemo v Evropi, je zelo močno povezano z našimi pričakovanji glede vašega predsedovanja, gospod Rodríguez Zapatero. Zato želim dodati, da v Evropi potrebujemo več gospodarskega nadzora. S primerom bom ponazoril dejstvo, da je socialna kohezija v družbi uničena, ker ni dovolj nadzora ali pa je premalo poguma, da bi se ta nadzor izvajal.
<P>
Ko govorimo o urejanju finančnih trgov in urejanju bančnega sistema, moramo omeniti tudi dejstvo, da nekatere banke, ki so pred letom prejele več milijard evrov državnega denarja, da bi preživele, danes tega denarja ne uporabljajo za kreditiranje, ampak za špekuliranje, ter tako uporabljajo denar davkoplačevalcev, da bi ustvarile ogromne dobičke. To uničuje zaupanje ljudi v gospodarski sistem. Uničuje socialno kohezijo. Del vašega programa, ki vključuje dokončno izvedbo nadzora finančnih trgov je zato pomemben element, ki ga socialisti popolnoma podpiramo.
<P>
(Aplavz)
<P>
Skupina naprednega zavezništva socialistov in demokratov v Evropskem parlamentu bo podprla vaše predsedstvo, gospod Zapatero. Verjamem, da ste predstavili pristop, ki vzbuja pravi razlog za upanje. Prav tako upam, da bo Komisija ukrepala enako zavzeto in v isti politični smeri, kot vaše predsedstvo. Storili bomo vse, kar je v naši moči, da bomo Komisijo spravili na pravo pot v naslednjih šestih mesecih in kasneje, saj upamo, da kot rezultat 18-mesečnega trojnega predsedovanja, ne bo prišlo do popolnoma drugačnega programa vsakih šest mesecev, ampak da bomo imeli kontinuiteto.
<P>
Zato lahko v naslednjih šestih in naslednjih dvanajstih mesecih tega predsedujočega tria računate na podporo socialistov in demokratov. Želim vam vso srečo, gospod Zapatero.
<P>
(Aplavz)
<SPEAKER ID="014" NAME="Guy Verhofstadt">
v imenu skupine ALDE. - (FR) Gospod predsednik, gospe in gospodje, za špansko predsedstvo imamo dve prednostni nalogi. Verjamem, da imate tudi vi dve prednostni nalogi. Čeprav je izpostavljenih veliko vprašanj, ki jih treba rešiti v naslednjih šestih mesecih, po našem prepričanju obstajata dve glavni vprašanji.
<P>
Prvo je Strategija EU 2020 po lizbonski strategiji. Prepričan sem, da je to vprašanj primernejše, saj prebivalstvo ne razlikuje več med Lizbonsko pogodbo in lizbonskimi strategijami. To je torej že velik napredek. Vendar pa moramo biti v Parlamentu resni.
<P>
Temeljno vprašanje ni v vedenju, ali obstaja želja po zmanjšanju brezposelnosti ali povečanju porabe za inovacije. Glede tega se vsi strinjamo. Strinjali smo se 2000, strinjamo se v 2010 in ponovno se bomo strinjali 2020 in 2030. Ne, vprašanje se nanaša na drug problem: povedano za kratko, ali so Svet in države članice pripravljene spremeniti metodo, ki je bila neuspešna v lizbonski strategiji? Pri tem se sklicujem na odprto metodo usklajevanja, čudovit izraz, ki pomeni, da odločajo države članice in ne Unija in da se opravlja le primerjava rezultatov iz različnih držav članic.
<P>
Kot da je Unija postala Organizacija za gospodarsko sodelovanje in razvoj. Stvarnost je naslednja: objavljanje enega dokumenta za drugim.
<P>
(Aplavz)
<P>
Gospod predsednik, vaše uvodne izjave so me močno spodbudile: rekli ste: "Da, spremenili se bomo". Stvari se morajo spremeniti; potrebujemo palice, potrebujemo korenčke. Sankcije je treba izvesti tam, kjer je potrebno. Predvsem pa naj vas ne odvrne nemški minister za gospodarske zadeve - to povem odkrito, tako vam, kot tudi gospodu Moratinosu -, ki niti za trenutek ni okleval, ko je kritiziral vaše predloge.
<P>
To je zagotovi dober znak! Ne moremo na eni strani govoriti, na primer, da si Grčija ne prizadeva dovolj, da si druge države ne prizadevajo dovolj, istočasno pa ne biti sposoben Komisiji in Evropski uniji zagotoviti vire in instrumente, ki jih potrebujeta za posredovanje. Imamo lahko le eno ali drugo. Ne moremo pa imeti obojega hkrati.
<P>
Spodbujam vas, da nadaljujete po tej poti in povem vam, da vas podpira celoten Parlament, skupaj s Komisijo, pri tem, ko se soočate s tistimi, ki še naprej zanikajo potrebo po okrepitvi te lizbonske metode.
<P>
Moja druga prednostna naloga vključuje iskanje druge strategije za vprašanje podnebnih sprememb po Københavnu. Priznati moramo, da je bil naš pristop neuspešen. To moramo povedati, to moramo spoznati. Nobenega smisla nima, če govorimo: "da, vendar smo imeli prav, šlo je za pravo metodo" in tako dalje. Ne, metoda ni bila prava. Ker je rezultat slab, je bila slaba strategija. Zato je treba spremeniti strategijo.
<P>
Predlagam, da sprejmemo strategijo, ki je sestavljena iz treh komponent. Prva izmed teh komponent je, da Evropska komisija imenuje "vodjo" za podnebne spremembe s pristojnostmi za pogajanja v imenu 27 držav članic, ne pa tako, kot je bilo v Københavnu, kjer smo imeli danskega predsednika vlade, švedskega predsednika vlade, predsednika Komisije, gospoda Sarkozya, gospo Merkel, vas, gospoda Browna.
<P>
To je pomenilo, da se je hotelo pogajati vsaj osem evropskih političnih vodij. Čeprav za mizo ni bilo dovolj prostora! Prostora je bilo komaj dovolj za gospoda Obamo. Tam so bili Južno Afričan, Brazilec, Indijec, Kitajec, gospod Obama, poleg tega pa še osem Evropejcev. Kako lahko pričakujete, da bo doseženo skupno stališče in da vam bo v takšnih okoliščinah kdo prisluhnil?
<P>
Delajmo tako, kot dela STO; tam se to obnese. Tam sedi nekdo, ki zadevo vodi, ki se pogaja v imenu celotne Evropske unije in ki dosega rezultate. Prav to potrebujemo na evropski ravni, če želimo, da se to, kar se je zgodilo v Københavnu, ne bo več ponovilo.
<P>
(Aplavz)
<P>
Vendar pa moramo biti realistični. V zvezi s to zadevo moramo biti realistični. Potrebujemo tristranski sporazum med Združenimi državami Amerike, Evropo in Kitajsko. To mora biti cilj. Vse te strategije, ki vključujejo govor: "da, bomo videli", ki nimajo podpore v Združenih narodih, v jutrišnjem svetu ne bodo vredne nič. Jutrišnji svet je svet imperijev in mi moramo biti imperij.
<P>
To pomeni, da moramo sodelovati pri pogajanjih. S kom? Z Združenimi državami Amerike in Kitajsko. Prav ti trije akterji morajo doseči sporazum; ne sanjajmo o tem, da bomo k temu programu pritegnili ne vem koliko držav. V končni fazi moramo skleniti zavezništvo z Združenimi državami Amerike. Z Združenimi državami Amerike moramo poiskati skupno stališče. Takšno skupno stališče je po mojem mnenju mogoče najti pri mehanizmu trgovanja z emisijami. To imamo in sledili nam bodo, če bomo lahko dosegli sporazum. To nam bo dalo skupno stališče, da se bomo lahko skupaj pogajali s Kitajci.
<P>
Gospod predsednik, to sta moji dve glavni prednostni nalogi španskega predsedstva in prepričan sem, da bo gospod Rodríguez Zapatero s svojo vztrajnostjo poskrbel, da bo to zelo pomembno in učinkovito predsedovanje.
<P>
(Aplavz)
<SPEAKER ID="015" NAME="Daniel Cohn-Bendit">
v imenu skupine Verts/ALE. - (FR) Gospod Rodríguez Zapatero, gospod Barroso, najprej se želim odzvati na vaše pripombe o Haitiju. Spominjam se, da je leta 2006 evropski komisar z imenom Michel Barnier predlagal ustanovitev Evropske skupine za socialno pomoč, ki naj bi se imenovala EuropeAid. To je bilo v času Komisije gospoda Barrosa. Če bi danes imeli EuropeAid, bi Evropejci že bili v večji meri prisotni na Haitiju. Gospod predsednik, upoštevajte predlog Michela Barnierja. Nisem privrženec nobene sekte.
<P>
Sedaj se želim dotakniti tega, kar ste povedali o prihodnosti Evrope. Nadaljeval bi rad z drugo temo, o kateri je razpravljal gospod Verhofstadt. Govorite o rasti, ampak o kakšni rasti? Kakšni vrsti rasti? Eden izmed razlogov za krize, za okoljsko krizo - ker imamo različne krize, ne le eno - je bila rast proizvodnje, ki je bila istočasno tudi uničevalna. Če na evropski ravni ne bomo razpravljali o kakovosti in obsegu rasti, bomo le ponovili pretekle napake. O tem že velja razmislit.
<P>
Drugo vprašanje, ki ga moramo obravnavati, se nanaša na to, kar ste povedali o rasti in paktu, na primer, proti energetski odvisnosti. Eden izmed stebrov boja proti energetski odvisnosti je varčevanje z energijo. V Evropi moramo vzpostaviti obsežen pakt za evropske naložbe v varčevanje z energijo. Pri okolju gre za varčevanje z energijo, milijarde v naložbah, istočasno pa tudi za ustvarjanje novih delovnih mest. Ne smemo pozabiti: obnovljivi viri, da, ampak obnovljivi viri ob varčevanju z energijo. V zvezi s tem pozivam Evropsko unijo, da se sedaj odloči za 30 % varčevanje z energijo in ne le 20 % do leta 2020. Če želimo, lahko to tudi storimo.
<P>
Če preidem na drugo vprašanje; govorili ste o električnih avtomobilih. Zelo dobro!! Vendar pa v zvezi s tem obstaja še drug pomislek. Mobilnost se ne nanaša le na avtomobile. V Evropi bi lahko razvili velik projekt. Imamo Airbus, imamo vlake TGV. Zakaj ne razvijemo velik evropski projekt tramvajev? V Evropi obstaja potreba po obnavljanju in posodabljanju tramvajev, v osrednji Evropi, na severu, v Latinski Ameriki, povsod. To predstavlja vir zaposlovanja, določenega dela avtomobilske industrije pa ne bo mogoče rešiti. Na ta način mu boste lahko zagotovili drugo funkcijo, povezano z mobilnostjo. Evropski projekt tramvajev predstavlja rešitev tudi za podnebne probleme, povezane s prometom.
<P>
Povsem pravilno pa je vaše mnenje o izobraževanju in bolonjskem procesu. Dobro! Težava z bolonjskim procesom je v tem, da se je odmaknil od prvotnega namena. Namesto, da bi v Evropi veljalo enako višje- in visokošolsko izobraževanje, je bilo višje in visokošolsko izobraževanje v Evropi spremenjeno v šolsko izobrazbo, pri čemer univerze niso več mesta raziskav in razmišljanja, ampak tovarne učenja. Sestavljeni so bili učni programi, ki jim študenti ne morejo slediti. Če torej želite slediti bolonjskemu procesu, moramo najprej stopiti korak nazaj in postaviti pod vprašaj vse učne programe, ki so povezani z bolonjskim procesom. Rezultate lahko vidimo na ulicah univerzitetnih mest po Evropi, kjer študenti ne protestirajo proti ideji evropskega izobraževanja, ampak proti poslabšanju višje- in visokošolskega izobraževanja, ki poteka v imenu evropske ideje.
<P>
Na koncu se želim dotakniti vašega evropskega socialnega pakta. Evropski socialni pakt ter socialni in okoljski pakt. Spravite za isto mizo podjetja, sindikate in glavna okoljska združenja. Socialna zaščita ne bo delovala brez varstva okolja. To je nova ideja in za poslance na desni je to ena izmed dobrih idej, ki jih je imel gospod Sarkozy v Franciji; imenovala se je Grenelle ali okrogla miza o okolju. Menim, da je čas, da se Bruselj zavzame za okolje in za mizo povabi vse socialne partnerje in glavne predstavnike okoljskih organizacij. Če boste izbrali to pot, boste imeli našo podporo, Evropa pa predstavlja rešitev. Instrumente pa moramo razviti skupaj.
<SPEAKER ID="016" NAME="Timothy Kirkhope">
v imenu skupine ECR. - Gospod predsednik, vesel sem, da je predsedovanje Svetu v tem odločilnem času za delo Evropske unije prevzela Španija.
<P>
Skupaj z Grčijo in Portugalsko, je članstvo Španije v Evropski skupnosti predstavljajo primer, kako lahko Evropa pomaga spodbujati in podpirati novo demokracijo - pot, ki so jih uspešno sledili številni drugi vse od leta 1989.
<P>
Španski poslanci iz vseh strank so pomembno prispevali k delu tega Parlamenta, s tem, ko tako v Parlamentu, kot tudi v naših skupinah zasedajo pomembna mesta. Njihov vpliv je bil znaten in v tem kontekstu želim izreči posebno zahvalo našemu prijatelju Jaimeju Mayorju Oreji, enemu izmed najvplivnejših osebnosti v Parlamentu.
<P>
Predsedovanje se začenja v težkem času za Evropo unijo in želim mu vse najboljše, hkrati pa priznam, da sem zaskrbljen. V prvih dneh predsedovanja je naredilo spodrsljaj. Predlog, da bi Evropska unija, namesto enostavnega usklajevanja načrtov za gospodarski razvoj, lahko vzpostavila obvezne gospodarske politike s sankcijami ali korektivnimi ukrepi proti državam članicam, ki jih ne spoštujejo, je zelo zaskrbljujoč.
<P>
Odraža zelo zastarel socialistični pristop poveljuj-in-nadziraj h gospodarski politiki, ki ni primeren za reševanje problemov 21. stoletja. Ne da bi se vmešavali v politiko Španije, v Združenem kraljestvu obstaja pregovor, ki pravi, da je treba najprej pomesti pred lastnim pragom. Socializem tega ne počne.
<P>
Potrebujemo gospodarske politike, ki upoštevajo pravice naših držav članic, spodbujajo izmenjavo najboljših praks in so osredotočene na zagotavljanje dodane vrednosti EU; politike, ki zagovarjajo prednosti notranjega trga in jih še razširjajo; politike, ki vzpostavljajo vzdušje, v katerem lahko podjetniki in podjetja uspevajo, ter tako pripomorejo k ustvarjanju delovnih mest, dvigovanju našega življenjskega standarda in prispevajo k močnejši družbi.
<P>
V skupini PEK veliko pričakujemo od pobude Evropa 2020, ki predstavlja okvir za trajnostno, konkurenčno evropsko gospodarstvo, prav tako pa smo pripravili dodatne predloge, za katere upamo, da bodo pomagali pri doseganju napredka v tej razpravi.
<P>
Dotakniti se želim zunanje politike. Vem, da je bilo temu v programu predsedovanja namenjeno vidno mesto, vendar moram spregovoriti o vprašanju, ki je omenjeno, vendar po mojem mnenju ni dovolj izpostavljeno. Gre za vprašanje Irana. Z njegovo nezakonito, surovo in nevarno vlado je treba strogo obračunati. Če mislimo resno o neširjenju jedrskega orožja, mora vlada v Iranu razumeti, da ne sme zavajati sveta in slediti svojim ambicijam po jedrskem orožju, čeprav ima Iran pravico do razvoja jedrske energije v miroljubne namene. Režimu, ki se zateka k umorom in nasilju, da bi zatrl lastno ljudstvo, ljudstvo, ki je bilo ogoljufano za vlado po lastni izbiri, preprosto ne gre zaupati in moramo ukrepati.
<P>
Špansko predsedstvo začenja predsedovanje s celovitim programom. Naša skupina bo presodila njegove predloge in pobude na podlagi njegovih ukrepov. Če bo predlagalo napredne politike za spodbujanje gospodarske rasti, za boj proti podnebnim spremembam, za krepitev pravic in obveznosti posameznikov in za spodbujanje sodelovanja na globalni ravni, kjer imamo skupne interese, vsa ta področja, kjer lahko Evropa predstavlja prednosti in ne nalaga bremen.
<P>
Če bo to storilo, potem ga bomo podprli.
<SPEAKER ID="017" NAME="Willy Meyer">
v imenu skupine GUE/NGL. - (ES) Pozdravljeni gospod Rodríguez Zapatero. Žal moja skupina meni, da vaš program ne rešuje temeljnih problemov. Po našem mnenju bi morala biti temeljna zahteva tega predsedstva izboljšati trenutno gospodarsko politiko in sicer z javno intervencijo v gospodarstvu in seveda z urejanjem trga s pomočjo progresivnih fiskalnih politik.
<P>
Recesija v Španiji in Evropi, ter število brezposelnih, kakršnemu nismo bili priča vse od tridesetih let prejšnjega stoletja, sta posledica neposredovanja na trgu in neposredovanja v strateških proizvodnih sektorjih, vključno s finančnim sektorjem. Žal s tega vidika v vašem programu ni ničesar novega. Prihodek od zaposlovanja se kaznuje, prihodek iz naslova kapitalskih dobičkov pa ima prednost, saj v fiskalnih politikah ni usklajenosti, evropski socialni model, del česar predstavlja tudi liberalizacija storitev, pa razpada.
<P>
Člena 43 in 49 pogodbe ščitita model, ki je naklonjen trgu in svobodi trga v nasprotju s pravicami delavcev in kot dobro veste, že imamo razsodbe Evropskega sodišča, ki uzakonjajo socialni dumping. To je realno stanje. Žal ta del vašega programa, ki je za nas bistvenega pomena, ne spreminja ničesar in ne uvaja ničesar novega. Povedano drugače, je v nasprotju s sloganom, ki ste ga izbrali za špansko predsedovanje: "Inovacija Evrope".
<P>
Na tem področju ni nobenih inovacij. Obstaja kontinuiteta, zaradi izvolitve gospoda Barrosa, ki smo ji nasprotovali - čeprav ste ga podprli - in menimo, da ta kontinuiteta škoduje evropskemu modelu.
<P>
Glede zunanje politike se ne strinjamo, da moramo povečati vojaško zmogljivost. Slike nesreče na Haitiju, kamor se pošiljajo helikopterji in marinci, nam škodujejo. So škodljive! Kadar se zgodijo takšne nesreče, kot se je na Haitiju, tega ne potrebujemo. Potrebujemo civilno zaščito. Potrebujemo zdravnike, arhitekte in ljudi, ki bi pomagali blažiti bolečine, ki jih je povzročila tragedija.
<P>
Na koncu, gospod Zapatero, srečanje na vrhu z Marokom. Ne strinjamo se z izboljšanim statusom Maroka, medtem ko ljudem v Sahari ni dovoljeno uveljavljati pravic do samoodločanja in ko jih maroške oblasti nenehno sodno preganjajo, ponavljam, nenehno sodno preganjajo. Ne strinjamo se s tem srečanjem na vrhu. Verjamemo, da bi moralo v zvezi s pravico o samoodločanju ljudi v Sahari biti evropsko srečanje na vrhu.
<P>
V zvezi z Državo Izrael moramo biti veliko strožji v politiki sosedstva in zagotoviti, da bo člen 2 tega pridružitvenega člena, kot del politike sosedstva, izvajan, saj Izrael načrtno krši mednarodno pravo.
<SPEAKER ID="018" NAME="Marta Andreasen">
v imenu skupine EFD. - Hvala, gospod predsednik. Gospod Rodríguez Zapatero, pozorno sem poslušala vašim predlogom glede španskega predsedstva in želim vam vso srečo. Sedaj pa se bom vrnila v realnost.
<P>
Zastopam jugovzhodno Anglijo in veliko volivcev v mojem volilnem okrožju - skupaj z drugimi evropskimi državljani - že dolgo trpi zaradi zlorab pri urbanizaciji na sredozemski obali in v drugih deli Španije. Parlament je sprejel tri poročila, v katerimi je španske oblasti pozval, da ukrepajo, vendar razen obsodb manjšega števila politikov in sprejetja novega zemljiškega prava, niso bili izvedeni nobeni posebni ukrepi za zaščito ljudi, ki trpijo zaradi predsodkov.
<P>
Težave s katerimi se soočajo volivci v mojem volilnem okrožju segajo vse od dramatičnih razmer Lena in Helen Prior iz Berkshirea, ki so jima porušili hišo, ker so organi trdili, da je bila zgrajena v nasprotju z zakonom o obalnih območjih, do primerov Doreen Snook, ki je tudi iz Berkshirea, v Alicanteju in gospoda Lohmanna v Lanzaroteu, ki ne moreta živeti v hišah, ki sta jih kupila, ker ni ustrezne infrastrukture in storitev.
<P>
Kot državljanko Španije me je sram, ko vidim, kaj se dogaja v moji državi. Zelo me skrbi za prihodnost španskega turizma, sedaj ko lahko v tisku zasledimo novice o nesreči teh ljudi.
<P>
(ES) Gospod Zapatero, rada bi vas nagovorila v vašem materinem jeziku, ki je tudi moj materin jezik.
<P>
Prizadeti ljudje niso premožni, gre za preproste ljudi, ki so izkoristili sadove svojega dela za nakup hiše v tej državi z milim podnebjem in dobrimi ljudmi, v kraju, kjer bodo lahko po upokojitvi živeli. Ti ljudje morajo po krivici plačevati pristojbine odvetnikom in drugim strokovnjakom, da bi se na sodiščih obranili, brez velikih možnosti za uspeh.
<P>
Evropska unija prepričuje prebivalstvo, da je njen namen ohranjanje miru v Evropi. Ali bodo te razmere, ki jih bom opisala, Evropi prinesle mir?
<P>
Govorite nam, da boste Evropo izvlekli iz krize. Če ne morete rešiti problema, ki ga navajam, kako verodostojni ste lahko pri reševanju evropske finančne krize? Gospod Zapatero, rešitev zahtevamo takoj. Želimo, da bi lahko ljudje živeli v hišah, ki so jih kupili. Če to ni mogoče, jim mora biti zagotovljeno pošteno nadomestilo, ki jim bo omogočilo nakup podobne nepremičnine.
<P>
Parlament je le grozil z blokado izplačil subvencij Španiji, vendar vam zagotavljam, da bom, če te razmere ne bodo razrešene v času španskega predsedovanja, storila vse, kar je v moji moči, da se bo ta grožnja uresničila.
<SPEAKER ID="021" NAME="Francisco Sosa Wagner" AFFILIATION="NI">
(ES) Počaščen sem, da lahko sodelujem v tej razpravi s predsednikom španske vlade, s človekom, ki ga cenim že vse od takrat, ko je bil še študent prava.
<P>
Menim, da predsedovanje Evropski uniji po rotacijskem sistemu daje moji državi Španiji najboljšo priložnost, da ponovno pokaže, da želi igrati odločilno vlogo v Evropi.
<P>
Kot je povedal predsednik, so v dolgih letih diktature številni Španci sanjali o pridružili Evropi. Zato smo še posebej veseli, da smo tukaj in uživamo v tej izkušnji, saj vemo, gospe in gospodje, da je ta Unija držav članic, ki jo tukaj predstavljamo, edini odgovor na težave, s katerimi se sooča svet, ker države same ne zmorejo poiskati učinkovitih rešitev.
<P>
Zelo pomembno je, da Evropa najde svoje mesto s tem, ko se jasno opredeli in zagovarja vrednote, ki jih je porodila v zibelki revolucij, v knjigah, ki so jih napisali njeni izjemni misleci in krikih njenih prebivalcev. Te vrednote so svoboda, pravilo razuma, ločitev cerkve od države in solidarnost. Zato vem, gospod predsednik, da želite kar najbolje izkoristiti to priložnost, da bi Lizbonska pogodba zaživela v praksi.
<P>
Strinjam se s cilji, ki ste jih predlagali, čeprav so nekateri izmed njih nejasni, prav tako pa ne razlikujejo med zadevami, ki so naključne in tistimi, ki so temeljnega pomena. Eden izmed ciljev, ki se nanaša na podnebne spremembe, mi daje občutek, da je evropska politika, ki jo izvaja Komisija prava, čeprav je doživela neuspeh v Københavnu. Pomembno je, da se mora zapravljanje številnih držav prenehati, saj milijarde prebivalcev ne bi smele trpeti zaradi posledic sebičnosti bogatih družb.
<P>
Prav tako bi sam več poudarka dal zagovarjanju človekovih pravic v svetu. Kadar letijo na Evropsko unijo očitki, da je birokratska organizacija brez duše, ljudje pozabljajo, da njeno dušo predstavlja ravno Listina o temeljnih pravicah. V zvezi s tem menim, da bi se moralo špansko predsedstvo vključiti v naslednje zadeve: srečanja na vrhu v Maroku ne bi smelo organizirati preden se Maroke ne zaveže, da bo spoštoval resolucij v zvezi s Saharo, ki so jih sprejeli Združeni narodi, organizacija, na katero smo se sklicevali že v drugih zadevah.
<P>
Na Kubi in v Iranu spodbujajte skupne ukrepe za priznavanje organizacij, ki nasprotujejo vladi v skladu z včerajšnjo razpravo. Če so pravice naša duša, duša Evrope, si vas bom drznil opomniti, da velik poudarek posvečate, kot ste upravičeno povedali v vašem govoru, hrbtenici Evrope, ki jo predstavlja skupna energetska politika. Brez tega bo povsod prišlo do zaostankov in obstaja celo tveganje, da bo pogorela tudi mednarodna politika.
<P>
Na koncu vas želim opozoriti, da ne pozabite na zavezo, ki ste jo dali v zvezi s statusom mest Ceuta in Melilla, ki bo podoben statusu najbolj odmaknjenih regij.
<P>
Na koncu želim povedati: spoštovani predsednik Zapatero, dragi prijatelj José Luis, želim vam veliko uspeha v dobro tej močni, zvezni Evropi, v katero oba verjameva.
<SPEAKER ID="022" NAME="José Luis Rodríguez Zapatero" LANGUAGE="ES">
Gospod predsednik, najprej se želim zahvaliti vsem za ton in vsebino govorov, ki smo jih danes zjutraj slišali v imenu različnih parlamentarnih skupin.
<P>
Spregovoril bom o najpomembnejših zadevah in bom začel z gospodom Daulom. Hvala za besede v zvezi s tem pozitivnim zagonom za gospodarsko vodenje, skupno gospodarsko politiko. Zastavili ste vprašanje, kakšen je namen takšnega gospodarskega vladanja, takšne gospodarske politike ali, oprostite izrazu, ponudili ste ideološko ropanje morebitnih postulatov socialno demokratične ideje ali projekta. Predvsem sem slišal vaše zadržke glede nebrzdanega povečanja javne porabe in da dajete prednost okolju, ki je naklonjeno podjetjem.
<P>
Nekaj bi rad razjasnil. To ima le malo opravka z mojim govorom in se večinoma nanaša na moja politična prepričanja. Sem goreč podpornik Pakta stabilnosti. Sem goreč podpornik fiskalne uravnoteženosti prek celotnega cikla. To je očitno tudi na podlagi dejstva, da je v prvih štirih letih pred gospodarsko in finančno krizo vlada, ki sem jo in jo še vedno vodim, imela presežek na javnih računih in zmanjšala primanjkljaj na 32 % BDP. Zato sem spreobrnjenec. Primanjkljaji in presežki so orodja, ki so odvisna od gospodarskega cikla. Tako kot večina evropskih vlad, sem tudi sam bil naklonjen temu, da se odzovemo s finančnimi spodbudami, ki imajo za posledico javni primanjkljaj, javna poraba pa se je nekoliko povečala, ker so se upočasnile zasebne naložbe. Ne gre za ideološki problem. Gre za problem realnosti. Finančna kriza je povzročila, da so bile zasebne naložbe in zasebno kreditiranje zamrznjeno in se je ustavilo. Zdelo se je razumno, da so javne spodbude edini način za premostitev posledic, ki jih je povzročila ta upočasnitev gospodarstva. To je treba popraviti, koliko to okoliščine dopuščajo, prav tako pa se moramo vrniti na Pakt stabilnosti.
<P>
Kot druge države, bo tudi moja država imela in dejansko ima, velik javni primanjkljaj. Prav tako vam lahko zagotovim, da bo moja država izpolnila zaveze, ki jih je dala Komisiji za leto 2013 in ponovno zagotovila stabilnost, ki jo nalaga 3% primanjkljaj. Da bi to lahko dosegli, imamo varčevalni načrt, strog načrt javnofinančne konsolidacije in s tem je Komisija seznanjena. Strog je z vidika naših javnih računov in ga bomo v praksi tudi izvedli.
<P>
Strinjam se s tem, da moramo vzpostaviti okolje, ki bo naklonjeno podjetjem, gospodarski dejavnosti, pobudam in konkurenci. V mojem govoru sem močno zagovarjal skupen energetski trg in evropskem digitalni trg. To ne pomeni nič drugega, kot spodbujanja gospodarske svoboščine, pobud in trgovine med Evropejci na področju energetike in spodbujanje konkurenčnosti, saj to znižuje cene in prispeva k tehnološkim inovacijam. Na digitalnem področju, na katerega sem se danes močno osredotočil, v veliki meri stavimo na prihodnost, s tem ko spodbujamo e-trgovino in prenos vseh proizvodov, ki trenutno nastajajo v komunikacijskih tehnologijah in ki predstavljajo vse večji odstotnih delež bruto domačega proizvoda.
<P>
Naš predlog in naš načrt se torej nanaša na Strategijo 2020, da bi lahko zagotovili Evropo brez trgovinskih ovir, da bi v Evropi spodbudili konkurenčnost, inovativnost in podjetniško okolje. Vlade bi se morale kar v največji meri izogniti spreminjanju okolij, na katerih temeljijo poslovne aktivnosti, vendar pa morajo posredovati, da bi lahko spremenile okolja, ki so bila naklonjena špekulacijam, pa naj gre za finančne špekulacije ali pa za nepremičninske špekulacije. To je nekaj popolnoma drugega. Včasih zaradi praktičnih idej pride do namernega ali nenamernega spodbujanja špekulacij na finančnem ali nepremičninskem področju. Španija je bila žrtev tega, kot so bili žrtev tudi nekateri državljani, ne samo britanski. To je želja vlade v okviru njenih pristojnosti. Zavedati se morate, da so v Španiji pristojnosti porazdeljene in teh pristojnosti nima le centralna vlada, ampak tudi avtonomne skupnosti in sveti. Seveda obstajajo pravni in zakonski postopki, vendar se tega, kar ste povedali, dobro zavedam in zato bomo tudi ukrepali.
<P>
Zaradi tega: gospodarsko okolje, ki je naklonjeno poslovni aktivnosti, pobudam in inovativnosti, ki pa ne spodbuja finančnih in nepremičninskih špekulacij.
<P>
Seveda sem naklonjen razumni davčni obremenitvi in ne zastopam nobenega nasprotujočega modela, saj sem, ko sem bil v vladi, znižal davek za podjetja, davek na delo in dohodnino. Na podlagi interventne perspektivne sem naklonjen temu, kar predstavlja njena filozofija obdavčitve in davčni položaj.
<P>
Na koncu želim povedati gospodu Daulu, da se zavedam položaja njegove skupine, ki je večinska skupina v Parlamentu, glede vloge predsednika Sveta - stalnega predsednika - in Parlamenta. Mislim, da je to zelo pomembno. Podpiram dejstvo, da imajo vse evropske institucije, odlične evropske institucije, dober odnos s Parlamentom. Seveda, če želimo, da se bo Evropa razširila, se moramo zavzemati za močnejši Parlament. To je moje mnenje.
<P>
Gospod Schulz, hvala za vaš govor. Prepričan sem, da so načela Evropske unije v veliki meri povezana z načeli socialne demokracije in da je bila socialna demokracija glavni vzvod za nastanek evropske ideje in evropskih idealov. Še enkrat bi rad potrdil - kljub pritisku drugih idej, ki so bile povezane s številnimi težavami pri uresničevanju - našo zavezanost viziji socialne kohezije, viziji, pri kateri je bistvenega pomena socialna narava demokracije.
<P>
Gospod Verhofstadt, zelo sem hvaležen za vaš govor. Praktično se strinjam z vsem, kar ste povedali. Odprto sodelovanje je bilo v zvezi z usklajevanjem in prihodnostjo Lizbonske pogodbe neuspešno. Tega se zavedamo. Leta 2004 smo jo prenovili, sedaj pa se moramo odločiti ali jo bomo resno obravnavali, ali pa bomo leta 2020 spet govorili, da je bila neuspešna. Vlada potrebuje metodo Skupnosti. Ne vem, zakaj ste nekateri izmed vas presenečeni nad besedama "sankcije" in "zahteve". Pri delovanju Evropske unije obstajajo številne odločitve, ki vključujejo sankcije. Če se direktive ne spoštujejo, če se ne spoštuje Pakt stabilnosti, je popolnoma normalno, da morajo biti sankcije. To tudi deluje. Parlament se mora zavedati, ker se mora tega zavedati tudi Evropska unija, da stvari, ki smo jih opravili skupaj, dajejo dobre rezultate. Gre za stvari, kot so evro, Pakt stabilnosti in notranji trg, ki ga je treba razviti in poglobiti, saj predstavlja enega izmed glavnih vzvodov za rast in konkurenčnost.
<P>
Popolnoma se strinjam s tem, kar ste predlagali v zvezi s Københavnom in naslednjo strategijo, novo strategijo. Mislim, da je pobuda glede obstoja Visoke oblasti za to vprašanje zanimiva in res je, da Københaven ni prinesel rezultatov, ki smo si jih želeli. Res je, da je imela Evropa pozitivno stališče, vendar to ni bil rezultat.
<P>
Gospod Meyer, z vsem spoštovanjem, o nekaterih stvareh se ne strinjava. Seveda, poleg upoštevanja dejstva, da Evropska unija nima pristojnosti na primer pri davčni politiki, nisem predstavil konservativnega programa, ampak program reform. Predvsem gre za program, ki nam bo v prihodnosti prihranil čas in s katerim bomo lahko predvideli prihodnost, za kar je po mojem mnenju najboljši način, da nadaljujemo s postopnim programom. Postopni program je program, ki zaznava spremembe, jih predvideva in je sposoben sprejemati nove stvari. Upam in verjamem, da bo Evropska unija ostala v koraku s tem.
<P>
Spoštujem vaše stališče glede Maroka, vendar se z njim ne strinjam. Severna Afrika, še posebej Maroko, je strateškega pomena za Evropsko unijo. Zagotovimo, da bo proces posodobitve potekal preko dialoga in sodelovanja, in prepustimo to arbitražo o konfliktu v Sahari pravemu organu in sicer Združenim narodom, katerega ukrepe Španija seveda podpira in spoštuje.
<P>
V zvezi s Haitijem drži, da helikopterje in vojaška letala pogostokrat vidimo, kako sodelujejo v konfliktih in bombardirajo področja našega planeta, prav tako pa ne delujejo pozitivno na našo vest. Pogostokrat je to težko za našo vest in prepričanja, vendar moram povedati, da je treba helikopterje in marince, ki prinašajo hrano, prinašajo red in rešujejo življenja včasih pozdraviti tudi z aplavzom.
<P>
(Aplavz)
<P>
Zame je to nekaj, kar je vredno aplavza. Če bi Evropa imela sile za hitro ukrepanje, kar upam, da se bo zgodilo, bi podprl predlog gospoda Barnierja. Kot je bilo tu povedano, bodo morale biti sestavljene iz civilnega in vojaškega dela, da bomo lahko učinkovito ukrepali v najkrajšem možnem času in z viri, ki so nam na voljo.
<P>
Nisem pozabil na vaše predloge, gospa Andreasen. Predstavnikom skupine Zelenih/Evropske svobodne zveze želim povedati, da se strinjam s številnimi predlogi, ki ste jih navedli v vašem govoru. Moj celoten govor je bil namenjen trajnostni rasti, okoljsko vzdržni rasti. Strinjam se s tem, da je električno vozilo, ali bi moral biti, nekaj, kar spodbuja drug način prevoza. Nisem prezrl vašega priporočila, da bi v Paktu stabilnosti morala biti razsežnost okoljske stabilnosti temeljna razsežnost in seveda sem globoko prepričan, da prihodnost inovacij, konkurenčnosti in produktivnosti leži v tako imenovanem "zelenem gospodarstvu". Prav tako leži v potencialu komunikacijskih tehnologij in seveda v skupni ali enotni energetski viziji, kot je dejal gospod Sosa Wagner, saj je to osrednjega pomena za prihodnost obstoja Evropske unije.
<P>
Gospod Kirkhope, strinjam se s tem, kar ste povedali glede pomena osebnosti mojega sodržavljana, gospoda Mayorja Oreje, vendar pa se ne strinjam z vami, da je prišlo do kakršnih koli namigovanj glede več nadzora ali večje centralizacije pri tem, kar je predstavljeno v idejah, pobudah in političnem predlogu, ki sem ga predstavil Parlamentu. Ne, gre za politično pobudo, da bi lahko notranji trg postal večji in pokrival več področij in da bi bilo več inovacij in konkurenčnosti. Namenjen je temu, da bi združili moči. Združevanje moči ne pomeni nadzirati, poenotenje ne pomeni voditi. Prav nasprotno, združevanje moči je bolj demokratično, poenotenje spodbuja sodelovanje.
<P>
Menim, da bi bilo za nas še bolj negativno, če bi še naprej delovati kot 27 majhnih, centraliziranih sistemov nadzora, saj bi v globaliziranem svetu to pomenilo, da bi akterji, ki tekmujejo z nami in imajo notranje trge ter skupne politike, kot so Združene države Amerike, Kitajska in Indija, imeli pred nami prednost. Če kot Evropejci ne bomo zelo kmalu izvedli te velike spremembe in te nove gospodarske politike, ki daje večji poudarek Skupnosti, nas bo Indija ali Kitajska dohitela na področju proizvodnje in inovativnosti.
<P>
Ne, nobenega interesa nimamo - če mi boste ob vsem spoštovanju dovolili, da se tako izrazim - nobenega interesa do nadzora ali intervencionizma. O tem ne razpravljamo. Ko govorimo o 2020 in vodenju, govorimo o naših kolektivnih zmožnostih, vsoti sinergij, ki jo predstavlja 500 milijonov državljanov na celini, ki ji je uspelo izvesti in sprožiti industrijsko revolucijo, najboljšo uporabo energije in največje znanstvene dosežke. Če bodo vse te sile združene, bomo lahko igrali vodilno vlogo pri ohranjanju našega gospodarskega modela, našega modela blaginje in napredka. To so cilji.
<P>
Seveda - s tem se popolnoma strinjam - verjamem, da ima Evropska unija jasno stališče do Irana. Iran mora spoštovati mednarodna pravila in mednarodno skupnost - Evropska unija pa mora pri Iranu uveljaviti zahtevo glede spoštovanja mednarodnih pravil v zvezi z neširjenjem jedrskega orožja. V zvezi s tem imam enake pomisleke in občutke kot vi.
<P>
Gospod Sosa Wagner, veseli me, da z vami sodelujem na tem forumu v tej izjemni instituciji, v tem časi in pri tej razpravi. Vaše predloge sem zabeležil. Popolnoma se strinjam s tem, kar ste povedali o energiji, in temu sem tudi namenil večji del govora. Ravno energija bo v veliki meri pripomogla k oblikovanju sposobnosti Evropske unije, da postane pomembna celina, tako politično, kot tudi gospodarsko. Vsekakor bomo gospodarsko in politično močnejši, če bomo imeli več medsebojnih energetskih povezav in bomo manj energetsko odvisni.
<P>
Vsi vemo, da je energija določala potek zgodovine. Odločala je o tem, kako so nekatere sile obvladovale druge države. To je potekalo z nadzorom in uporabo energije, seveda pa sedaj tudi z varčevanjem energije.
<P>
Evropska unija podpira politiko zagovarjanja temeljnih pravic, tako kot bo to počela tudi v naslednjih šestih mesecih. To počne na razumen način in s prizadevanjem, da bi zagotovila napredek na tisti področjih, kjer pričakujemo in upamo, da je to možno. To počne tam, kjer čutimo, da je ponujena roka boljša od zaprtih vrat. Zato bomo nadaljevali s srečanjem na vrhu z našo sosedo, Marokom. Vedno bomo zagovarjali varstvo človekovih pravic.
<P>
Gospod predsednik, gledano v celoti sem izjemno hvaležen za to, kar so povedali vsi govorniki iz različnih parlamentarnih skupin. Rad bi izrazil, da spoštujem vsa njihova stališča. Prav tako ne gre pozabiti na bolj neposredna, specifična vprašanja, ko so bila zastavljena v zvezi z mojo državo, ki jo, glede na to, kaj smo dosegli v 25 letih, ko smo del Evropske unije, z največjim ponosom zastopam. Prav tako mojo državi zastopam z največjo ponižnostjo, saj smo tu z namenom, da si delimo in najboljši način za deljenje je ta, da smo ponižni, da smo pripravljeni na poenotenje, da se združimo in da skupaj branimo veliki ideal Evropske unije.
<P>
(Aplavz)
<SPEAKER ID="023" NAME="José Manuel Barroso" LANGUAGE="FR">
Gospod predsednik, verjamem, da obstaja splošno soglasje glede prednostnih nalog španskega predsedovanja Svetu, seveda z nekaterimi odtenki glede na stališče različnih političnih skupin, vendar pa obstaja vprašanje, ki izhaja iz številnih govorov in katerega se želim dotakniti, in sicer vprašanje evropskega usklajevanja ali doslednosti, pri naših odzivih na naravne nesreče izven Evrope ali pri naših odzivih znotraj okvira zunanjih odnosov, na primer po Københavnu ali v povezavi z gospodarsko politiko. In v zvezi s tem menim, da imamo rešitev in ta je izvajanje Lizbonske pogodbe. Ni nam treba veliko spremeniti.
<P>
Kar se tiče našega odziva na humanitarne krize, imamo slovito poročilo gospoda Barnierja, ki je danes že bilo omenjeno. To je poročilo, ki sem ga skupaj s predsedstvom po rotacijskem sistemu, takrat avstrijskim predsedstvom, zahteval od našega kolega poslanca v Parlamentu in mojega dobrega prijatelja Michela Barnierja. Takrat še ni bil komisar in na lastno pobudo sem ga zaprosil, če pripravi osnutek tega poročila.
<P>
To poročilo, ki sem ga podprl skupaj s predsedstvom Sveta, smo prejeli. Potem ga nismo uporabili, ker tega Svet ni želel; glede tega moramo biti jasni. Prav zato moramo storit več glede vprašanja doslednosti v zunanjih humanitarnih akcijah Evropske unije.
<P>
Prepričan sem, da odgovor leži v Lizbonski pogodbi. Imamo visoko predstavnico, ki je podpredsednica Komisije, istočasno pa predseduje Svetu ministrov za zunanje zadeve.
<P>
Zaradi tega sem v novi Komisiji pripravil nov portfelj "mednarodno sodelovanje, humanitarna pomoč in krizno odzivanje". To bo komisar, v tem primeru verjetno komisarka, za katero bo to prva naloga in ki bo morala sodelovati z visokim predstavnikom in Svetom, da bomo lahko nekoč res imeli zunanjo službo, pa tudi pristojnosti na področju kriznega odzvanja in civilne zaščite. To je vse v zvezi s prvim vprašanjem.
<P>
Drugo vprašanje se nanaša na mednarodna pogajanja na primer po Københavnu. Tudi tukaj moram brati iz Lizbonske pogodbe, ker verjamem, da je mnogi niso prebrali. Člen 17: "Razen pri skupni zunanji in varnostni politiki in v drugih primerih, predvidenih v Pogodbah, zagotavlja zastopanje Unije navzven."
<P>
V prihodnje bo Unijo v zunanjih zadevah zastopala Komisija in ne Evropski svet. Nedvomno bodo prisotni tudi voditelji držav ali vlad, ki bodo zastopali svoje države. Kdo zastopa Unijo v zunanjih zadevah, razen pri SZVP? Komisija.
<P>
Zaradi tega sem pripravil portfelj za podnebni program in tako upam, da bo komisar, v tem primeru komisarka, v prihodnje imela vso podporo, potrebno za zastopaje Unije v pogajanjih po Københavnu. Tudi glede tega si moramo biti na jasnem.
<P>
Tretje vprašanje se nanaša na gospodarsko politiko. Tudi tu je treba prebrati Lizbonsko pogodbo. Obstajajo tisti, ki mislijo, da je gospodarska politika izključno nacionalna zadeva. To ne drži. Člen 120: "Države članice obravnavajo svoje ekonomske politike kot zadevo skupnega pomena in jih usklajujejo v okviru Sveta". Člen 121(2): "Svet na priporočilo Komisije oblikuje osnutek širših smernic ekonomskih politik držav članic in Unije ter poroča o svojih ugotovitvah Evropskemu svetu." in v nadaljevanju - prebrati morate celoten člen - "Za zagotavljanje tesnejše uskladitve ekonomskih politik in trajnostne konvergence ekonomskih učinkov držav članic Svet na podlagi poročil, ki mu jih predloži Komisija, spremlja gospodarski razvoj v vsaki od držav članic in v Uniji."
<P>
Torej gre za skupni nadzor. Poleg tega, in to je v Lizbonski pogodbi novost, lahko Komisija sedaj sprejme konkretna priporočila, predvsem, navajam: "Kadar se v okviru postopka iz odstavka 3 ugotovi, da ekonomske politike neke države članice niso skladne s širšimi smernicami iz odstavka 2 ali da bi lahko ogrozile pravilno delovanje ekonomske in monetarne unije, lahko Komisija to državo članico opozori. Svet lahko na priporočilo Komisije naslovi potrebna priporočila na to državo članico." In v nadaljevanju: "Svet lahko na priporočilo Komisije naslovi potrebna priporočila na to državo članico".
<P>
To je zelo zanimivo, saj bo tudi Parlament imel pristojnosti v tem kontekstu: "Predsednik Sveta in Komisija poročata Evropskemu parlamentu o rezultatih večstranskega nadzora". Povedano drugače, sedaj imamo v Lizbonski pogodbi mehanizme - ni nobene potrebe, da bi izumljali kar koli novega ...
<P>
(Pripomba, podana izven mikrofona)
<P>
Ne, da, seveda, to sem že naredil. Da to povem, ne rabim vaše podpore ...
<P>
Dejstvo je, da predstavlja Lizbonska pogodba, če jo resnično želimo uporabiti, instrument s katerim lahko zagotovimo usklajevanje in doslednost, ne da bi se zaradi tega morali politično ali ideološko deliti glede tega vprašanja. To je moje stališče - in zaradi tega moram danes izpostaviti: prvič smo imeli novo predsedstvo Sveta po rotacijskem sistemu v Evropskem parlamentu.
<P>
Špansko predsedstvo nosi veliko odgovornost. To je prvo predsedstvo po rotacijskem sistemu po uveljavitvi Lizbonske pogodbe. Poleg tega, kot je rekel gospod Zapatero - zaradi zavezanosti Evropi uživa moje popolno zaupanje - verjamem, da smo dolžni izvajati pogodbo ob upoštevanju vsebine in duha. Vsebina in duh Lizbonske pogodbe sta zelo jasna.
<P>
Močnejša Evropa! Močnejša Evropa, ne zaradi institucij, ampak zaradi tega, da bodo institucije lahko bolje služile dejanskim interesom naših državljanov.
<P>
(Aplavz)
<SPEAKER ID="024" NAME="Predsednik">
Hvala, gospod Barroso. Vsi smo prebrali Lizbonsko pogodbo in vemo, da ne vsebuje vsega. Zaradi tega je pomembno, da ob sodelovanju sprejmemo razlago kaj Lizbonska pogodba pravi in da skupaj še mnoga leta načrtujemo naše delo v Evropski uniji.
<SPEAKER ID="025" NAME="Jaime Mayor Oreja" AFFILIATION="PPE">
(ES) Gospod predsednik španske vlade, povedal bi vam rad, da ne živimo le še v enem obdobju, ne živimo v le še enem trenutku v in za Evropsko unijo.
<P>
Kar sta s predsednikom Daulom povedala, drži: Evropska unija in Evropejci se zavedajo, da njihovo glavno skrb predstavlja kriza. Prav tako je danes treba izpostaviti, da so Evropejci pred gospodarsko krizo na številnih volitvah, kjer je bila nizka volilna udeležba, prav tako kazali znake vse manjšega zanimanja in nepovezanosti z evropskimi institucijami.
<P>
Tako se je kriza vrednot pokazala pred, pa tudi med procesom evropskega združevanja. To vam govorim zaradi tega, ker imamo ob upoštevanju očitnih spodbud, ki jih bo prinesla Lizbonska pogodba, prvo priložnost, da zmanjšamo to vrzel med Evropejci in evropskimi institucijami.
<P>
Zato živimo - oziroma bi vsaj morali živeti - v obdobju tranzicije in sprememb, na katere ste se sklicevali. Vendar pa bi rad povedal, da je naš prvi izziv, ki leži pred nami, kako najti točko preobrata v procesu oddaljevanja Evropejcev od evropske politike.
<P>
Tranzicija vedno predstavlja priložnost. Prav tako predstavlja tveganje, vendar pa vas spodbujam, da pripravite majhno število jasno idej, ki jih je mogoče vedno posredovati vsem Evropejcem. Želim povedati, da je sprememba odnosa vseh evropskih institucijah, vseh nas, nacionalnih vlad in parlamentov, politikov veliko bolj pomembna, kot Lizbonska pogodba sama. Da bi lahko govorili o tranziciji in spremembi Evropske unije ter ambicijah v evropskem projektu, uveljavitev Lizbonske pogodbe ne zadostuje.
<P>
Zato želim povedati, da je glavni cilj v tem, da bi nas Evropejci bolje razumeli, ker nas sedaj ne. Naš jezik je nerazumljiv in občasno nedoumljiv, zato moramo znati povedati, da je to samo po sebi problem in izziv, da bi se lahko približati Evropejcem. Veliko več časa, veliko več politične energije in veliko več političnega zagona moramo nameniti temu, da bi nas Evropejci razumeli.
<P>
Gospe in gospodje, zaradi Lizbonske pogodbe bodo vsa predsedovanja različna, drugačna in zahtevnejša, prav tako pa bodo od nas terjala več žrtvovanja in velikodušnosti kot kadar koli doslej. Zelo me veseli, da je danes v tako pomembnem času za Evropsko unijo španski Partido Popular podprl cilje španske vlade pri predsedovanju Evrope.
<P>
Sedaj jih moramo izvesti na pravilen način. Povedal vam bom, kako ne bi smeli ocenjevati španskega predsedovanja. Ne bo ocenjevano po število srečanj, ki jih bo priredilo. Merilo za dobro predsedovanje ne predstavljajo priložnostni govori, velike besede ali običajna mesta. Ocenjevano bo po rezultatih, resničnosti, naši sposobnosti spremeniti odnos - v vseh evropskih institucijah - in naši sposobnosti, da v ospredje postavimo resnične probleme, ki jih imamo Evropejci. To je edini način, da bomo resnično bližje vsem Evropejcem.
<P>
(Aplavz)
<SPEAKER ID="026" NAME="Juan Fernando López Aguilar" AFFILIATION="S&amp;D">
(ES) V imenu socialdemokratske delegacije v Evropskem parlamentu, ki je, kot ste povedali, Evropski parlament z najobsežnejšim zastopanjem in demokratično najmočnejši v vsej zgodovini Evropske unije, želim izraziti toplo dobrodošlico španskemu predsedniku Evropske unije in mu zaželeti vso srečo v tako ključnem trenutku.
<P>
Ključni trenutek je nastopil zaradi uveljavitve, končno, Lizbonske pogodbe. Ključen je tudi zaradi ustanovitve novih institucij: nova Komisija, stalni predsednik Sveta in visoki predstavnik Evropske unije. Predvsem pa je ključen zaradi tega, ker nam omogoča, da storimo to, kar je treba storiti s pomočjo Lizbonske pogodbe in novih institucij, in to je, da se odzovemo na najresnejšo krizo v zadnjih 80 letih, ki ima resne gospodarske, finančne, pa tudi socialne posledice.
<P>
Evropski državljani so 10 let spremljali institucionalno razpravo, 7. junija pa so izvoliti Parlament, ki zastopa 500 milijonov ljudi. Ti ljudje nas opazujejo, od nas nekaj pričakujejo, hkrati pa od nas zahtevajo odgovore. Želijo usklajevanje in nadzor na področjih, kjer vodenje ni bilo ustrezno, kot odgovor na pomanjkanje preglednosti in pohlep pa želijo ponovno vzpostavitev etike odgovornosti. Želijo, da najdemo izhod iz te krize in da iz nje pridemo boljši, hkrati pa spoštujemo naš model.
<P>
Zato verjamem, da ima špansko predsedstvo prav, ko bo začelo z utrjevanjem vrednot: pomembnost enakosti. Evropska unija je zgrajena na enakosti, enakosti pred zakonom, pa tudi enakosti, ki predstavlja temelj socialnega modela, boju proti izključevanju in diskriminaciji, zaščiti najšibkejših v družbi, zavezanosti k boju proti seksističnemu nasilju in evropskem nalogu za zaščito. Prav tako je zgrajena na enakosti, ki predstavlja vzvod za prihodnost na področju inovacij, izobraževanja in usposabljanja, ki so vedno predstavljali način za zagotavljanje novih priložnosti za tiste, ki jih trenutno nimajo.
<P>
Poleg tega ima predsedstvo prav glede vsebine in se je sklicevalo na pomembnost Strategije 2020, ki priznava, da lizbonska strategija ni delovala in zaradi tega nismo veseli ali zadovoljni in da se moramo bolj zavezati inovacijam in boljšim energetskim virom. Tu je tudi Evropska služba za zunanje delovanje, ki bo pripomogla k izboljšanju razmer na Haitiju, ter akcijski načrt za območje svobode, varnosti in pravice.
<P>
Če mi dovolite, bi rekel tudi, da ima prav glede njenega odnosa in glede tega, da je zbralo pogum za zagovarjanje sprememb, kljub nacionalnim predsodkom in kljub upadanju ali odstopih ...
<P>
(Predsednik je prekinil govornika)
<SPEAKER ID="027" NAME="Izaskun Bilbao Barandica" AFFILIATION="ALDE">
(ES) Predsednik predsedstva po rotacijskem sistemu, gospod Zapatero, iskreno vam želim vso srečo in veliko uspeha, saj bo to dobro za Evropo in njene državljane.
<P>
Kriza zahteva globalno razmišljanje in lokalno ukrepanje, vendar boste morali sodelovati z vsemi. Izkoristite uspešne lokalne in regionalne modele, ki temeljijo na realnem gospodarstvu, sodelovanju med javnimi in zasebnimi sektorji in so ljudem blizu. Vključite regije, z njimi vzpostavite procese sprejemanja odločitev. To pomenu tudi izvajanje Lizbonske pogodbe, ki jim prvič daje vlogo.
<P>
V vašem programu ste pozabili na regije, prav tako pa ni jasno navedeno, kako se bo izvajal protokol subsidiarnosti. Tvegajte, uvajajte inovacije, vendar si prislužite nekaj verodostojnosti, saj nihče tu ne verjame v to, kar ste povedali, po tem, ko je Španija zmanjšala proračun za inovacije.
<P>
Veseli me, da podpirate enakost med moškimi in ženskami, vendar je vaš program napisan v moškem spolu, jezik niti ne obravnava vidika spola. Ali ni to slab znak?
<P>
V zvezi z Baskijo si prizadevajte za mir, podprite produktivno gospodarstvo, še naprej si prizadevajte za baskovski hitri vlak, hkrati pa vključite naš davčni sistem, našo policijo in naš jezik v evropske institucije. Evropo bo mogoče zgraditi z združevanjem ljudi, znanja, odločnosti in politične stvarnosti. To pomeni Parlament, kateremu ste, če lahko rečem, slabo in prepozno predstavili vaš program in časovni potek, in ki si zasluži spoštovanje, ki ga nisem opazila niti ob uradnem nagovoru 8. januarja.
<SPEAKER ID="028" NAME="Raül Romeva i Rueda" AFFILIATION="Verts/ALE">
(ES) Pozdravljeni, predsednik vlade. Bojim pa se, da bo vaše predsedovanje obravnavano kot politični krokodil, se pravi z velikimi usti, ki govori o velikih idejah, vendar nima ušes, da bi prisluhnil.
<P>
Obljubljam vam, da me ne bi nič bolj razveselilo, kot da bi vam lahko čez šest mesecev čestital, ker ste uveljavili ukrepe, s katerimi bi se lahko rešili iz krize - nekaj, kar nakazuje na večje in boljše gospodarsko vodenje - in ker ste preoblikovali Evropsko unijo v socialnem, ekološkem in demokratičnem smislu.
<P>
Danes moram izraziti zaskrbljenost nad dejstvom, da so v programu predsedovanja, cilji na primer za načrte spodbud negotovi, sklicevanje na gospodarsko vodenje Unije pa je obrobnega pomena.
<P>
Da bi lahko izvedli resnično davčno reformo, ki vključuje evropske vire, da bi bilo mogoče oblikovati socialno politiko, ki ima jasno zeleno, ekološko razsežnost, moramo zelo jasno povedati, da morajo tisti, ki onesnažujejo, to plačati in da to velja tudi za tiste, ki se obnašajo goljufivo in neodgovorno, pa naj gre za banke, multinacionalke ali tiste, ki se skušajo izogniti davku. Vendar pa v vaših predlogih opažam tudi plašnost in preštevilne ugodnosti za tiste, ki brez sramu zadolžujejo našo socialno in okoljsko sedanjost in prihodnost.
<P>
Gotovo je, da so v času vašega predsedovanja predvideni številni vrhi, pa naj gre za vrh z Latinsko Ameriko ali Sredozemljem, hkrati pa želim izraziti tudi zaskrbljenost glede dveh vidikov. Prvi je vaša odločitev glede spremembe univerzalne pravne pristojnosti, saj nas to spravlja v slabši položaj, kadar se soočamo z genocidom in storilci kaznivih dejanj, pa naj bojo v Izraelu, Gvatemali ali na Kitajskem, drugi pa je kadar, v primerih, kot sta med drugimi Sahara ali Kolumbija, trgovinski sporazumi prevladujejo nad varstvom človekovih pravic.
<P>
Na koncu vam želim čestitati in vas podpreti pri določeni zadevi, pri enakosti med moškimi in ženskami. Da, na tem področju, to vam priznam, vidim možnost in verjamem, da lahko veliko naredite, saj ste se že mnogokrat izkazali. Upam in verjamem - in imeli boste podporo Parlamenta, da s tem tudi nadaljujete - da še naprej predstavljate vzor mnogim drugim državam, ki v tem pogledu močno zaostajajo.
<SPEAKER ID="029" NAME="Adam Bielan" AFFILIATION="ECR">
(PL) Gospod predsednik, gospod Rodríguez Zapatero, vaša država je prevzela predsedovanje v izjemno težkem času - upam, da v zadnji fazi najhujše gospodarske krize, ki je prizadela našo celino v 80 letih. Zato je povsem razumljivo, da ste za glavne prednostne naloge v naslednjih šestih mesecih izbrali vrnitev na pot gospodarskega razvoja in boj proti brezposelnosti. Ko pa govorimo o rasti konkurenčnosti evropskega gospodarstva, ne smemo pozabiti, da tega ni mogoče doseči brez reforme gospodarstva in ne da bi na primer dokončali vzpostavitev skupnega trga, ali brez boja proti oživljanju gospodarskega nacionalizma, na primer v Franciji.
<P>
Veseli me, da je med prednostne naloge Španije bila vključena tudi varnost preskrbe z energijo. Gospod Zapatero, prihajam iz Poljske, ki bolje, kot večina drugih držav, razume potrebo po različnih materialih, potrebnih za pridobivanje energije, to pa ne pomeni le zagotavljanje različnih distribucijskih poti, kot nas skušajo prepričati lobisti iz ruskega podjetja Gazprom, ampak tudi zagotavljanje različnih virov oskrbe. Upam, da boste tudi na tem področju v naslednjih šestih mesecih lahko dosegli resničen napredek.
<P>
Na koncu želim izpostaviti širitev EU, kar je gospod Moratinos pred kratkim popolnoma upravičeno označil, kot zelo pomembno zadevo. Razpravljamo v času, ko je naša pomembna soseda, Ukrajina, ki je prav tako tudi pomembna partnerica z varnosti preskrbe z energijo, opravila naslednji izpit v demokraciji. Upam, da bomo v naslednjih šestih mesecih lahko rekli, da je Ukrajina bližje članstvu v Evropski uniji.
<SPEAKER ID="030" NAME="Kyriacos Triantaphyllides" AFFILIATION="GUE/NGL">
(EL) Gospod predsednik, špansko predsedstvo je pri opisovanju prednostnih nalog za potrošnike programu upravljanja skupaj namenilo le dve vrstici. To ponazarja pomembnost, ki jo pripisuje varstvu potrošnikov. Zato se sprašujemo, kaj namerava predsedstvo storiti v zvezi s pravicami naših državljanov. Ali jih namerava ščititi s ponovnim pregledom predlagane popolne uskladitve, ki poslabšuje zadeve, ali pa namerava omejiti objavljene zaveze?
<P>
Pomanjkanje vizije v socialnem sektorju ni omejeno izključno na potrošnike. Brezposelnost, ki je posledica trenutne krize, je zelo prizadela državljane Unije, ki pričakujejo, da bo nekdo ukrepal. V škripcih so predvsem mladi ljudje. V odgovor predsedstvo spodbuja zaposljivost mladih ljudi preko pripravniških programov, ter s tem še povečuje njihovo izkoriščanje in prekomerne dobičke podjetij. Špansko predsedstvo pozivamo, da ponovno preuči svoj program, da bi tako zaščitilo stalna delovna mesta svojih državljanov.
<SPEAKER ID="031" NAME="Rolandas Paksas" AFFILIATION="EFD">
(LT) Tudi jaz upam, da bo špansko predsedstvo uspešno in da bo poleg prednostnim nalogam, ki jih izpostavila, Španija namenila pozornost tudi problemu, ki je danes še posebej pereč in sicer človekovim pravicam in svoboščinam. Po preiskavi, ki jo je izvedel litovski parlament v zvezi z zapori CIA, se je pokazalo, da je bila v drugi državi, evropski državi, vzpostavljena infrastruktura za nezakonito zapiranje ljudi. Evropska unija in Združene države Amerike sta kot dva temeljna gradnika globalne politike in gospodarstva, zaveznici in partnerici, ki uživata enake pravice, vendar to ne pomeni, da lahko agenti CIE igrajo vlogo gospodarjev v suverenih državah na našem dvorišču. Mislim, da bi moral Evropski parlament ponovno pregledati svojo preiskavo nezakonitega izročanja ljudi in njihovega ujetništva v evropskih državah. Zaključki preiskave bi morali pripeljati do dokumenta, ki bi države članice zavezoval k brezpogojnemu zagotavljanju pravic in svoboščin vsakega državljana.
<SPEAKER ID="032" NAME="Frank Vanhecke" AFFILIATION="NI">
(NL) Izjave španskega predsedstva glede politike priseljevanja, predvsem pa kontrole na mejah so zelo zanimivo mlačno-hladne. Prepričanje Španije, da morajo biti te zadeve urejene na evropski ravni, je precej šibko ob dejstvu, da je država nedavno množično legalizirala nezakonite priseljence; za kar bodo kmalu plačale ceno - recimo temu - bolj severne evropske države, ne da bi na to lahko vplivale. Prav tako me preseneča, da špansko predsedstvo aktivno politiko priseljevanja zagovarja kljub zelo resni gospodarski krizi, ko nihče ne ve, koliko milijonov Evropejcev bo ostalo brez zaposlitve. Zapreti moramo meje, zaustaviti priseljevanje in seveda zagotoviti gospodarsko pomoč državam, ki jo potrebujejo. Nadaljnje obsežno priseljevanje, ki ga zagovarjate, lahko pripelje le do resnih obsežnih problemom.
<SPEAKER ID="033" NAME="Werner Langen" AFFILIATION="PPE">
(DE) Gospod predsednik, gospod Rodríguez Zapatero, rad bi vam čestital za vaš govor. Čeprav me zanima, kaj ste v resnici želeli povedati? Kakšno sporočilo imate za nas? Na čem temelji vse to, kar ste povedali? Slišal sem že številne govore - ste 32 predsednik vlade, ki sem mu prisluhnil - vendar sem le redko kdaj slišal kaj tako vsebinsko nezavezujočega. Kje je vaša strategija, ob upoštevanju krize, prihajajočega srečanja na vrhu, potrebne strogosti pri urejanju finančnega trga in dejstva, da je v zadnjih nekaj mesecih Svet prepustil Komisijo samo sebi?
<P>
Gospod Schulz je moral biti v drugi sobi, če sedaj priporoča, da tukaj sprejmemo model španske vlade. Želim, da razjasnimo eno stvar: Evropa si ne more privoščiti 20 % stopnje brezposelnosti. Kaj je potem tako dobrega pri tem španskem modelu? Kako ste se odzvali na krizo? Kako lahko tukaj usklajujete stvari? Pozivamo vas, da uporabite svoje vodstvene sposobnosti. Potem vas bomo podprli. Kaj pa lahko naredimo glede nečesa tako nezavezujočega? Seveda nasprotujemo nasilju med zakoncema, le kdo mu ne? Vaš edini konkretni predlog je bil električni avto - glede na krizo in srečanje na vrhu - ali je to vse, kar ste se lahko domislili, gospod Zapatero? Prav tako sem presenečen, da vam je predsednik Komisije moral brati pogodbo v zvezi z usklajevanjem gospodarske politike in zelo pozorno ste mu prisluhnili, saj je bilo jasno, da ste to prvič slišali!
<P>
Vse kar vam lahko rečem je, da sledite priporočilom vašega strankarskega kolega, gospoda Almunije. Uprl se je nasprotovanju Sveta glede Pakta stabilnosti in rasti. Temu vzgledu bi morali slediti tudi vi. Pomagajte mu zagotoviti pakt stabilnosti in rasti. Pomagajte mu pri tem in podprli vas bomo. Vendar pa s tem nezavezujočim pristopom grajenja gradov v oblakih v Evropi ne bomo dosegli nobenega napredka.
<SPEAKER ID="034" NAME="Hannes Swoboda" AFFILIATION="S&amp;D">
(DE) Gospod predsednik, gospod predsedujoči Svetu, mislim, da gospod Langen ni dovolj pazljivo prisluhnil, drugače bi lahko slišal, da sta bila jasno omenjena strategiji posodabljanja in socialni pakt. Ne preseneča me, da niste slišali ničesar o socialnem paktu, saj je pomemben del te strategiji. Gospod Zapatero je vsekakor omenil brezposelnost, vključno z brezposelnostjo v svoji državi. Skrbi nas celotna brezposelnost. Vendar pa on ni odgovoren za to stanje; za to so odgovorni tisti, ki so v zadnjih letih sledili politiki kar največje deregulacije. Odgovornost nosijo tisti v vaših vrstah, ki so pri tem sodelovali.
<P>
Ta socialni pakt je sedaj še posebej potreben, saj vemo - in to je zadeva, glede katere imate prav, čeprav le deloma -, da moramo konsolidirati proračune. Vendar pa se prav tako zavedamo, da to ne sme škodovati ranljivim članom družbe, saj je namreč trenutno veliko takih - kar lahko preberete tudi v današnjih časopisih -, ki na primer nimajo zavarovanja za brezposelnost. Ne gre le za tragično usodo teh posameznikov, gre tudi a nekaj, kar vpliva na gospodarsko rast, saj zelo dobro vemo, da ti ljudje na nižjih nivojih družbe v skladu s tem omejijo svoje potrošniške navade in eden izmed razlogov, da sta gospodarski razvoj in gospodarska rast ogrožen, je ravno v tem, ker je potrošnja prebivalstva premajhna. Če ranljivih članov družbe ne bomo zaščitili s socialnim paktom, ne bomo delovali le v nasprotju s človečnostjo, ampak bomo neuspešni tudi pri zagotavljanju gospodarskega razvoja. Zaradi tega je socialni pakt zelo pomemben.
<P>
Gospod Zapatero, v zvezi s socialnim paktom vas v celoti podpiramo.
<SPEAKER ID="035" NAME="Ramon Tremosa i Balcells" AFFILIATION="ALDE">
(ES) Gospod Rodríguez Zapatero, prejšnji september je komisar Joaquín Almunia prišel v Parlament in spregovoril pred Odborom za ekonomske in monetarne zadeve. Po poročanju o oživljanju nemškega izvoza in rasti francoske potrošnje je gospod Almunia povedal, da bo kriza v Španiji veliko globlja in daljša.
<P>
Evropska komisija je za Španijo napovedala še nadaljnje povečevanje brezposelnosti in močno poslabšanje javnih financ v naslednjih nekaj letih, v tem letu pa bomo verjetno priča znižanju bančnih kreditov za družine in podjetja.
<P>
Septembra sem komisarja Almunijo vprašal, zakaj v Evropi že prihaja do oživljanja, medtem ko se bo Španija še naprej pogrezala in mi je dobesedno odgovoril: "zaradi tega, ker španska vlada ne izvaja reform, o katerih smo se dogovorili". Kriza je globalna, vendar pa so rešitve lokalne. Številne evropske države so se hitro zavedle krize, hitro ukrepale in so sedaj že na poti oživljanja. Vi ste zapravili dve leti, pa še vedno niste zagotovili konkretnih rešitev.
<P>
Gospod Zapatero, prekinili ste odlično tradicijo PSOE v Evropi. Felipe González je kot izhodiščno točko uporabil reforme evropskih social demokratov, vi pa ste veliko bližji revolucionarnim južno ameriškim populističnim politikam. Reforme državam veliko bolj pomagajo pri napredku, kot revolucije, Evropa pa je v zvezi s tem model dobre prakse. Sem se pridite učit in bodite skromni, ne pridigajte.
<P>
Dve specifični vprašanji: kdaj bomo v Parlamentu lahko govorili katalonščino? In kdaj bo Španija končno preklicala mednarodne sporazume, ki prepovedujejo lete iz triindvajsetih držav na letališče v Barceloni?
<SPEAKER ID="037" NAME="Oriol Junqueras Vies" AFFILIATION="Verts/ALE">
(ES) Pozdravljeni gospod Rodríguez Zapatero. Pred nekaj leti ste nam zagotovili, da je Španija prehitela italijansko proizvodnjo na prebivalca in da bo kmalu prehitela tudi francosko. Vendar pa trenutno Španija, glede na mednarodne bonitetne ocene, vodi pri indeksu revščine v Evropski uniji z 20 % brezposelnostjo in primanjkljajem v višini 78 milijard EUR.
<P>
Kaj se je zgodilo, gospod Zapatero? Ali bodo vaši gospodarski recepti za Evropo enaki, kot tisti, ki ste jih uporabili v Španiji?
<P>
Poleg tega ta primanjkljaj ni bil porabljen za izgradnjo obsežnih komunikacijskih infrastruktur. Kdaj bomo državljani Evrope lahko uživali koristi osi železniškega tovornega prometa, ki bo povezovala sever celine z jugom in ki poteka vzdolž sredozemske obale?
<P>
Gre za primanjkljaj, ki ni bil porabljen niti za pospeševanje sprememb proizvodnega modela. Kako naj imajo Evropejci zaupanje v vašo odločnost, da boste izvedli evropsko digitalno agendo, ko ste pravkar prepolovili preračun za raziskave.
<P>
Poleg tega, v nasprotju s tukaj zastopanimi kolegi evropskimi poslanci, Španija še vedno noče priznati Kosova. Kako dolgo boste še izrabljali potrpljenje mednarodne skupnosti in zavračali potrditev referenduma o samoodločanju, kot o demokratičnem izražanju volje ljudstva?
<SPEAKER ID="038" NAME="Lajos Bokros" AFFILIATION="ECR">
(ES) Zelo pomembno, pa tudi simbolično je, če predsednik vlade v državi, ki ima najvišjo stopnjo brezposelnosti v Evropski uniji govori o pomembnosti ustvarjanja novih delovnih mest. Zaradi tega želim predsednika španske vlade vprašati, kateri so najpomembnejši ukrepi za doseganje cilja zmanjšanja brezposelnosti, ne samo v Španiji, ampak tudi v Evropi.
<P>
Program španske vlade je zelo ambiciozen. Z njo želi sprejeti novo strategijo rasti in zaposlovanja. Istočasno pa pozablja na program Skupnosti za Lizbonsko strategijo , ki predvideva preoblikovanje Evrope v najkonkurenčnejšo regijo v svetu. Kako lahko nekdo začrta novo strategijo in jo pripravi v enem mesecu, ne da bi prej analiziral razloge za neuspeh prejšnjega programa?
<SPEAKER ID="039" NAME="Ilda Figueiredo" AFFILIATION="GUE/NGL">
(PT) Gospod predsednik, to obdobje mora prinesti veliko sprememb v politikah in prednostnih nalogah Evropske unije.
<P>
Brezposelnost je dosegla zaskrbljujoče ravni, pri čemer je več kot 24 milijonov brezposelnih, v prejšnjem letu pa se je število povečalo za 5 milijonov in to so razmere, ki so le še poglobile revščino, ki jo sedaj občuti že več kot 80 milijonov ljudi. Potrebujemo pakt za socialni razvoj in napredek, katerega cilj bo proizvodnja, predvsem na področju kmetijstva in industrije, zaposlovanje s pravicami in socialno vključenostjo, ne pa da še naprej vztrajamo na Paktu stabilnosti, z njegovimi liberalizacijo in neoliberalnimi diktati, kot to počne predsednik Sveta.
<P>
Kot smo že videli, je ravno to prispevalo k povečanju neenakosti, protekcionizmu večjih dobičkov in prihodkov za glavne gospodarske in finančne akterje. Istočasno pa v povprečju več kot 21 % mladih ljudi ne more najti dela v Evropski uniji, eden od petih otrok živi v revščini, diskriminacija žensk pa se spet povečuje. Glede na vse to sedaj izziv prestavlja, kako prenehati s temi trenutnimi politikami ...
<P>
(Predsednik je prekinil govornico)
<SPEAKER ID="040" NAME="Mario Borghezio" AFFILIATION="EFD">
(IT) Gospod predsednik, gospe in gospodje, glede na kazalnike Evrobarometra, ima Španija četrti največji odstotek ljudi - 21 % -, ki živijo na pragu revščine, za Latvijo, Romunijo in Bolgarijo.
<P>
Kakšno politiko priseljevanja predlaga špansko predsedstvo, glede na te okoliščine in podatke, ki so bili večkrat razkriti, ne samo v zvezi z brezposelnostjo? Špansko predsedstvo pravi, da želi povečati priseljevanje.
<P>
Trenutno se mi vse to zdi kontradiktorno. Zakaj mora, z vidika Madrida, Španija in druge evropske države - saj Španija ni edina država s težavami na področju brezposelnosti - uvažati novo delovno silo? Ali želimo nove priseljence, ki so brez domov ali dela? Ali želimo povečati že tako zaskrbljujoče število ljudi, ki živijo na meji revščine?
<P>
Menim, da se moramo namesto tega osredotočiti na temeljni cilj na področju priseljevanja in sicer na vključevaje priseljencev, ki jih že imamo v naši držav in prenehati ...
<P>
(Predsednik je prekinil govornika)
<SPEAKER ID="041" NAME="Mario Mauro" AFFILIATION="PPE">
(IT) Gospod predsednik, gospe in gospodje, pozdravljen gospod Rodríguez Zapatero. Priznam, da sem se kot zagrizen konzervativec pripravil na to razpravo, kot da bi šlo za bikoborbo; vendar pa smo govorili o enakosti in človekovih pravicah na takšen način, da sem sedaj spoznal, kaj nas združuje in kaj nas razdvaja. Bili ste previden matador, jaz pa bom previden bik in bom ostal za ograjo.
<P>
Dovolite mi, da se vrnem na dve izjemno nadležni vprašanji, o vašem prispevku k razumevanju izvajanja Lizbonske pogodbe. V vaši državi ste sprejeli različne politike, ki temeljijo na načelu subsidiarnosti ter tako podpirajo zahteve, ki temeljijo na identiteti številnih skupnosti, od Kataloncev, do Baskov, od prebivalcev Valencije do Galicije in to ne brez sporov.
<P>
Kako sedaj nameravate zagovarjati načelo subsidiarnosti v odnosih med državami članicami in Evropsko unijo, povedano drugače, zahtevo držav članic glede svojih običajev, lastne identitete, njihovih prepoznanih vrednot, tako da bo temeljno načelo Evropske unije - "združeni v različnosti" - potrjeno?
<P>
Moje drugo vprašanje se nanaša na vlogo visokega predstavnika za zunanje zadeve: v skladu z Lizbonsko pogodbo, kdo od vaju, predsednik Van Rompuy in predsednik Barroso, je odgovoren, da pojasni baronici Ashton, da bi bilo sedaj po 12 dneh mogoče dobro, da se vkrca na letalo in poleti na Haiti? Da je skrajni čas, ko zunanja politika Evropske unije nima le proračuna, ampak tudi podobo in človeško lastnost zagotavljanja podpore, prav tako, kot so to storili drugi voditelji mednarodnih organizacij? Seveda, razen če nismo Haitija zamenjali s Tahitijem.
<SPEAKER ID="042" NAME="Adrian Severin" AFFILIATION="S&amp;D">
Gospod predsednik, špansko predsedstvo bo prvo, ki bo delovalo v skladu z novo Lizbonsko pogodbo.
<P>
To je prvi izziv. Imamo pogodbo, vendar jo je treba ustrezno okrepiti, celo več kot to. Evropski socialni pakt in evropsko gospodarsko vodenje sta mogoče del tega "več", vendar vsi ti deli zahtevajo več evropskih finančnih virov in usklajevanje davčnih politik držav članic. Žal so takšna prizadevanja nacionalne vlade vedno ovirale.
<P>
Upam, da jih bo špansko predsedstvo lahko bolj združilo, kot so bile v preteklosti.
<P>
Špansko predsedstvo bi se moralo spoprijeti z dvema glavnima protislovjema v Evropski uniji: navzkrižje med vseevropskimi potrebami in evropskimi nacionalnimi egoisti ter navzkrižje med stopnjo razvoja na zahodnih ozemljih Unije in na vzhodnih ozemljih, skupaj s povezanimi posledicami glede na politično občutljivost. Obstaja politična občutljivost, ki se razlikuje v dveh delih. Obstaja potreba po več Evrope, ki se ob upoštevanju socialne in gospodarske delitve nekoliko razlikuje v dveh delih. Upam, da bo špansko predsedstvo to lahko premostilo.
<P>
Resnično gre za izzive, ki zahtevajo več skupnih virov in boljšo politično skladnost. Zato ni dovolj, če samo preberemo pogodbo, ki je zelo dobra in nam daje možnosti za večjo skladnost, ampak da tudi ...
<P>
(Predsednik je prekinil govornika)
<SPEAKER ID="043" NAME="Silvana Koch-Mehrin" AFFILIATION="ALDE">
(DE) Gospod predsednik, gospod Barroso, gospod predsedujoči Svetu, Španija sedaj že četrtič prevzema predsedstvo Evropske unije. Veste, kaj pomeni sodelovanje z Evropskim parlamentom na najrazličnejših področjih.
<P>
Sedaj imamo Lizbonsko pogodbo, kar pomeni, da je Evropski parlament sedaj vaš ključni kontaktni partner. V programu ste zapisali, da želite utrditi EU v zavesti tistih, ki ji dajejo legitimnost, se pravi evropskih državljanov. To je zelo ambiciozen cilj. Pot za dosego tega je mogoče najti le preko predstavnikov evropskih državljanov, oziroma povedano drugače, parlamentov. Zelo me veseli, ko pravite, da sodelovanje med nacionalnimi parlamenti, parlamenti držav članic EU in Evropskim parlamentom, predstavlja temeljni kamen te poti. Zbližati želite parlamente, da bi lahko na ta način zbližali državljane. To je dobro.
<P>
V zvezi s tem nosite veliko odgovornost, saj ste prvo predsedstvo po uveljavitvi Lizbonske pogodbe. Drugim predsedstvom boste služili kot primer. Lahko rečemo, da pripravljate načrt. Želim, da bi se prihodnja predsedstva na področju struktur sodelovanja primerjala z vami. Želim vam veliko uspeha!
<SPEAKER ID="044" NAME="Peter van Dalen" AFFILIATION="ECR">
(NL) Predsedstvo želi pospešiti pristopna pogajanja, vključno z Islandijo. Moja skupina ne splošno ne nasprotuje vstopu te države, vendar pa je negotovost glede odplačila posojil banke Icesave Združenemu kraljestvu in Nizozemski trenutno prevelika. Islandija in banka Icesave sta mnoga leta preveč tvegali. Zdelo se je, da ni nobenih omejitev, poraba in odobravanje posojil pa se je kar nadaljevalo. Mednarodna telesa, kot je Mednarodni denarni sklad, so opozarjali pred temi tveganji, vendar ne, takšno početje se je neovirano nadaljevalo vse dokler nas ni doletela recesija. Zelo zanimivo, da vlada v Reykjaviku sedaj toči krokodilje solze. Že dolgo je bilo mogoče opazovati znake, da se bodo stvari zelo resno zalomile. Dobra priprava je pol poti do uspeha. Na kratko, Islandija se lahko pridruži EU, če izpolni svoje mednarodne obveznosti in jasno je bilo določeno kdaj in kako je treba povrniti posojila banke Icesave. Le tako bo mogoče zgraditi zaupanje, ki je potrebno za pristop.
<SPEAKER ID="045" NAME="Miguel Portas" AFFILIATION="GUE/NGL">
(PT) Gospod Rodríguez Zapatero, dobro veste, da bo rast proizvodnje v Evropi počasna in mlačna v prihodnjih letih. Zaradi tega ne razumem, zakaj vztrajate na umiku Pakta stabilnosti v njegovi izvirni obliki, ali zmanjševanju javnih naložb in socialnih izdatkov.
<P>
Prav tako bi vas rad vprašal glede tistega, kar ste v vašem govoru izpustili. Zakaj nismo ničesar slišali o davčnih rajih? Zakaj nismo ničesar slišali o nasprotovanju bančnim tajnostim v nekaterih državah članicah? Zakaj nismo ničesar slišali o pravi evropski pobudi o obdavčenju finančnih transakcij?
<P>
Na kratko, vprašanje, ki ga vam želim zastaviti, se glasi: zakaj v vaših obvezah vedno manjka pravičnost v gospodarstvu, nekaj malega pravičnosti v gospodarskih zadevah?
<SPEAKER ID="046" NAME="Enikõ Gyõri" AFFILIATION="PPE">
(HU) Med skupnimi cilji želim izpostaviti premagovanje gospodarske krize in ustvarjanje novih delovnih mest. Vsi se zavedamo, da so v nekaterih državah že vidni znaki oživljanja, vendar se to ne odraža na celovitih razmerah zaposlovanja. Državljani Evropske unije resnično potrebujejo delo. To je edina sprejemljiva podlaga za obnovitev lizbonske strategije. Zagotoviti moramo, da v novem programu EU 2020 ne bomo ponovili napak iz lizbonske strategije. Za zdaj ne vidimo dejavnikov, zaradi katerih bi bila drugačna in bolj verodostojna, kot njena predhodnica. Slišali smo le o ciljih, ki spominjajo na slogane in zelo kratkem časovnem okviru za sprejetje.
<P>
Če bo Evropski parlament v tem procesu sodeloval na način, ki ustreza njegovemu pomenu, je ta proces nemogoče dokončati pred koncem drugega četrtletja. Potrebujemo dozorel in usklajen program, ne pa na hitro pripravljeno komunikacijsko kampanjo. Razmislimo o naslednjem. Kako deliti odgovornosti med državami članicami in Unijo? Kako nadzirali izvajanje strategije? Komu je namenjena nova strategija? Kako bo unija zastopala interese vseh njenih regij, ne le nekaterih industrij, podjetij ali držav? Kako uskladiti kohezijsko in strukturno politiko? Če bomo pod pritiskom, ne bo dovolj časa, da bi odgovoriti na vsa ta vprašanja. Naglica zelo slabo vpliva na kakovost.
<P>
Opozorila vsa bom na dve vprašanji na evropski ravni, ki sta vključeni v cilje prihodnjega madžarskega predsedovanja. Prvo je vzpostavitev skupne strategije upravljanja voda, saj je voda naša skupna dobrina. S tem je povezan tudi koncept Donava kot zelen koridor. Naš drugi cilj je pomagati evropskim regijam. Izkoristiti moramo prednosti teh skupnosti.
<SPEAKER ID="047" NAME="Marita Ulvskog" AFFILIATION="S&amp;D">
(SV) Zahvaljujem se vam za močno socialno agendo - pri tem imate našo popolno podporo. Imam dve vprašanji. Prvo se nanaša na vrh v Københavnu. Šlo je za neuspeh in sedaj se zastavlja vprašanje, kako lahko ponovno vzpostavimo pobudo v zvezi z bojem proti podnebnim spremembam? Ali lahko Španija tlakuje pot k zavezujočemu podnebnemu sporazumu v Mehiki, s katerim ne bomo povečali vrzeli med ravnimi državami in najbogatejšimi državami sveta? Ali je na primer mogoče zagotoviti financiranje podnebnih pobud, za katera sredstva ne bi prihajala iz redne pomoči EU, namenjene boju proti revščini? Gre za pomembno zadevo, ki bi jo špansko predsedstvo lahko obravnavalo.
<P>
Kar se tiče socialnega pakta, se sliši zelo zanimivo. Vendar pa obstaja resna težava: med evropskimi delodajalci in evropskimi delavci ni več razumnega ravnovesja. Imamo direktivo o napotitvah delavcev, ki je porušila to ravnovesje in ki ogroža takšen socialni pakt. Preveč je dampinga pri plačah in preveč surovega izkoriščanja.
<SPEAKER ID="048" NAME="Diana Wallis" AFFILIATION="ALDE">
Gospod predsednik, želim se zahvaliti predsedniku vlade za zelo iskren in evropski govor ob začetku španskega predsedovanja. V takšnem trenutku je običajno treba biti vljuden in kot moji kolegi vedo, sem vedno zelo prijazna, vendar se moram vrniti na vprašanje številnih britanskih državljanov in drugih evropskih državljanov, ki imajo težave, ker so izgubili svoje domove v Španiji.
<P>
K temu vprašanju pa ne bom pristopila iz proti-evropske perspektive, kot prejšnja govornica. Pristopila bom iz pro-evropske perspektive, kjer je Parlament vedno znova pripravil poročila in opravil obravnave v Odboru za peticije. Gre za evropski problem. Gre za problem prostega pretoka. Gre za problem evropskega državljanstva. Gre za problem evropskega pravosodja, dostopa do civilnega prava.
<P>
Žal mi je, predsednik vlade. Podali ste številne čudovite pripombe o evropskem državljanstvu, poštenosti in iskrenosti. Predsednik vlade, upam, da boste te pripombe lahko prenesli tistim evropskim državljanom, ki se soočajo z izgub doma ali izgubo svojih prihrankov v vaši državi, zaradi nečesa, kar se zdi Parlamentu, žal mi je, da moramo uporabite te besede, upravna zloraba.
<SPEAKER ID="049" NAME="Evžen Tošenovský" AFFILIATION="ECR">
(CS) Gospod predsednik vlade, v programu prednostnih nalog vašega predsedovanja ste v poglavju o prometu omenili tudi projekt Galileo. Projekt Galileo spada med največje in najzahtevnejše projekte Evropske unije. V času španskega predsedovanja bi moral biti ta projekt že pripravljen za fazo izvajanja. Rad bi vas pozval, da namenite več pozornosti temu projektu, ki ni zahteven le s tehničnega, ampak tudi z ekonomskega vidika, saj njegovo financiranje še ni bilo popolnoma razjasnjeno. Mislim, da bo, zahvaljujoč španskemu predsedstvu, ta program uspešno dokončan in da se bo začelo izvajanje projekta. To je za špansko predsedstvo težka naloga, saj mu bodo sledili drugi izjemno pomembni projekti na področju inovacij, telekomunikacij in drugih povezanih področjih.
<SPEAKER ID="050" NAME="Corien Wortmann-Kool" AFFILIATION="PPE">
(NL) Gospod predsednik, predsedujoči Svetu, predsednik Barroso, komisar Almunia, tudi jaz se želim osredotočiti na Strategijo EU 2020, saj je potreba po tem, da Evropa dela za svoje državljane in njihova delovna mesta v teh časih krize močnejša, kot kadar koli poprej. Povedali ste, da je EU 2020 pomembno prednostno področje, vendar pa ste na zaprisegi vašega predsedstva v Madridu izrekli nekaj kontroverznih političnih izjav in bili deležni precejšnje kritike, čeprav gre za pomembno odgovornost, kako pripraviti države članice do tega, da bodo pele ubrano po istem notnem listu, in odgovornost, ki zahteva diplomacijo. Ali špansko predsedstvo s temi izjavami mogoče ovira predsednika Van Rompuya? Ali si v skladu z Lizbonsko pogodbo, kot sozakonodajalec in pomemben partner Evropskega parlamenta, ne bi morali prizadevati za zakonodajni program? Ali ni vaše delo - to je zapisano tudi v vašem programu - da zagotovite dokončno ureditev finančnega trga? Nenazadnje je bil Parlament v zvezi s tem razočaran pri kompromisu o finančnem nadzoru, ki ga je Svet dosegel prejšnji december. Ali ne bi bilo bolje, če bi več energije namenili temu, pa tudi notranjemu trgu, kjer je mogoče še veliko izboljšati? To je pomembno za naša mala in srednje velika podjetja, našo gonilno silo pri ustvarjanju novih delovnih mest.
<P>
V zvezi z EU 2020 si skupina Evropske ljudske stranke (Krščanskih demokratov) želi, da bi se nehalo to obdobje "brezplačno za vse" države članice, in se uvedli konkretni predlogi - tu se obračam tudi na predsednika Barrosa - za trdno, pregledno vodstveno strukturo, kjer se upošteva tudi subsidiarnost. Pristojnost Bruslja na primer ne pokriva upokojitvene starosti. Ali bi moral Bruselj sprejemati odločitve glede reform trgov dela ali izobraževalnih sistemov v državah članicah? Bodimo odločni, hkrati pa upoštevajmo tudi subsidiarnost.
<SPEAKER ID="051" NAME="Monika Flašíková Beňová" AFFILIATION="S&amp;D">
(SK) Program, ki ste ga predstavili, je zelo ambiciozen - Evropska unija lahko z njim zelo napreduje in ker sem se imela priložnost sestati s številnimi člani vaše vlade, vem, da so strokovno zelo dobro podkovani in dobro pripravljeni na izvedbo tega programa - čestitam.
<P>
Še posebej se veselim sodelovanja z ministrom za pravosodje in ministrom za notranje zadeve, saj sem kot podpredsednica skupine Naprednega zavezništva socialistov in demokratov v Evropskem parlamentu osredotočena ravno na to področje. Pred nami je veliko dela in številni ukrepi, vključno s tistimi, ki so bili omenjeni na našem včerajšnjem zasedanju in se predvsem nanašajo na področja pravosodja in notranjih zadev, s katerimi se namerava špansko predsedstvo odločno spopasti.
<P>
Obstajajo številna vprašanja in potrebne so številne rešitve na področju temeljnih pravic državljanov Evropske unije, vključno z materialnimi in postopkovnimi pravicami udeležencev v civilnih in kazenskih postopkih ter vprašanje varstva v zvezi s ponovnim uvajanjem socialnega vidika evropske politike. Pozorni moramo biti na vprašanja, ki so povezana s priseljevanjem in azilom in verjamem, da bomo ...
<SPEAKER ID="052" NAME="Marian Harkin" AFFILIATION="ALDE">
Gospod predsednik, ena izmed sprememb, o katerih je danes zjutraj govoril predsednik vlade, je državljanska pobuda. Mislim, da je primerno, če bo z izvajanjem Lizbonske pogodbe začela ravno ena izmed držav, katere državljani so glasovali "za" ustavo. Večkrat, ko sem si prizadevala za pozitivno glasovanje o Lizbonski pogodbi na Irskem, sem navajala Španijo in Špance.
<P>
Vendar pa smo politiki odgovorni za to, da so državljani seznanjeni tudi z omejitvami državljanske pobude, ne pa samo z njenim dejanskim potencialom. Vemo, da ne gre samo za vprašanje enega milijona podpisov glede katerega koli vprašanja. Vprašanje mora spadati v pristojnost Unije in ne smemo obljubljati nečesa, česar ne moremo izpolniti.
<P>
Drugič, danes zjutraj ste omenili zanesljivo preskrbo s hrano, predsednik vlade. Veseli me, da ste v Kmetijskem svetu dosegli napredek glede vprašanja izboljšave delovanja živilske preskrbovalne verige. Zanesljive preskrbe s hrano ni mogoče zagotoviti - in tudi ne bo - zagotovljena, če naši kmetje ne bomo imeli poštenega in razumnega stabilnega prihodka.
<P>
Predsednik vlade, čestitam za vašo pobudo za odpravo seksističnega nasilja; z veseljem pričakujem podrobnosti.
<SPEAKER ID="053" NAME="Marian-Jean Marinescu" AFFILIATION="PPE">
(RO) Naj najprej izrazim upanje da bo špansko predsedstvo, kljub precej posplošeni naravi programa, doseglo konkretne rezultate do konca junija.
<P>
Pozdravljam dejstvo, da predsedstvo posveča pozornost razvoju evropskega raziskovalnega prostora in zagotavljanju mobilnosti za raziskovalce. Vendar bo zaradi omejitev na trgu dela to nalogo težko izpolniti. Upam, da bo neuradno srečanje ministrov za delo ob koncu tega meseca prineslo specifične rezultate na tem področju.
<P>
Program vključuje tudi ponoven pregled akcijskih smernic TEN-T. Zaželeno bi bilo, da se pri ponovnem pregledu upošteva tudi strategija za Podonavje, ki predstavlja zavezo Evropske komisije za 2010, kljub temu, da v programu predsedovanja ni neposredno omenjena.
<P>
V energetskem sektorju bi bilo dobro izboljšati evropski akcijski načrt za energetsko učinkovitost in sprejeti akcijski načrt energetsko učinkovitost 2010-2014. V zvezi s slednjim verjamem, da bi ponoven pregled moral vključevati tudi predlog glede finančnih virov, predvsem za zagotavljanje energetske učinkovitosti stavb. Evropski načrt za oživitev gospodarstva vključuje sodelovanje Evropske unije pri financiranju plinovoda Nabucco. V interesu Evropske unije je, da se to financiranje nadaljuje tudi v akcijskem načrtu za energijo 2010-2014.
<P>
V zvezi z vzhodnim partnerstvom je pomembno povedati, da so odnosi Evropske unije z Ukrajino izjemno pomembni. To priložnost bi prav tako rad izkoristil in vas spomnil na regijo Južnega Kavkaza, ki je za Evropsko unijo pomemben alternativni energetski vir, ali na Republiko Moldavijo, ki močno potrebuje pomoč EU v času prehoda na demokracijo.
<SPEAKER ID="054" NAME="Gianluca Susta" AFFILIATION="S&amp;D">
(IT) gospod predsednik, gospe in gospodje, gospod Zapatero, hvala za izjemno zavezanost, ki jo v tem parlamentarnem mandatu dajete v zvezi z napovedanimi točkami, čeprav sedaj ni več pravi čas, da bi naštevali vse koristne točke, ampak je treba storiti vse, da bi oživeli Evropo.
<P>
Končati moramo s tem obdobjem določevanja institucionalnih struktur in se soočiti z glavnimi vprašanji, ki Evropi še vedno preprečujejo, da bi tekmovala pod enakimi pogoji z njenimi mednarodnimi partnerji. Vedeti moramo, ali bo Evropska unija že kmalu lahko imela sedež v Združenih narodih, ali bo, kot Evropska unija, lahko imela sedež v G20, ali želi večjo davčno in socialno usklajenost in katere vire želi nameniti za evropski gospodarski krogotok, da bo resnično lahko storila to, kar je storila njena druga mednarodna konkurenca.
<P>
Tukaj moramo predlagati - to govorim tudi predsedniku Barrosu - konkretne ukrepe za oživitev Evrope, saj čez šest mesecev ne bomo imeli enakih rezultatov, kot smo jih imeli v preteklih izkušnjah. Prav tako želimo vedeti ali je končno napočil čas, ko bodo, kot bi pred 30 leti rekel Kissinger, glavni svetovni voditelji vedeli, katero telefonsko številko naj pokličejo, če želijo govoriti z nekom v Evropi in se ne bodo obračali le na države članice.
<P>
Gre za dostojanstvo Evrope, ki izhaja iz Lizbonske pogodbe, pa tudi za evropski socialni model, to temeljno demokracijo, ki jo člani skupine Naprednega zavezništva socialistov in demokratov v Evropskem parlamentu ostro zahtevamo in na podlagi katere želimo, da temelji prihodnja blaginja naših državljanov.
<SPEAKER ID="055" NAME="Paulo Rangel" AFFILIATION="PPE">
(PT) Gospod predsednik, gospod Rodríguez Zapatero, gospod Barroso, jasno želim povedati, da v govoru, ki smo ga tukaj slišali, obstajajo nekatere nejasnosti, predvsem v zvezi z gospodarskimi zadevami. Cilji in navedeni cilji so dobri, vendar pa nekatere nejasnosti ostajajo. Za boj proti brezposelnosti ni nobenega konkretnega ukrepa. Vendar pa kljub temu zadržku želim osredotočiti svoj govor na institucionalne zadeve.
<P>
Špansko predsedstvo govori o vprašanju državljanske pobude ter o hitri in takojšnji vzpostavitvi sistema službe za zunanjepolitično delovanje. Mislim, da bi bila sedaj na institucionalni ravni pomembna neka izjava o odnosih s preostalimi institucijami, saj smo v začetnih fazah Lizbonske pogodbe.
<P>
Po mojem mnenju je prav tako pomembno, da Svet in špansko predsedstvo jasno pokažeta pripravljenost na sodelovanje s Komisijo in Parlamentom, da bi bilo mogoče pojasniti kakšni bodo odnosi med Komisijo in Parlamentom v sklopu Lizbonske pogodbe, saj ima špansko predsedstvo sedaj edinstveno priložnost, da postavi precedens.
<P>
Ne glede na to, kaj naredi špansko predsedstvo v zvezi s prej omenjenimi odnosi s Komisijo na eni strani in s Parlamentom na drugi strani, ter s predsednikom Evropskega sveta, bo to pomenilo uspeh Lizbonske pogodbe.
<P>
Glede na to si želim, da bi imeli jasnejše informacije o tem, kako gledate na strukturo odnosov med predsedstvom po rotacijskem sistemu, Komisijo, Parlamentom in predsedstvom Sveta.
<SPEAKER ID="056" NAME="Alejandro Cercas" AFFILIATION="S&amp;D">
(ES) Dragi predsednik vlade Zapatero, pozdravljeni, veliko sreče in hvala za vaš govor. Predvsem pa se vam zahvaljujem za sklicevanje na Evropsko socialno listino. Končno nekdo v Svetu razume, da Evrope ni mogoče oblikovati brez delavcev, še toliko manj pa proti delavcem.
<P>
Končno nekdo v Svetu začenja razumevati, da imamo zelo resen problem, z več milijoni razočaranih ljudi, s sindikati, ki imajo občutek, da se jih odriva iz procesa evropskega združevanja, ki upošteva le poslovni vidik, je izgubil politične ambicije in ima zelo nizko socialno ambicijo.
<P>
Ta odnos s Parlamentom in sindikalnimi gibanji sta poslabšali dva ukrepa. Eno je pretok delavcev v Evropi, ki ogroža nacionalne socialne modele, drugo pa je Direktiva o delovnem času, ki ogroža zgodovinske dosežke ter urejanje poklicnega in zasebnega življenja.
<P>
Predsednik vlade, govorili ste o šestih mesecih sprememb. Spremenite postopke, spremenite potek. Ničesar ne boste mogli spremeniti, začrtajte novo pot, pot, ki jo Evropa potrebuje, saj potrebuje delavce in ne bo mogoče oblikovati le gospodarsko Evropo; biti mora politična in socialna Evropa.
