<CHAPTER ID="005">
Novi večletni finančni okvir za konkurenčno, trajnostno in vključujočo Evropo (nadaljevanje razprave) 
<SPEAKER ID="053" NAME="Predsednik">
Nadaljevali bomo z razpravo o poročilu Salvadorja Garrige Pollede o novem večletnem finančnem okviru za konkurenčno, trajnostno in vključujočo Evropo.
<SPEAKER ID="054" NAME="François Alfonsi" AFFILIATION="Verts/ALE">
(FR) Gospod predsednik, poročilo gospoda Garrige Pollede je v prihodnost zazrt povzetek z visoko zastavljenimi cilji in za opravljeno delo se mu zahvaljujem in mu čestitam.
<P>
V poročilu poziva k višjim sredstvom, da bo Unija lahko bolje uresničila svoje cilje, določene v Lizbonski pogodbi. Odločno izpostavlja vprašanje lastnih sredstev, s tem pa tudi vprašanje, ali naša ustanova svobodno odloča pri temeljnem političnem dejanju, tj. pri glasovanju o svojem proračunu. Predlaga širitev in poglobitev skupnih politik, predvsem kohezijske politike, ki je v preteklosti veliko pripomogla k temu, da je Evropska unija zdaj model sodelovanja in razumevanja med ljudmi, za kar je lahko namenjena tudi v prihodnje.
<P>
S prihodnjim večletnim finančnim okvirom, če bomo prisluhnili Evropskemu parlamentu, bo lahko kohezijska politika prešla v novo fazo zaradi vzpostavitve vmesnih regij. Zato predlagamo nov sveženj za ta sklad, ki bo krepil enake možnosti na celotnem evropskem ozemlju, ne glede na preteklost z vidika gospodarstva, ne glede na težave v primerjavi z bolj razvitimi regijami in ne glede na ranljivost na gospodarsko krizo, v kateri smo zdaj ali katero koli drugo krizo, s katero se bomo mogoče spopadli v prihodnje.
<P>
Kohezija med različnimi ozemlji Evropske unije je ključen strateški cilj, od katerega je odvisna prihodnost Evrope. Podani predlogi so korak v pravi smeri in če jih bomo upoštevali, bodo trdna podlaga za prihodnost.
<P>
Gospod predsednik, glasovanje o poročilu gospoda Garrige bo enostavna odločitev: izbira Evrope, ki je usmerjena v prihodnost, glas ljudi, ki ne bodo gledali na politično pripadnost in ki verjamejo v prihodnost Evrope.
<SPEAKER ID="055" NAME="Ilda Figueiredo" AFFILIATION="GUE/NGL">
(PT) Gospod predsednik, v tem času hude gospodarske krize v območju evra zaradi neoliberalnih politik ter pomanjkanja solidarnosti, gospodarske in socialne kohezije je nesprejemljivo, da ne zagovarjamo odprave in spremembe politik Evropske unije in njenih finančnih sredstev.
<P>
Ko se spopadamo z gospodarsko in socialno krizo, je eden od najpomembnejših izzivov, s katerim se srečujemo, iskanje novega večletnega finančnega okvira, v katerem se bo proračun Unije za gospodarsko in socialno kohezijo znatno povečal, medtem ko se bodo obvezni nacionalni prispevki znižali za največ 10 % predlaganega projekta, predvsem za države z najvišjimi finančnimi primanjkljaji; okvira, ki bo vključeval zavezo o naložbah, javnih storitvah, podpori za proizvodnjo, ustvarjanju delovnih mest s pravicami in izkoreninjenju revščine, socialnih neenakosti in vseh oblik diskriminacije, predvsem na podlagi spola. Prav tako moramo zagovarjati mir, sodelovanje in razvojno pomoč ter znatno zmanjšanje porabe za vojaške namene in navzočnost v čezmorskih državah.
<P>
Zaradi vseh teh razlogov menimo, da poročilo še zdaleč ni to, kar potrebujemo za boljšo, bolj pošteno prihodnost Evrope in njenih državljanov.
<SPEAKER ID="057" NAME="Predsednik">
Gospe in gospodje, ob tem, ko prevzemam predsedovanje na tem zasedanju, boste razumeli, če izrazim sožalje in pretresenost zaradi smrti Jorgeja Semprúna, ki je pred nekaj urami umrl v starosti 87.
<P>
V Jorgeju Semprúnu vidimo osebo, ki je bila zaprta v koncentracijskem taborišču Buchenwald, osebo, ki se je borila proti nacističnim silam v Franciji in Francovemu diktatorstvu v moji državi, Španiji.
<P>
Prav tako v njem vidimo izjemnega, politično predanega pisatelja, ki je sodeloval tudi v našem programu za nagrado evropske knjige, in odločnega proevropskega politika.
<P>
Žalujem kot njegov kolega in prijatelj, predsednika Buzeka pa bom pozval, da njegovi družini in španski vladi pošlje pismo s sožaljem in podporo, s čimer se verjetno strinjamo vsi navzoči.
<P>
(Aplavz)
<SPEAKER ID="058" NAME="Lorenzo Fontana" AFFILIATION="EFD">
(IT) Gospod predsednik, nobenega dvoma ni, da smo v enem izmed najbolj kritičnih trenutkov gospodarske zgodovine Evropske unije. Zato ima odbor, ki smo ga ustanovili v tem letu, vsekakor ključno vlogo.
<P>
Glede povečanja proračuna nimamo nobenih predsodkov, čeprav menimo, da moramo preučiti, kje so možni prihranki. Jasno je, da moramo zmanjšati evropski proračun, saj se žal nekatera evropska sredstva včasih ne porabljajo pravilno. Mogoče evropski državljani ravno zaradi načina porabe teh sredstev niso več prepričani v to, ali je Evropska unija vredna truda.
<P>
Če navedem primer, opozoriti vas želim na najrazličnejša sredstva, namenjena politiki širitve - včasih ne vemo, kje ta sredstva končajo. Kaj lahko povemo o zneskih, porabljenih za vključevanje, ki jih ni mogoče izračunati, in s katerimi je bilo doseženega tako malo? So tudi nekatere uspešne regije, ki sredstev ne porabijo in so potem dodeljena drugim regijam, ki jih ne znajo ali pa jih slabo porabijo ali pa jih porabijo za ne povsem upravičene namene.
<P>
Pozivamo k temu, da bi bili čim bolj osredotočeni na to celostno vprašanje in da izvedemo ukrepe, s katerimi si lahko Evropa ponovno pridobi verodostojnost, vključno s temeljitimi, strogimi ukrepi.
<SPEAKER ID="059" NAME="Frank Vanhecke" AFFILIATION="NI">
(NL) Gospod predsednik, očitno se bom moral omejiti na nekaj ključnih pripomb.
<P>
Prvič, kljub njegovemu obsegu nikjer v tem poročilu ne najdem resnega predloga o strukturnih prihrankih, na primer o odpravi nekaterih evropskih institucij, ki so po mojem mnenju povsem odvečne, kot so Ekonomsko-socialni odbor, Odbor regij in še nekaj drugih najrazličnejših evropskih agencij. Prav tako ni bilo nikjer zastavljeno vprašanje, ali ne bi bilo za Evropo bolje, če bi se omejila na skrbno opredeljene ključne naloge. Nasprotno.
<P>
Drugič, kar zmrazi me ob nenehnih predlogih, da bi morala EU uvesti svoje davke ali izdati evropske državne obveznice, ki jih bo prej ali slej nekdo moral plačati. Priporočila v tem poročilu, da takšni ukrepi ne bi povečali skupnega davčnega bremena za državljane, so seveda laž in najpodlejša oblika zavajanja. Poleg tega bi to še dodatno ogrozilo zadnje drobce nadzora, ki ga imajo države članice nad strašnim zapravljanjem evropskih institucij.
<P>
To so osnovni razlogi, zakaj ne morem podpreti tega poročila.
<SPEAKER ID="060" NAME="Marian-Jean Marinescu" AFFILIATION="PPE">
(RO) Gospod predsednik, izzivi, s katerimi se spopada Evropska unija, zahtevajo odločen, trajnosten odgovor na ravni EU. Odgovor na te izzive je strategija 2020, instrument, ki bo Evropi zagotovil oživljanje in moč. Danes predstavljeno poročilo postavlja strategijo 2020 v samo središče naslednjega večletnega finančnega okvira, ki ga pripravljamo, skupaj z novimi okoliščinami, ki jih prinašajo pristojnosti in politike, določene v Lizbonski pogodbi.
<P>
V času, ko mnoge države članice izvajajo težke proračunske prilagoditve, mora proračun EU, 95 % katerega je namenjenega naložbam, zagotavljati zelo visoko raven evropske dodane vrednosti. Poročilo poziva k nadaljnjemu izvajanju dveh zelo pomembnih evropskih politik - skupne kmetijske in kohezijske politike - vsaj v sedanjem obsegu. Dodeljevanje sredstev v skladu s tema politikama mora temeljiti na novih merilih, ki bodo zagotavljala pravilno uporabo sredstev za doseganje največje možne učinkovitosti ter skladnosti s konvergenčnimi in kohezijskimi merili.
<P>
Okrepiti moramo prometno in energetsko politiko. Dodeljevanje sredstev za raziskave in razvoj na evropski in nacionalni ravni mora zagotoviti napredek pri vseh evropskih politikah. Sedemletno obdobje, nova predlagana sestava in večja prožnost zagotavljajo dodatno varnost pri izvajanju in prilagajanju na spreminjajoče se prednostne naloge. Zaradi stabilnosti moramo ponovno razmisliti o sistemu sredstev proračuna EU, da bi tako sedanje nacionalne prispevke nadomestili z evropskimi sredstvi.
<P>
Evropski svet je za razvoj EU pred kratkim sprejel visoko zastavljene cilje. Svet mora prav tako sprejeti, da je 5-odstotno povečanje proračuna, ki je predlagano v poročilu, minimalni pogoj za uresničitev teh ciljev. Naslednji večletni finančni okvir mora biti izveden ob vzpostavljenem sistemu gospodarskega upravljanja, ki bo zagotovil finančno stabilnost, potrebno za izvajanje evropskih politik. Čestitam poročevalcu Salvadorju Garrigi.
<SPEAKER ID="061" NAME="Eider Gardiazábal Rubial" AFFILIATION="S&amp;D">
(ES) Gospod predsednik, najprej želim pohvaliti delo poročevalca in vseh članov posebnega odbora za politične izzive in proračunska sredstva za trajnostno Evropsko unijo po letu 2013 (odbor SURE). Predvsem moram pohvaliti njihovo odločnost v zadnjem letu dela, da bi dosegel večinski sporazum in večinsko podporo v Parlamentu za takšno poročilo, kot ga danes predstavljamo. To poročilo je načrt, ki mu mora Evropska unija slediti, če želimo uresničiti politične, gospodarske in socialne cilje, ki smo jih zastavili, pa tudi če želimo premagati izzive, s katerimi se bomo v prihodnjih letih spopadali. Gre za recept, ki mu moramo slediti, če želimo premagati krizo in zagotoviti, da bo naša rast inteligentna, trajnostna in celovita, kot je določeno v strategiji Evropa 2020.
<P>
Če se strinjamo, da je vrednost Evropske unije veliko večja kot vsota 27 držav članic, ki jo sestavljajo, če smo naklonjeni visokokakovostnemu, odgovornemu kmetijstvu, če želimo uresničiti razvojne cilje tisočletja, če želimo pomagati sredozemskim sosedom pri prehodu na demokracijo, če želimo še naprej vlagati v raziskave in inovacije, če se želimo še naprej boriti proti podnebnim spremembam in vlagati v izobraževanje, usposabljanje in štipendije Erasmus, če še vedno verjamemo v kohezijsko politiko kot orodje za trajnostni razvoj in solidarnost med našimi državami in če še vedno podpiramo, na primer, vseevropska energetska in prometna omrežja - na kratko, če še vedno želimo več Evrope -, moramo pozvati k večjemu proračunu za Evropsko unijo.
<P>
Zato v tem poročilu opozarjamo, da brez zadostnih sredstev ne bomo mogli uresničiti ciljev, ki smo si jih zastavili. Vemo, da se nekateri člani Sveta ne strinjajo s povečanjem proračuna - to smo opazili. Temu so nasprotovali tudi v času gospodarskega razcveta. Zdaj pravijo, da nasprotujejo zaradi krize, zmanjšanje pa so zahtevali tudi, ko smo se pogajali o veljavni finančni perspektivi. Če se Svet ne strinja s povečanjem proračuna, ga pozivamo, naj pove, katerih ciljev ne želi uresničiti.
<P>
V tem poročilu ne določamo le politik, ki jih želimo doseči. Prav tako navajamo, kako jih naj financiramo in sprožimo razpravo o lastnih sredstvih. Ta razprava, namenjena odpravi zmotne razprave neto plačnic, poskuša zagotoviti financiranje brez poklanjanja, financiranje brez izjem, financiranje, ki je pošteno. Pripravili smo različne možnosti, sama pa sem naklonjena eni, komisar Lewandowski pa zelo dobro ve, katera možnost je to: davek na finančne transakcije ali davek Robina Hooda, kot je poznan v mnogih naših državah. S tem davkom bi lahko zbrali med 200 milijardami EUR in 300 milijardami EUR. Gre za davek, ki kaznuje špekulante, in bi vse, ki imajo dobičke zaradi igranja na srečo z našim denarjem, prisilil, da to tudi plačajo. Gre za davek, ki bi povečal preglednost in zmanjšal finančne špekulacije, predvsem pa za davek, ki ne bi prizadel državljanov, saj bi ravno tiste, ki so neposredno odgovorni, prisilil v to, da plačajo za svoje presežke.
<P>
Prosimo vas le eno: postavite višje cilje. Prosimo vas, da postavite višje cilje ter tako zagotovite, da se bo evropski projekt še naprej odvijal po načrtu in ne bo zastal, saj bi nas to stalo prihodnosti.
<SPEAKER ID="062" NAME="Alexander Alvaro" AFFILIATION="ALDE">
(DE) Gospod predsednik, leta 1975 sem se rodil v Evropski uniji in to je oblikovalo moje politično življenje. Zato me še toliko bolj boli, da moram navdušenje glede tega uničiti.
<P>
Ko govorimo o povečanjih, morajo razprave pripeljati do razmisleka o pravilni uporabi sredstev. Čeprav poročilo poskuša doseči največjo možno večinsko podporo v Parlamentu, menim, da cilji in nameni, ki jih v sedanji obliki poskuša doseči, niso dovolj visoko zastavljeni.
<P>
Ne obravnava kmetijskega in strukturnega proračuna. Več denarja pa poskuša zagotoviti za raziskave in razvoj. Edini odziv, ki ga pozna Parlament in poročilo, je več denarja, čeprav ni jasno navedeno, kje ga bomo dobili. Poslušamo govore o "lastnih sredstvih" Unije, ni pa nobene opredelitve, kaj dejansko so ta sredstva.
<P>
Če bi ljudje resno razmišljali o strukturnih reformah, bi lahko upoštevali predlog Davida Camerona ter na primer odšli v Svet in povedali: sredstva bodo zamrznjena, vendar zahtevamo, da je mogoče neporabljena sredstva prenesti v naslednje poslovno leto, da jih bomo lahko še naprej porabljali za koristne projekte in prihranili denar.
<P>
Prihodnje upravičenosti EU ne smemo meriti z decimalnimi mesti. Zato sem razočaran nad sedanjim poročilom.
<SPEAKER ID="063" NAME="Derk Jan Eppink" AFFILIATION="ECR">
Gospod predsednik, danes zjutraj je gospod Daul pritekel na plenarno razpravo in govoril o potrebi po večjem proračunu EU, vendar je tekel tako hitro, da mu je zmanjkalo sape in je moral nehati govoriti. To zelo dobro odraža razpravo o večletnem proračunu.
<P>
Proračun EU je fiksno določen okrog 1 % BDP EU; Komisija in Parlament pravita: "To ni dovolj, rabimo več denarja". Pa vendar EU ni sposobna porabiti denarja, ki ga ima na voljo; v regionalnih kohezijskih skladih ostajajo neporabljene milijarde evrov. Nekaj denarja je treba vrniti državam članicam. Zakaj potrebujete več denarja, če ne morete porabiti niti tega, ki vam je na voljo?
<P>
Vendar pa imamo v Parlamentu nekaj "Pavlovov": Gospod Schulz, gospod Daul, gospod Verhofstadt, ki so zdaj vsi odsotni - pobegnili so, namesto da bi spregovorili in proračun usmerili v kakovost, ne pa v količino, na primer z omejevanjem regionalnih in kohezijskih skladov revnejšim državam članicam, s čimer bi prihranili 30 % teh skladov in vložili denar v inovativne in v prihodnost usmerjene politike. Prepričan pa sem, da se bodo Pavlovi v EU kasneje letos spet zaleteli v steno Sveta EU.
<SPEAKER ID="064" NAME="Isabelle Durant" AFFILIATION="Verts/ALE">
(FR) Gospod predsednik, kot je že bilo povedano, je jasno, da so nacionalni proračuni v težavah zaradi najrazličnejših razlogov, nekaterih podobnih, nekaterih različnih, vse pa je kriza le še zaostrila. Vse naše države morajo ne glede na večino v vladi obravnavati proračunsko stanje.
<P>
Imamo dve možnosti. Ena je, da ukrepamo sami, pri tem pa poskušamo uskladiti porabo in dohodek, v nekaterih primerih, glede na to, kar slišim, prisegamo na varčevanje, kot da je samo sebi namenjeno, izvedemo ogromne reze v javni porabi in socialnih nadomestilih, pri tem pa poslabšamo razmere za državljane.
<P>
Naklonjena sem drugi možnosti, in sicer da združimo naša proračunska prizadevanja, poskrbimo, da bo proračunska solidarnost delovala in si prizadevamo za lastna sredstva, tudi z davkom na finančne transakcije. To je namen proračunskega dopolnjevanja, ki ga želimo doseči s to konferenco v obliki zasedanja, predlogom, ki smo ga predstavili Svetu med usklajevalnim postopkom in ki smo ga v poročilu ponovno navedli.
<P>
Skupaj si moramo prizadevati - Evropska unija, nacionalni parlamenti in vlade -, da bi našli način za združevanje naših pristopov k porabi in proračunu. Ne moremo imeti vsega: ne moremo varčevati, hkrati pa vlagati v infrastrukturo. Ni mogoče, da bi prispevali manj in prejeli več. Menim, da je ta model dialoga v obliki konvencije med vladami, Evropsko unijo, nacionalnimi parlamenti in Evropskim parlamentom pravi način za povrnitev zaupanja v Evropo, zdaj in dolgoročno.
<SPEAKER ID="065" NAME="Cornelis de Jong" AFFILIATION="GUE/NGL">
(NL) Gospod predsednik, to je zelo slabo poročilo, ki si zasluži, da ga takoj vržemo v koš za smeti. Ravno zdaj, ko se ljudje povsod srečujejo z zelo bolečimi varčevalnimi ukrepi, je preveč neumno, da bi v Evropski uniji predlagali še večjo porabo denarja. Kdo bi si mislil, da ravnamo tako, čeprav bi stvari lahko bile povsem drugačne: konec razmetavanja denarja, nobenega financiranja kolesarskih stez in slaščičarn v državi, kot je Nizozemska. Naše strukturne sklade moramo osredotočiti na najrevnejše države, v preostalih državah članicah pa le na inovativne projekte vseevropskega pomena.
<P>
Po navedbah poročila naj bi vse ostalo tako, kot je: več denarja se zahteva za Evropski kmetijski sklad za razvoj podeželja, predlagane niso bile nobene reforme strukturnih skladov, prav tako ni nobenih konkretnih predlogov za večjo učinkovitost. Parlament bi se moral sramovati, predvsem Skupina Zavezništva liberalcev in demokratov za Evropo in Poslanska skupina Evropske ljudske stranke (Krščanskih demokratov). Medtem ko na Nizozemskem kabinet gospoda Rutteja pušča bolne in invalidne brez strehe nad glavo, želijo ravno iste skupine v Parlamentu denar čim prej zapraviti. Varčevalni prvaki doma, veliki zapravljivci v Bruslju. To je nezaslišano!
<SPEAKER ID="066" NAME="Claudio Morganti" AFFILIATION="EFD">
- (IT) Gospod predsednik, gospe in gospodje, rad bi poudaril številne vidike tega pomembnega poročila, začel pa bom s sistemom prihodkov Evropske unije.
<P>
Zdaj je že jasno, da je veljavni mehanizem preveč nedosleden, najbolj poznan pa je mehanizem finančnih popravkov Združenega kraljestva. V tem času so bili dodani še mnogi drugi popravki in nadomestila, zaradi česar je mehanizem prihodkov EU zelo nepravičen in povsem nepregleden.
<P>
Bolje bi bilo, če bi prešli na neposredni sistem prihodkov, ki temelji izključno na bruto domačem proizvodu držav članic, ali na skupno in poenoteno obliko prihodka, kot je na primer davek na dodano vrednost. Jasno je, da evropski državljani ne smejo biti še dodatno obremenjeni, prav tako pa Evropa ne sme zamenjevati davčnih politik držav članic, ki morajo na tem področju še naprej ostati neodvisne in povsem suverene.
<P>
Poročilo določa najrazličnejše prednostne naloge, ki so bolj ali manj pomembne, vsekakor pa so vse zelo drage. Sredstva lahko zberemo z instrumenti, kot so projektne obveznice in evroobveznice, ki pa morajo biti vodene zelo skrbno, da pri tem ne bi nastal še dodaten dolg, kar bi bilo nevarno.
<P>
Kot poslanci v Evropskem parlamentu lahko nemudoma prispevamo k izboljšanju evropskih financ. Končno moramo izbrati enotno mesto za delo Parlamenta, s čimer bi vsako leto prihranili več deset milijonov evrov. Ne gre za demagogijo ampak enostavno ...
<P>
(Predsednik je prekinil govornika)
<SPEAKER ID="067" NAME="Diane Dodds" AFFILIATION="NI">
Gospod predsednik, ko nam je gospod Verhofstadt razkril svojo logiko, zakaj naj bi Britanija predala več denarja in več pristojnosti EU, je ob tem zasmehoval njeno veličanstvo, kar je še dodaten dokaz, kako nekateri v Parlamentu odkrito zaničujejo Združeno kraljestvo, njegovo nacionalno vlado in njegove državljane. Gospod Verhofstadt je pozabil omeniti, da so Združenemu kraljestvu na voljo še drugih prihranki. Podjetja so prisiljena porabiti 30 milijonov GBP, da zagotavljajo skladnost s predpisi EU, ki bi jih lahko privarčevali, če bi Evropi spet odvzeli nadzor. Ribiči v Združenem kraljestvu bi z veseljem imeli 3,3 milijarde GBP v svojih žepih: vrednost izgubljenega ulova, ko EU dovoljuje drugim državam, da lovijo v njihovih teritorialnih vodah.
<P>
Komisar, navajate, da evropski proračun ne podvaja nacionalnega proračuna. Ni pa ga mogoče ločiti od realnosti, ki jo doživljajo njeni državljani. Združeno kraljestvo zdaj prispeva 6,4 milijarde GBP, kar se bo povečalo na več kot 10 milijard GBP, če bo odpravljen popust. To je mogoče doseči le s povišanjem davkov, krčenjem storitev, šol ...
<P>
(Predsednik je prekinil govornico)
<SPEAKER ID="068" NAME="Othmar Karas" AFFILIATION="PPE">
(DE) Gospod predsednik, gospe in gospodje, zastaviti si moramo pet vprašanj:
<P>
Prvič: kakšen proračun potrebujemo za strategijo rasti in zaposlovanja v 2020?
<P>
Drugič: kakšen proračun potrebuje valutna unija?
<P>
Tretjič: kakšne možnosti imamo za prihranke?
<P>
Četrtič: kakšen proračun potrebujejo Združene države Evrope?
<P>
Petič: kakšno vlogo naj ima Evropa 2020? Ali si te vloge sploh želimo?
<P>
V Evropskem parlamentu svoje odgovornosti jemljemo resno. Govorimo brez ovinkarjenja. V Avstriji imamo pregovor: malo denarja, malo muzike. Želimo uresničiti naše cilje, izpolniti naše obveznosti, se spoprijeti z izzivi in izpolniti obljube. Več funkcij, večje konkurenčnosti, več trajnostne rasti, več delovnih mest, več raziskav in dodatnega povezovanja ne moremo uresničiti z manj denarja, brez finančnega pregleda, brez ocene sedanje porazdelitve sredstev in brez lastnih sredstev.
<P>
Več Evrope bo prav tako omogočilo prihranke v državah članicah. Več Evrope bo prineslo večjo učinkovitost in to je naš odgovor na globalizacijo, prihodnost in državni dolg.
<P>
Kaj hočemo? Ne želimo zamrzniti proračuna. Vsi, ki si prizadevajo za zamrznitev proračuna, bodo škodili Evropi in oslabili našo sposobnost, da izpolnimo obveznosti do svojih državljanov. Uvesti želimo davek na finančne transakcije, ki bo naš lasten vir, pri tem pa se spopasti z izzivi in upoštevati Pogodbo, ne pa tiščati glavo v pesek. To je naša strategija. Poženimo stvari v tek in glasujmo za to poročilo.
<SPEAKER ID="069" NAME="Ivajlo Kalfin" AFFILIATION="S&amp;D). Kalfin">
(BG) Gospod predsednik, komisar, gospe in gospodje, osnovna tema poročila gospoda Salvadorja Garrige niso finance, ampak politika. Rad bi se mu zahvalil, pa tudi Jutti Haug in vsem kolegom poslancem v odboru, da pri delu, ki so ga opravljali celo leto, tega niso pozabili. Finančna sredstva so samo način za uresničevanje ciljev. Pomembne so politike in ravno te moramo izpostaviti med razpravo o prihodnjem finančnem okviru.
<P>
Vsi vemo, da vse države članice Evropske unije krčijo proračune. To se bo nadaljevalo tudi v prihodnjih letih. To krčenje je del prizadevanj za izhod iz krize. Ne smemo pa pozabiti, da ima izhod iz krize tudi evropske vidike: gospodarski razvojni načrt; ureditev finančnega trga, da bi preprečili ponovitev kriz; ukrepi o upravljanju gospodarstva v Evropski uniji, o katerih zdaj razpravljamo; ukrepi EU, zaradi katerih so nacionalni ukrepi še učinkovitejši. Ravno zaradi tega ni primerno, da so nacionalni ukrepi, ki so namenjeni premagovanju krize in njenih posledic, v nasprotju z evropskimi ukrepi.
<P>
Sodelovanje v Evropski uniji prinaša dodano vrednost. Dodana vrednost in solidarnost nista puhlici. Pojasnjevanje nizozemskim davkoplačevalcem, da bodo morali več prispevati v Evropsko unijo, ni enako kot pojasnjevanje bolgarskim ali poljskim kmetom, da so subvencije, ki jih prejemajo, trikrat nižje in da morajo tekmovati na istem konkurenčnem trgu. Ni lahko obtoževati grških davkoplačevalcev, ki so v zelo težkih razmerah, ko pa je evropski finančni sistem še pred nekaj leti od Grčije prejel ogromen znesek denarja.
<P>
Solidarnost ima posebne vidike. Ti vidiki so prav tako povezani s prednostnimi nalogami, ki jih je za prihodnja leta postavila Evropska unija. Nobenega napredka ne bomo dosegli v znanstvenem sektorju, energetiki, prometu, upravljanju gospodarstva ali digitalnih tehnologijah, če ne bodo podprti s skupnimi evropskimi politikami.
<P>
Seveda moramo razmišljati tudi o tem, kako spremeniti veljavni evropski proračun. Ima rezerve in te rezerve moramo zahtevati. Navedel bom primer. Te rezerve ne morejo biti na razpolago na primer v vseh politikah ali ciljih, povezanih z energetsko učinkovitostjo, prometom in tako dalje, ki so vključeni v kohezijsko politiko. Z zmanjševanjem sredstev v sedanjih programih ne bomo zmanjšali potrebe po dodatnih novih sredstvih, če želimo postaviti nove cilje Evropske unije, če želimo, da bo evropsko povezovanje zagotavljalo resnično dodano vrednost, tudi za davkoplačevalce, ki upravičeno spremljajo vsak cent, dodeljen v evropski proračun.
<P>
Zato moramo na evropski proračun gledati kot na del enega sistema: za upravljanje gospodarstva in za upravljanje enotne valute. To minimalno 5-odstotno povečanje, glede katerega se zastavljajo vprašanja, ne zadostuje za reševanje vseh teh vprašanj. Zato moramo prav tako zastaviti vprašanja o evropskih projektnih obveznicah, evroobveznicah in drugih načinih financiranja.
<SPEAKER ID="070" NAME="Marit Paulsen" AFFILIATION="ALDE">
(SV) Gospod predsednik, povedati moram, da je bilo delo v posebnem odboru za politične izzive in proračunska sredstva za trajnostno Evropsko unijo po letu 2013 v vseh letih v Parlamentu najprijetnejše in najbolj vizionarsko, na kratko, najbolj razveseljivo - res je zelo dobro delo. Vključuje vse, kar je potrebno in pozitivno za prihodnost Evrope.
<P>
Osebno pa me zelo skrbi to, česar nismo storili, in sicer določili prednostnih nalog. Sprejeli smo vse nove izzive, hkrati pa smo obdržali tudi vse stare. Mogoče ne bo možno obvladati vsega. Postaviti bi morali prednostne naloge. Pri določanju prednostnih nalog bi morali biti veliko strožji, najbolj zaskrbljujoče v tem sklopu pa je dejstvo, da smo določanje prednostnih nalog prepustili Svetu. Gospe in gospodje, to ni dobro za prihodnost.
<SPEAKER ID="071" NAME="Martin Callanan" AFFILIATION="ECR">
Gospod predsednik, javnost, marljivi davkoplačevalci v Evropi, ki dejansko zaslužijo denar, ki ga mnogi tu tako veselo zapravljajo, želijo, da Evropa stori manj, hkrati pa želijo, da to počne bolje. Želijo si vitkega evropskega proračuna, v katerem bo upoštevano dejstvo, da živimo v dobi varčevanja, pa če nam je to všeč ali ne. Želijo, da se Evropa osredotoči na omejeno število področij, kjer lahko resnično prispeva, preostala področja pa prepusti našim državam članicam. Žal to poročilo ne predlaga nič od tega.
<P>
Bodimo jasni: predlagano 5-odstotno povečanje je povsem nesprejemljivo, prav tako nesprejemljiva pa je tudi ideja o tako imenovanih lastnih sredstvih - gre le za krepitev nadzora EU. Proračun moramo posodobiti, sredstva moramo prerazporediti za programe, ki prinašajo koristi, ne pa za odpravljanje preteklih napak. Financiranje za reševanje evra naj prevzamejo tiste države, ki so ga želele prevzeti. Tistih, ki smo opozarjali, da gre za napako, ne bi smeli siliti v to.
<P>
Odbor je imel priložnost, da bi upošteval številne konstruktivne predloge, primerne za prihodnost; vendar jih je zavrnil. Nič od tega ni storil, zato mora Parlament zavrniti poročilo.
<SPEAKER ID="072" NAME="László Surján" AFFILIATION="PPE">
(HU) Gospod predsednik, poročilo, ki je pred nami, je v tem obdobju mogoče najpomembnejše. Evropski parlament je med institucijami prvi pripravil osnutek idej o prihodnjih sedmih letih, vendar pri tem ni posegal v pravico Komisije, da predloži predloge. Le tako se je mogoče izogniti škandalu glede naše pravice do soglasja, zaradi katere bi bili dolžni zavrniti predlog Sveta. Zato vsi naši partnerji vedo, kaj želi Evropski parlament, in lahko to v čim večji meri vključijo v svoje ideje.
<P>
Ali lahko kolegom poslancem priporočim dva dokumenta, ki ju je vredno prebrati, preden začnete grobo kritizirati: Lizbonska pogodba in poročilo samo. Podpora lastnim sredstvom je zapisana v Lizbonski pogodbi. Sporočilo, da moramo nekoliko povečati evropski proračun, se mi zdi zelo pomembno. Tudi v tem smislu, da bo na teh 5 % vplivala tudi inflacija, kar pomeni, da ne govorimo o nenormalnem povečanju. Ne gre za povečanje izdatkov za kmetijstvo ali kohezijo, ampak za dejstvo, da teh ne moremo zmanjšati.
<P>
Miklós Zrínyi, pisatelj hrvaško-madžarskega porekla, ki je živel v sedemnajstem stoletju, je dejal: - v zvezi s Turki v tistem času - "Ne prizadenite Madžarov!" Ob navajanju njegovih besed pravim: "Ne prizadenite kmetijske politike; ne prizadenite kohezijske politike; saj tisti, ki bodo prizadeli te politike, ne bodo prizadeli le Madžarov, Romunov, Slovakov, ampak vse evropske državljane." Manjšo podporo volivcev, kot jo ima politik, pogosteje se sklicuje na državljane. Menim, da vsi, ki uživamo večjo politično moč, prav tako zastopamo interese državljanov, in ravno zaradi tega pravimo: "Ne prizadenite kmetijske politike in kohezije!"
<SPEAKER ID="073" NAME="Derek Vaughan" AFFILIATION="S&amp;D">
Gospod predsednik, poročevalcu in predsednici se želim zahvaliti za delo, ki sta ga opravila pri tem poročilu. Razprava o poročilu izpostavlja, da bo prišlo v Svetu do boja glede številnih vprašanj, tudi o celotnem povečanju, popustu Združenega kraljestva in lastnih sredstvih. Če sem odkrit, je Parlament poskušal doseči kompromise, razen pri vprašanju o popustu za Združeno kraljestvo, kjer bodo poslanci Združenega kraljestva v manjšini.
<P>
Pri tako dolgih, zapletenih in pomembnih poročilih, kot je ta, se kompromisu skoraj ni mogoče izogniti, kljub temu pa pozdravljam nekatere kompromise. Pozdravljam kompromis o trajanju in strukturi naslednje finančne perspektive. Prav tako pozdravljam kompromis o kohezijski politiki. Menim, da je kohezijska politika ključnega pomena, če želimo ustvariti delovna mesta in rast v EU po letu 2013. Zato za kohezijsko politiko potrebujemo ustrezna sredstva, ki so vsaj na takšni ravni, kot so zdaj, če ne višja.
<P>
Naslednja finančna perspektiva mora biti namenjena delovnim mestom in rasti, če želimo, da ji bodo državljani naklonjeni. Zato poleg trdne kohezijske politike potrebujemo tudi politike za financiranje raziskav in razvoja v naših univerzah ter malih in srednje velikih podjetjih. Osmi okvirni program potrebuje ustrezna sredstva za prihodnost. Prav tako moramo vlagati v našo infrastrukturo v Evropski uniji - infrastrukturo, kot je promet, energija in izboljšanje širokopasovnega omrežja na podeželju -, pri tem pa ne smemo pozabiti na naše podeželje.
<P>
Za zagotavljanje vseh teh politik za rast in delovna mesta potrebujemo ustrezne mehanizme. Prav tako potrebujemo partnerje.
<P>
(Predsednik je prekinil govornika)
<SPEAKER ID="074" NAME="Riikka Manner" AFFILIATION="ALDE">
(FI) Gospod predsednik, komisar, najprej želim čestitati poročevalcu za odlično poročilo in za odlično delo v posebnem odboru za politične izzive in proračunska sredstva za trajnostno Evropsko unijo po letu 2013. Eden izmed glavnih ciljev prihodnjega finančnega okvira je vzpostavitev instrumentov, ki bodo zagotovili, da bo strategija EU 2020 dostopna ljudstvu. Iz tega poročila izhaja zavedanje, da brez kohezijske in kmetijske politike, ki bo čvrsta in trdna z vidika proračuna, cilja ne bom mogli uresničiti. Kohezijska politika na primer ni edini oprijemljivi instrument, s katerim bomo lahko razvili inovacije ter ustvarili delovna mesta in rast. Potrebujemo reformo, ki pa jo lahko izvedemo tudi znotraj področij teh politik.
<P>
Zato vas pozivam, komisar, da v prihodnjem finančnem obdobju zagotovite, da bosta regionalna politika in kmetijska politika ohranili sedanji obseg proračuna v skladu z mnenjem Parlamenta. Poleg tega sem vesel, da poročilo prav tako obravnava tiste regije, kjer so razmere še posebej slabe, na primer na redko poseljenih območjih na severu. Tudi te bodo v prihodnjem finančnem obdobju potrebovale dodatne proračune.
<SPEAKER ID="075" NAME="Peter van Dalen" AFFILIATION="ECR">
(NL) Gospod predsednik, ključna beseda v Evropi je "zaupanje". Evropske institucije na splošno, še posebej pa Evropski parlament, morajo spet pridobiti zaupanje državljanov. Kako lahko to dosežemo?
<P>
Prvič, ne z več Evrope ali več denarja za Evropo, ampak z boljšo Evropo, Evropo z dodano vrednostjo, Evropa pa ne sme posegati v zadeve, kot je šport ali turizem, ki jih države članice lahko povsem dobro same upravljajo.
<P>
Drugič, z namenjanjem kohezijskega sklada res revnim regijam v Evropi. Še vedno petdeset odstotkov namenjamo bogatim državam članicam, kot sta Nemčija in Francija. To je nesprejemljivo. Če bomo to razrešili, bomo lahko omejili nepotrebno razsipanje denarja in še vedno zabeležili čisti dobiček.
<P>
Tretjič, naložbe v kmetijstvo in industrijo, usmerjeno v prihodnost. Poročilo gospoda Pollede je zgrešeno. Vse je bilo zmetano v en sam velik kotel, od državljanov pa pričakujemo, da bodo to brozgo pojedli. Dober tek, vendar bodite previdni, da se vam ne zatakne.
<SPEAKER ID="076" NAME="José Manuel Fernandes" AFFILIATION="PPE">
(PT) Gospod predsednik, gospe in gospodje, čestitam poročevalcu za odlično opravljeno delo, kar je pripeljalo do poročila, ki je dobra podlaga za pripravo večletnega finančnega okvira in ki je pravi izziv za Komisijo in Svet.
<P>
Gre za poročilo z visoko zastavljenimi cilji, hkrati pa je realistično. Upam, da so vse institucije pridobile ustrezno znanje zaradi finančne, gospodarske in socialne krize, ki le počasi popušča. Nekaj je jasno: le enotna solidarna Evropa z okrepljenim, usklajenim in konvergentnim upravljanjem gospodarstva se bo lahko uspešno spopadla s političnimi izzivi, ki nas čakajo.
<P>
Potrebujemo več Evrope in boljšo Evropo. Prednost moramo nameniti metodi Skupnosti, ne pa medvladni metodi. Proračun moramo povečati.
<P>
Dogovorili smo se o strategiji Evropa 2020, njene prednostne naloge so jasne, mogoče pa je izmeriti tudi njene cilje. Bo vodilo za naslednje finančne perspektive. Vendar pa bo ta strategija uspešna le, če bo na voljo proračun, ki se bo ujemal z njenimi dejavnostmi; njenimi cilji. Večletni finančni okvir potrebuje finančno oporo, ki se bo ujemala s prizadevanji in zavezami strategije Evropa 2020. Tudi kohezijska politika je rezultat načela solidarnosti. Pomembno je, da je ta kohezija gospodarska, socialna in ozemeljska in da je v pomoč revnejšim regijam.
<P>
Zato menim, da je ključnega pomena, da financiranje kohezijske politike ostane vsaj na enaki ravni, tudi pri financiranju skupne kmetijske politike (SKP). Prav tako je pomembno, da uresničimo večletni finančni okvir, za katerega več kot 80 % sredstev ni iz nacionalnih proračunov.
<SPEAKER ID="077" NAME="Kinga Göncz" AFFILIATION="S&amp;D">
(HU) Gospod predsednik, kriza nas sili v ponoven pregled nacionalnih proračunov in proračuna Evropske unije z vidika učinkovitosti in v to, da bi videli, kako primerni so za naše cilje ter koliko dodane vrednosti, evropske dodane vrednosti prinašajo. Spregovoriti želim o področju, ki do zdaj še ni bilo omenjeno, in sicer o sodelovanju na področju pravosodja in notranje politike, ki je z uvedbo Lizbonske pogodbe prešlo s pristojnosti držav članic na raven politike EU. Naša želja po doseganju velikega napredka na tem področju mora biti ustrezno upoštevana tudi v naslednjem proračunskem obdobju.
<P>
Vsekakor moramo zagotoviti sredstva za stockholmski program, v katerem smo si zastavili visoke cilje. Evropa potrebuje dobro izobražene priseljence, ki vanjo vstopajo v skladu s predpisi, in skupno migracijsko politiko z zadostnimi sredstvi. Dogodki v severni Afriki so še enkrat dokazali, kako pomembna je skupna evropska politika priseljevanja ter da potrebujemo povezovanje ob podpori sredstev in evropsko solidarnost.
<P>
V zadnjih nekaj mesecih je prav tako postalo jasno, da moramo zaščititi in zagotoviti sredstva za skupne vrednote, nediskriminacijo in človekove pravice, da moramo poenostaviti uporabo sredstev za upravljanje izrednih razmer ter da potrebujemo lastna sredstva, da bi v prihodnjem obdobju Evropa postala boljša, močnejša in obsežnejša.
<SPEAKER ID="078" NAME="James Elles" AFFILIATION="ECR">
Gospod predsednik, čestitam poročevalcu za opravljeno delo. Z vidika dosežkov v prizadevanju za doseganje kompromisa je izjemno. Menim, da bi morali spremeniti tri področja.
<P>
Prvič, dolgoročno potrebujemo petletno finančno perspektivo. Če je zdaj obdobje 2020 sedemletno obdobje, moramo določiti pogoj, da bo naslednje obdobje petletno.
<P>
Drugič, premalo dela je opravljenega pri obravnavi načina pridobivanja izjave o zanesljivosti za izdatke. Tisti, ki zahtevajo več denarja na evropski ravni, bi imeli trdnejše argumente, če bi povsem natančno vedeli, za kaj porabljamo denar.
<P>
Na koncu pa bi odgovoril gospodu Verhofstadtu, da je nespametno izpostavljati katero koli državo članico, saj je veliko držav članic, ki so neto plačnice v proračun. Odločno pozivam, da neto prispevek države članice omejimo na določen odstotek BDP, saj je v prihodnje nerealno pričakovati, da bodo države članice pristale na podvajanje neto prispevkov v času izjemnega varčevanja.
<SPEAKER ID="079" NAME="Markus Pieper" AFFILIATION="PPE">
(DE) Gospod predsednik, 5-odstotno povečanje proračuna je mogoče pojasniti s porabo za Evropsko službo za zunanje delovanje, varovanje meje, boj proti terorizmu, povečanje razvojne pomoči, podporo raziskavam in nadnacionalno infrastrukturo. V celoti gledano je zahteva Parlamenta povsem upravičena. Vendar pa je Parlament s poročilom gospoda Garrige Polleda zamudil priložnost. Bili bi bolj verodostojni, če bi pokazali, kje je Evropa lahko učinkovitejša in kje lahko privarčujemo denar.
<P>
To vsekakor vključuje veliko število agencij, ki uživajo izjemno drago avtonomijo, ter kmetijstvo, kjer državam članicam še vedno ni uspelo uvesti sistema pavšalnega plačila na površino, ki bi bolje ustrezal trgu. Kot poročevalec za prihodnost strukturne politike prav tako menim, da bi morala biti v to vključena tudi evropska kohezijska politika. Na srečo so mnoge regije uspele preseči omejitev za največje financiranje v višini 75 %. Če bo manj revščine v različnih regijah Evrope, se lahko zmanjša tudi evropska solidarnost. Privarčevani denar bi lahko bolje vložili v evropsko dodano vrednost, na primer v pametno povezavo med strukturnimi skladi in nadnacionalnimi omrežji v obmejnih regijah. Odbor za regionalni razvoj o tem razpravlja, saj gre za predlog o vmesni kategoriji od 75 do 90 % BDP, kot je predlagano v poročilu gospoda Garrige Polleda. Mogoče se je gospe Krehl sanjalo, če misli, da smo v Odboru za regionalni razvoj že pristali na kompromis.
<P>
Menim, da posebni odbor za politične izzive in proračunska sredstva za trajnostno Evropsko unijo po letu 2013 ni pravi organ, ki bi pripravljal takšna priporočila za takšno vmesno kategorijo. Stvari bi bile preveč enostavne, če bi opredelili tudi to, da uspešnejše regije potrebujejo določeno podporo. Na to gledam kot na zapravljanje denarja. Opuščamo preskušen sistem postopne uvedbe/postopne odprave, ne ponujamo pa nobene alternative. Jamčimo stalne subvencije za vse regije skoraj v višini povprečne gospodarske moči. V evropski regionalni politiki ni prihodnosti za takšen sistem. Zato moramo iz poročila črtati odstavek 73. Sicer pa je poročilo sprejemljivo.
<P>
(Govornik se je strinjal, da sprejme vprašanje na podlagi modrega kartončka v skladu s členom 149(8))
<SPEAKER ID="080" NAME="Elisabeth Schroedter" AFFILIATION="Verts/ALE">
(DE) Gospod predsednik, gospod Pieper, presenečena sem, ko vas slišim govoriti, da gospa Krehl sanja. Velika večina je glasovala za vmesni cilj, ko je potekalo glasovanje v Odboru za regionalni razvoj. Menim, da nas bo tudi tu podprla večina, saj je večina naklonjena solidarnosti regij. Ravno zaradi tega potrebujemo ta vmesni cilj. Zanima me, zakaj se večinsko mnenje imenuje sanje.
<SPEAKER ID="081" NAME="Predsednik">
Gospod Pieper, ali lahko pojasnite, zakaj so to sanje?
<SPEAKER ID="082" NAME="Markus Pieper" AFFILIATION="PPE">
(DE) Gospod predsednik, gospa Schroedter, to je vaše dojemanje vprašanja. V Odboru za regionalni razvoj smo pripravili predlog, ki se razlikuje od predloga, navedenega v poročilu gospoda Garrige Polleda. To je moja prva pripomba.
<P>
Moja druga pripomba je, da politične skupine še vedno močno nasprotujejo vmesnim kategorijam. Tega se dobro zavedate. Zato sem nad vašim vprašanjem presenečen. Menim, da sanjate, ko trdite, da smo dosegli kompromise in da so povsem jasni. Kakor koli že, naloga Odbora za regionalni razvoj je, da pripravil temo za razpravo na plenarnem zasedanju. Zelo presenečen sem nad vašim skrajno optimističnim pogledom, da je delo opravljeno.
<SPEAKER ID="083" NAME="Estelle Grelier" AFFILIATION="S&amp;D">
(FR) Gospod predsednik, razprava o finančni perspektivi Evropske unije sproža vprašanja o evropskem projektu, njegovem področju uporabe in ciljih.
<P>
To poročilo je hvalevredno, ker poskuša mobilizirati proračunska sredstva Unije, da bi bila skladna s strategijo Evropa 2020. Zaradi tega je v nasprotju z omejenim pogledom večine držav članic.
<P>
Medtem ko države članice gledajo na Evropo z vidika svojih finančnih prispevkov, za katere želijo, da se zmanjšajo, in finančnih dobičkov, za katere želijo, da se povečajo, to poročilo podpira močne in povezane politike Skupnosti, ne glede na to, ali gre za dolgoročne politike ali nove pristojnosti iz Lizbonske pogodbe.
<P>
Zato mora biti to samoiniciativno poročilo Parlamenta podlaga za prihodnje razprave, čeprav se po mojem moti glede soglasja in previdnosti. Res je, da bi bilo 5-odstotno povečanje evropskega proračuna boljše kot proračunski načrti držav članic za leto 2012. Težava pa bo - in verjetno tudi glavna ovira - pri dogovarjanju o vrednosti, ki bi ustrezala politikam, opisanim v poročilu.
<P>
Zavedamo se pomanjkljivosti varčevalnih politik: kako vplivajo na zaposlovanje in kako niso preprečile naraščanja števila obupanih državljanov. Dolžni smo financirati proticiklične politike, tudi s trdno kohezijsko politiko, gospod Pieper, ki spodbuja javne naložbe in zaposlovanje v vseh evropskih regijah. Poudariti želim pomembnost vzpostavitve vmesne kategorije regij, saj bi tako zagotovili, da bo pri dodeljevanju strukturnih skladov upoštevano gospodarsko in družbeno stanje v regijah.
<P>
Naj na koncu povem, da moramo uvesti davek na finančne špekulacije, kar bi povečalo naklonjenost državljanov dobremu financiranju Evrope.
<SPEAKER ID="084" NAME="Gunnar Hökmark" AFFILIATION="PPE">
Gospod predsednik, najprej bi rad čestital poročevalcu, da je izpostavil številne izzive, ki nas čakajo. Prav tako pozdravljam zelo jasno sporočilo v poročilu, ki poziva k znatnemu povečanju za raziskave in znanost, saj gre za eno izmed naših prednostnih nalog.
<P>
Povedati želim - in to govorom Komisiji -, da so pri politikah in vodenju pomembne prednostne naloge. Brez prednostnih nalog ni vodenja. Nekatere naloge in izzivi so vedno pomembnejši od preostalih. To velja za proračun Evropske unije, kot tudi za proračune držav članic. Še dodatno moramo povečati raziskave in znanost, hkrati pa moramo povečati znesek za znanost in raziskave pri regionalnem financiranju. Upoštevati moramo razvoj kmetijskih trgov in zmanjšati njihovo porabo.
<P>
Ne smemo pa pozabiti, da moramo prednostne naloge določiti na vseh ravneh, na evropski ravni, pa tudi na ravni držav članic. Povedati želim, da mi ni všeč udrihanje po EU ali udrihanje po Bruslju, vendar mi prav tako ni všeč udrihanje po državah članicah, saj zmanjšuje pomembnost porabe v državah članicah: zdravstvo, socialno varstvo, pokojnine, izobraževanje. Ne gre za konflikt med EU in državami članicami. Gre za nenehen boj za vodstvo in prednostne naloge. To ni nobeno vodenje, če si ne upamo postaviti teh prednostnih nalog.
<P>
Če ne razumemo težkih razmer, v katerih so danes države članice, ne razumemo realnosti, v kateri živijo državljani. Postavimo prednostne naloge, težav pa ne rešujmo le s povečevanjem proračunov. Zato pozivam komisarja, da pokaže vodstvo, da je pogumen, pri tem pa ne pozabi, da so raziskave, znanost, infrastruktura ...
<P>
(Predsednik je prekinil govornika)
<SPEAKER ID="085" NAME="Andrea Cozzolino" AFFILIATION="S&amp;D">
(IT) Gospod predsednik, gospe in gospodje, glasovali bomo o zelo pomembnem strateškem dokumentu, ki je trden okvir za finančne perspektive po letu 2013. Na začetku poziva k skladnosti med novo vlogo, ki jo morajo opravljati evropske institucije - zaradi Lizbonske pogodbe in recesije - in sredstvi, za katere se bomo skupaj odločili, da jih vložimo.
<P>
Takšna skladnost prav tako zahteva resen odgovor na zahteve javnosti, prejemnikov politik EU ter socialnih skupin in industrij v Evropi po inovacijah. To smo storili tudi za kohezijo, ki je ključno vprašanje pri sprejemanju odločitev o tem, kaj želimo, da bo Evropska unija postala v prihodnjih letih. Izkušnje kažejo, da je kohezija zdaj ključna vez evropskega projekta in pomembno sredstvo, ki ga moramo vsi varovati, ščititi in obnoviti.
<P>
Pri tem so prizadevanja glede ideje o uvedbi vmesne kategorije za regije zelo pomembna, predvsem zaradi tega, ker je večletna recesija, iz katere se zdaj izvijamo, poglobila notranje delitve ter še povečala pomembnost učinkovite in ustrezne podpore za manj razvite regije v Evropi, boja proti zapravljanju in dajanju večjega poudarka razvojni politiki.
<P>
Še vedno pa menim, da se moramo spopasti z izzivom vmesnih kategorij in zaščitne klavzule, da bi lahko začeli z novo fazo evropske kohezijske politike in da bi se pri tej politiki zavedli bolj uravnoteženega in trajnostnega razvoja, ki ga želimo v prihodnjih letih zagotoviti v Evropi.
<SPEAKER ID="086" NAME="Frank Engel" AFFILIATION="PPE">
(FR) Gospod predsednik, 500 milijonov prebivalcev Evropske unije zdaj predstavlja več kot 8 % svetovnega prebivalstva.
<P>
Do leta 2050 bo ta številka 5 % ali 6 %. Leta 2100 bomo predstavljali 3 % tega prebivalstva. Ta truma Evropejcev še naprej vzdržuje, predvsem z nacionalnimi proračuni, 2 tisoč veleposlaništev, 27 vojsk in 50 skupnih sil in tako dalje. Menim, da je Kitajska zaposlila dodatne namestnike ministrov le za to, da sprejemajo vse mogočne evropske poslance, ki prihajajo v Peking prositi za usluge in dvostranske sporazume. To je na svetovnem prizorišču videti vse bolj smešno.
<P>
Delitev 8 % svetovnega prebivalstva na 30 suverenih proračunskih politik je norost. Ta suverenost še naprej ostaja absolutna. Evropa obvladuje 2,5 % ali eno štiridesetino vseh proračunskih izdatkov v Evropi. Prispevki držav članic predstavljajo eno štiridesetino njihove nacionalne porabe. In vendar se zdi, da je še to preveč.
<P>
Zdaj, ali pa kdaj drugič, razmislimo o vprašanju o lastnih sredstvih. Nehajmo se prepirati o 2,5-odstotni javni porabi, s katero naj bi ohranili celoten aparat, potreben za izvedbo strategije 2020 in za uresničevanje vseh obveznosti, ki smo jih zastavili z Lizbonsko pogodbo. Strategije in pristojnosti si nismo izmislili mi: to so storile države članice. Glede na te razmere je poročilo gospoda Garrige Polleda skromno. Kljub temu so takšni, ki nas želijo še bolj omejiti in ki pravijo, da poročilo vključuje visoko zastavljene cilje. Ravno zaradi tega bi Parlament moral sprejeti poročilo.
<SPEAKER ID="087" NAME="Frédéric Daerden" AFFILIATION="S&amp;D">
(FR) Gospod predsednik, komisar, gospe in gospodje, poročilo je ključnega pomena za prihodnost evropskega projekta, ki mora vključevati solidarnost in visoko zastavljene cilje, predvsem zaradi proračunskih kriz, s katerimi se zdaj spopadajo države članice.
<P>
Večina voditeljev držav ali vlad v Svetu, ki so zavzeli skrajno liberalni pristop, se odloča za nadaljnje obsežno krčenje proračunov in so pripravljeni žrtvovati naložbe v ključne politike usmerjene v prihodnost, kot so politike, financirane iz evropskega proračuna. Zamrznitev proračuna bo ogrozila rast ne glede na to, kaj trdijo drugi poslanci. Povečanje za vsaj 5 %, kot je predlagano v tem poročilu o soglasju, je minimalno, če se želimo spopasti z izzivi in še naprej sodelovati.
<P>
Evropska solidarnost vključuje potrebo po financiranju strategije 2020, tudi njenih socialnih ciljev, ki vključujejo boj proti revščini. Poročilo me je prav tako prepričalo, da moramo okrepiti evropsko solidarnost, in sicer z vzpostavitvijo vmesnih regij, s čimer bi zagotovili, da bo kohezijska politika pošteno pokrivala celo Evropo.
<P>
In zadnje, drug primer je Evropski sklad za prilagoditev globalizaciji, ki vsem evropskim delavcem zagotavlja resnično solidarnost. Poročilo priznava pomembno vlogo, ki jo ima ta sklad. Zato je povečanje večletnega finančnega okvira nujno. Na to ne smemo gledati kot na breme za države članice, saj evropski proračun prinaša dodano vrednost in bo v prihodnje vključeval davek na finančne transakcije.
<SPEAKER ID="088" NAME="Marietta Giannakou" AFFILIATION="PPE">
(EL) Gospod predsednik, Lizbonska pogodba je prinesla nova področja pristojnosti in okrepila politike Unije, kar se odraža v novem večletnem finančnem okviru za obdobje od leta 2013 do leta 2020. Čestitam poročevalcu gospodu Garrigi za to celostno poročilo, ki določa politične prednostne naloge za Evropo, ki se razlikuje od Evrope, ki jo poznamo.
<P>
Glede na velike notranje izzive, s katerimi se spopada Unija in njeni državljani, ter ob upoštevanju njenega razširjenega mednarodnega programa se zavedamo, da mora biti glavni cilj njene politike, kako zmanjšati sedanje družbene, gospodarske in ozemeljske neenakosti. Načrtovana in uspešna kohezijska politika prinaša evropsko dodano vrednost in bo vsekakor koristila vsem državam članicam Unije.
<P>
Nov program in nov sedemletni okvir temeljita na ukrepih strategije EU 2020, namenjena pa sta zagotavljanju pomoči Evropi pri izhodu iz krize, in sicer s spodbujanjem pametne, trajnostne in vključujoče rasti. Zastavljene politične prednostne naloge in cilji so namenjeni spodbujanju zaposlovanja, krepitvi inovativnosti, raziskav in rasti, boju proti podnebnim spremembam, izboljšanju ravni usposobljenosti, doseganju socialne vključenosti in boju proti revščini, skupaj s politikami o priseljevanju in zaščiti sredstev, namenjenih razvoju nedostopnih in obmejnih območij.
<P>
Proračun Unije je glavni mehanizem za zagotavljanje solidarnosti med državami članicami, prav tako pa je močno orodje za reformo, s katero bi lahko mobilizirali dodatna zasebna in javna sredstva za podporo naložbam, ki bodo delovale kot katalizator z vidika eksponentnega vpliva porabe v Uniji. Evropski proračun moramo povečati, hkrati pa mora temeljiti na resničnih lastnih sredstvih, če si želimo močne Evrope za njene državljane, pa tudi navzven. Proračun unije je orodje za svetovni in celostni razvoj v času, ko države članice same ne morejo ...
<P>
(Predsednik je prekinil govornico)
<SPEAKER ID="089" NAME="Sophie Auconie" AFFILIATION="PPE">
(FR) Gospod predsednik, gospe in gospodje, večkrat slišimo, da je denar razlog za vojne. Ne smemo pozabiti, da je denar hrbtenica miroljubnega projekta, kot je Evropska unija. Če Evropa resnično namerava izvesti politike, zapisane v Pogodbah, vključno z novimi politikami, ki izhajajo iz Lizbonske pogodbe, potrebuje finančna sredstva, s katerimi bo lahko uresničila te cilje.
<P>
Zato podpiram uvedbo lastnih sredstev in davka na finančne transakcije. Potrebno povečanje evropskega proračuna morajo dopolnjevati znatni prihranki, doseženi z optimizacijo naše porabe. Pripravimo na primer resnično skupno zunanjo in varnostno politiko, s katero se bo povečal vpliv Evrope na svetovnem prizorišču, pa tudi zato, da bi bolje izrabili javna sredstva.
<P>
Poročilo gospoda Garrige Polleda je ključna, skoraj popolna prenova: priporoča zelo trden politični in finančni okvir Evropske unije. Še več, dvema ključnima politikama Unije namenja upravičeno pozornost. Pri skupni kmetijski politiki (SKP), ki je ključna za samozadostnost in zanesljivo oskrbo s hrano, poročilo zagovarja obnovitev proračuna SKP. Glede kohezijske politike, finančnega instrumenta, ki ga uporabljamo za zagotavljanje regionalne solidarnosti in spodbujanje regionalnega gospodarskega razvoja, poročilo predlaga okrepitev njenih ciljev z uvedbo kategorije za vmesne regije, tako da bodo lahko regije na isti stopnji razvoja imele koristi ...
<P>
(Predsednik je prekinil govornico)
<SPEAKER ID="090" NAME="Danuta Maria Hübner" AFFILIATION="PPE">
Gospod predsednik, nekaj besed želim spregovoriti o potrebi po prehodu na lastna sredstva. Menim, da je proračun zaradi prevladujoče vloge prihodkov, ki temeljijo na BND, preveč spolitiziran in premalo osredotočen na učinkovitost. Krepi zahteve po zamrznitvi ali zmanjšanju porabe EU. Vodi v logiko, izraženo v sklopu pogajanj o proračunu za leto 2011, da moramo ta pristop uporabiti tudi pri proračunu EU, če bomo zaradi krize zmanjšali naše nacionalne proračune.
<P>
Vsekakor pa ni gotovo, da lahko zaradi dodatnih lastnih sredstev, ki bi zmanjšala odvisnost od BND, pričakujemo revolucijo glede zmožnosti EU za financiranje rasti in strukturnih sprememb. Vedno obstaja tveganje, da bo ista koalicija, ki sprejema proračunske odločitve v Svetu, prav tako sprejela iste odločitve v Evropskem parlamentu.
<P>
Če nam je mar za Evropo, se ne smemo odzivati na pričakovanja finančnih ministrov in se moramo približati pričakovanjem državljanov. Uspeh nacionalnega politika, ki se vrača domov s pogajanj v Bruslju, ne bi smel temeljiti na sporočilu, da bo vlada plačala manj v proračun EU, ampak na primer na sporočilu, da bo EU pomagala malim podjetjem pri financiranju inovativnih projektov.
<P>
Jasno je, da mora biti način financiranja stroškov EU povsem pregleden. To je lažje uresničiti s samo enim davkom, prav tako pa je smiselno graditi prihodke na skupini davkov, ki ustrezajo merilom preglednosti, enakosti, opaznosti, učinkovitosti in zadostni usklajenosti.
<SPEAKER ID="091" NAME="Maria Da Graça Carvalho" AFFILIATION="PPE">
(PT) Gospod predsednik, komisar, najprej želim čestitati poročevalcu za odlično delo. Pozdravljam dejstvo, da so v tem poročilu zastavljene prednostne naloge skladne s strategijo Evropa 2020, rast pa postavljajo v središče evropske politike. Potrebujemo več in boljšo Evropo.
<P>
Spodbujati moramo področja, ki največ prispevajo h konkurenčnosti, kot so raziskave, inovacije in energija. Zato moramo močno povečati financiranje znanosti in inovacij, da bi v Evropi spodbudili znanstveno odličnost. Prav tako je pomembno, da okrepimo evropski sistem za financiranje znanosti, da bi uresničili cilj 3-odstotnega vlaganja bruto domačega proizvoda (BDP).
<P>
Nov proračun mora spodbujati povečano energetsko učinkovitost in izgradnjo prihodnje infrastrukture, predvsem energetske infrastrukture, ter tako ustvariti potrebne pogoje za konkurenčnost evropske industrije. Povečati moramo vlogo industrije, predvsem malih in srednje velikih podjetij, s tem pa bomo prispevali h krepitvi vodilnega položaja Evrope v globalnem svetu.
<SPEAKER ID="092" NAME="Barbara Matera" AFFILIATION="PPE">
(IT) Gospod predsednik, čestitam kolegu gospodu Garrigi Polledu za odlično delo v tem letu, ki ima široko politično podporo. Pozdravljam sporočilo, ki ga prinaša to poročilo: rešitev za krizo je utrditev statusa Unije kot svetovne akterke.
<P>
Prihodnji finančni okvir povzema cilje, določene v strategiji Evropa 2020, in ima močne temelje v Lizbonski pogodbi. Da pa bi bile prednostne naloge Unije izvedljive, potrebujemo ustrezno financiranje. Razvoj energetske in prometne infrastrukture, naložbe v raziskave in razvoj, izobraževalna in mladinska politika morajo dobiti nov zagon v prihodnjem proračunu Unije, medtem ko moramo za temeljne stebre kohezijske politike in kmetijske politike še naprej namenjati sedanji obseg sredstev.
<P>
Evropa in njeni veliki projekti so v nasprotju s proračunskimi omejitvami na nacionalni ravni, kar pomeni, da je za povečevanje konkurenčnosti in rasti ključnega pomena večja vključenost zasebnega sektorja s projektnimi obveznicami ali javno/zasebnih partnerstev.
<P>
V italijanski delegaciji smo zaskrbljeni zaradi predlogov o dodajanju tako imenovanih "vmesnih kategorij" v regionalno politiko, saj bi to lahko ogrozilo najšibkejše regije v Uniji. Končala bom s trditvijo, da je financiranje Unije s sistemom, ki temelji izključno na lastnih sredstvih, edini način za zagotavljanje prihodnosti in razvoja Evropske unije.
<SPEAKER ID="093" NAME="Ingeborg Gräßle" AFFILIATION="PPE">
(DE) Gospod predsednik, komisar, gospe in gospodje, skupaj s svežnjem večletnega finančnega okvira bo predstavljena tudi reforma kadrovskih predpisov. To vprašanje, kako poteka vodenje EU, je zelo jedrnato obravnavano v odstavkih 125 in 126 poročila gospoda Garrige Polleda. Komisar, pozivam vas, da pri predstavitvi kadrovskih predpisov zastavite visoke cilje. Vprašanje, kaj počnemo, o katerem smo tu podrobno razpravljali, je vsaj tako pomembno kot vprašanje, kako to počnemo.
<P>
Postavlja se vprašanje, kakšno vlogo bo imela Evropska komisija v prihodnje pri izvajanju vseh točk programa 2020, ki smo jih danes predstavili. Želim si, da bi se Komisija odločila za vidnejšo vlogo, namesto da vse naloge podeljuje drugim. Zato je v sklopu reforme kadrovskih predpisov pomembno, da sprostimo mesta za te nove naloge, saj bo tako lahko sodelovala tudi Komisija. Imamo ogromno število prostih dni. Uradniki komisije imajo tudi do 13 tednov plačanega dopusta. Komisar, predlagam, da odvzamete nekaj teh prostih dni in jih namenite izvajanju proračuna, da bomo lahko uresničili zastavljene politične cilje. Pozivam tudi k temu, da prejmemo strategijo EU 2020 za vodenje upravljanje EU. Pri tem bi morala poleg vas sodelovati tudi celoten kolegij in predsednik Komisije.
<SPEAKER ID="094" NAME="Sidonia Elżbieta Jędrzejewska" AFFILIATION="PPE">
(PL) Gospod predsednik, čestitam gospodu Garrigi Polledu, ker je pripravil tako odlično poročilo o večletnem finančnem okviru. Poročilo je prejelo zelo široko podporo v posebnem odboru za politične izzive in proračunska sredstva za trajnostno Evropsko unijo po letu 2013. Upam, da bo poročilo ključna podlaga pri pogajanjih o novem večletnem proračunu Evropske unije, ki bo kmalu začel veljati.
<P>
Zelo sem zadovoljna, da so poslanci v EP podprli spremembo o krepitvi politik za mlade, ki sem jo predložila. V času, ko so mladi Evropejci med glavnimi žrtvami gospodarske krize, moramo podpreti vse pobude, namenjene izboljšanju razmer mladih, predvsem tiste, ki izboljšujejo dostop do izobrazbe in njihovih poklicnih razmer. Programe, kot sta "Mladi v akciji" in "Vseživljenjsko učenje", ki imajo zelo nizek strošek na upravičenca in so izjemno učinkoviti, moramo ohraniti kot ločen element prihodnjih večletnih finančnih okvirov, ti programi pa si prav tako zaslužijo znatno večje financiranje.
<P>
Hkrati želim pohvaliti predlog o ohranjanju visoke ravni obsega financiranja kohezijske politike. Kohezijska politika nima ključne vloge le pri uresničevanju ciljev strategije Evropa 2020; njena glavna naloga je krepitev evropskega povezovanja in solidarnosti z zmanjševanjem socialnih, gospodarskih in ozemeljskih razlik, ki jih v Evropski uniji žal še vedno opažamo.
<SPEAKER ID="095" NAME="Rareş-Lucian Niculescu" AFFILIATION="PPE">
(RO) Gospod predsednik, poročevalec je svojo predstavitev začel z zelo pomembnim stavkom, s katerim je izrazil, da moramo tradicionalne politike Evropske unije združiti z našimi novimi prednostnimi nalogami. To dvoje mora biti povezano, sicer ne more delovati. Glede na to pozdravljam v poročilu zapisano vizijo skupne kmetijske politike.
<P>
Opozoril bi vas rad na nekatere pomembne ideje, od katerih je najpomembnejša ohranjanje obsega proračuna SPK v naslednjem obdobju finančnega načrtovanja. Tradicionalna vloga evropskega kmetijstva, skupaj z novimi cilji, ki si jih prizadevamo uresničiti, povsem opravičuje ohranitev obsega tega proračuna.
<P>
Drugič, potreba po ohranjanju sistema SKP, ki temelji na dveh stebrih, ob hkratnem spodbujanju podeželja kot dela drugega stebra, je tesno povezana s cilji strategije Evropa 2020.
<P>
Zadnja točka je potrebna reforma SKP, namenjena učinkovitejši uporabi proračuna na podlagi poštene porazdelitve plačil kot ene izmed možnosti za uresničevanje tega.
<SPEAKER ID="096" NAME="Zigmantas Balčytis" AFFILIATION="S&amp;D">
(LT) Gospod predsednik, najprej bi se rad zahvalil vsem poročevalcem za izjemno delo, ki so ga opravili. Danes imamo jasno parlamentarno stališče o tem, kaj skupaj z našimi državljani pričakujemo od prihodnjega obdobja finančnega načrtovanja. Vsi se zavedamo, da bomo morali korenito spremeniti usmeritev veljavne politike, to pa se jasno odraža v strategiji Evropa 2020. Razviti moramo varen enoten evropski energetski trg, zagotoviti, da bo s prometnim omrežjem povezana cela Evropa, prav tako pa moramo odpraviti odstopanja, ki jih še vedno opažamo v različnih regijah Evropske unije. Popolnoma moramo prenoviti skupno kmetijsko politiko, ki mora zagotavljati pošten in enoten sistem neposrednih plačil, ter številna druga pomembna področja, brez katerih ne bomo mogli vzpostaviti konkurenčne in trdne Evrope. Seveda bodo za to potrebne obsežne naložbe, predvsem v raziskave. Zato moramo poiskati nove finančne instrumente, kot je uvedba davka na finančne transakcije itd. Menim, da ...
<P>
(Predsednik je prekinil govornika)
<SPEAKER ID="097" NAME="Jan Mulder" AFFILIATION="ALDE">
(NL) Gospod predsednik, eno izmed ključnih vprašanj, ki se zastavlja v tej razpravi, je: "Kaj točno je evropska dodana vrednost?" Upam, da bo Komisija, ko bo pripravila predloge konec tega meseca, podala jasno pojasnilo, zakaj imajo nekatere proračunske postavke jasno dodano vrednost. Menim, da moramo vedeti natanko to, saj bomo le tako lahko utemeljili, za kaj smo glasovali.
<P>
Drugič, na razpravo bodo močno vplivale tudi razprave o lastnih sredstvih. Eno izmed vprašanj, ki je okužilo razpravo, je odločitev o britanskem znižanju prispevka, sprejetem leta 1984. Kako je mogoče, da to velja tako dolgo? Menim, da britanska vlada ne bi smela biti upravičena do nobenega znižanja prispevka ali pa da bi morale biti druge države, ki so v podobnih razmerah, kot je bila leta 1984 Velika Britanija, obravnavane na enak način. Upam, da bo Komisija podala predloge v tej smeri.
<SPEAKER ID="098" NAME="Raul Romeva i Rueda" AFFILIATION="Verts/ALE">
(ES) Gospod predsednik, ta obsedenost z osredotočanjem samo na količino krčenj, ki bodo izvedena, ne pa na to, kako ali kaj krčiti, še manj pa, kako povečati dohodek, že zbuja zaskrbljenost.
<P>
Prvič, več Evrope pomeni boljšo Evropo, kar pomeni manj gospodarske moči za države članice.
<P>
Drugič, seveda moramo pregledati tudi izdatke. Vendar se moramo skrbno odločiti, kje bomo to storili: eden izmed predlogov je, da zmanjšamo porabo za vojaške namene; drugi je združitev dveh sedežev Evropskega parlamenta v enega samega. Menimo, da so to najpomembnejši predlogi.
<P>
Tretjič, najbolj me skrbi, ko vidim, kako se je gospod Lewandowski nasmehnil, po moje zaskrbljeno, ko je bil omenjen davek na finančne transakcije.
<P>
Skrbi me in sprašujem ga, kako je lahko tako slabo, tako usodno, da tiste, ki so obogateli s špekulacijami, pozovemo, naj plačajo za krizo, namesto da to zahtevamo od tistih, ki so najmanj krivi, in da ne počnemo tega, kar ste vi storili včeraj, ko ste pozvali Španijo, naj zmanjša socialne izdatke z zmanjšanjem stroškov za ...
<P>
(Predsednik je prekinil govornika)
<SPEAKER ID="099" NAME="Alfreds Rubiks" AFFILIATION="GUE/NGL">
(LV) Gospod predsednik, kolege poslance želim opozoriti na eno - ko bomo potrjevali proračun, ne smemo pozabiti, da so prebivalci Evrope vse bolj skeptični do tega, kaj počnemo tu. Zdi se mi, da v zvezi s tem proračun ni dovolj usklajen z visoko zastavljenimi cilji, vključenimi v program EU 2020. Prav tako imam vprašanje: Komisar, latvijskim kmetom ste obljubili, da bodo s tem proračunom izenačena neposredna plačila. Če pa bo sprejet v takšni obliki, kot je zdaj, boste le težko izpolnili obljubo. Želim, da je vse, o čemer smo govorili in razpravljali, usklajeno tudi z interesi naših volivcev.
<SPEAKER ID="100" NAME="Andrew Henry William Brons" AFFILIATION="NI">
Gospod predsednik, mislil sem, da v EU ne more biti slabše, potem pa sem prejel to poročilo. Začne se s poštenim odmerkom samozavajanja: "Evropejci od EU niso še nikoli zahtevali več". Vse več Britancev zahteva, da izstopimo. Mogoče je bilo mišljeno ravno to. V celoti zavrača idejo o zamrznitvi proračuna po letu 2013 in vztraja, da bi celo 5-odstotno povečanje omogočilo le omejeno uresničevanje ciljev EU. Hvaležni moramo biti za drobne čudeže.
<P>
Sredi odstavka 166 je skrit poziv po odpravi znižanj. To je instrument, zaradi katerega je Združeno kraljestvo le nesprejemljivo velika neto plačnica, namesto nezaslišano velika neto plačnica. Že vztrajanje na tem, da mora Združeno kraljestvo plačati svoj težko zaslužen denar, je dovolj hudo, odstavek 169 pa predlaga, da mora EU imeti pristojnosti za pobiranje svoji davkov brez našega soglasja in nadzora. To je preprosto nesprejemljivo.
<SPEAKER ID="101" NAME="Czesław Adam Siekierski" AFFILIATION="PPE">
(PL) Gospod predsednik, dosegli smo pomembno soglasje. Predstavljeno poročilo pomembno prispeva k temu, kar je že bilo narejeno, hkrati pa predlaga pričakovane spremembe. Stabilnost je značilna lastnost politik EU, zato tudi predlog o ohranitvi sedanjega proračuna za kohezijsko politiko in skupno kmetijsko politiko.
<P>
Zagotavljanje enakih pogojev z vidika razvoja močno prispeva h krepitvi skupnega trga, kar prinaša pozitivne rezultate za vse države članice EU. Skupna kmetijska politika prinaša koristi vsem potrošnikom v EU. Ne smemo pozabiti, da so prihodki kmetov zelo majhni, kljub podpori, ki jo prejemajo iz evropskega proračuna. Nove naloge kmetijstva v zvezi z okoljem, podnebjem, dobrim počutjem živali in nerealna pogajanja Svetovne trgovinske organizacije še dodatno povečujejo stroške kmetov. Kdo bo plačal? Pričakovane spremembe vključujejo povečanje financiranja za trajnostni in pametni razvoj ter poudarek na inovacijah, znanstvenih raziskavah in izobraževanju.
<P>
(Predsednik je prekinil govornika)
<SPEAKER ID="102" NAME="Georgios Stavrakakis" AFFILIATION="S&amp;D">
(EL) Gospod predsednik, komisar, Parlament danes pošilja jasno sporočilo Evropski komisiji in predsednikom vlad Evropske unije glede proračuna do leta 2020, kar je v skladu z njegovimi odgovornostmi in pričakovanji javnosti.
<P>
Glede kohezijske politike je sporočilo jasno. "Da" za kohezijsko politiko z zadostnim financiranjem, da bi lahko odločilno prispevali k razvoju, k novim delovnim mestom in inovacijam. "Da" za neodvisno kohezijsko politiko. "Da" za usklajevanje vseh ravni priprave politik, od strateškega načrtovanja do izvajanja. "Da" za uvedbo vmesne kategorije pomoči za regije. "Da" posebnim ukrepom za otoška in gorska področja v Evropi.
<P>
Vendar pa sta tudi dva jasna in pomembna "ne". "Ne" kakršnemu koli deljenju te politike na različne sektorje in na koncu "ne" uvajanju sankcij v zvezi s paktom za stabilnost in rast.
<SPEAKER ID="103" NAME="Predsednik">
S tem se zaključuje postopek "catch the eye" in opravičujem se 11 ali 12 poslancem, ki so bili na seznamu in niso mogli spregovoriti, vendar za njihove govore ni več časa.
<SPEAKER ID="104" NAME="Janusz Lewandowski">
član Komisije. - Gospod predsednik, svoj čas za govor sem že porabil, zato bom podal samo dve kratki pripombi.
<P>
Prvič, v sedanjem mednarodnem ozračju varčevanja evropskega proračuna, ki nima primanjkljaja, ne moremo kriviti za slabo upravljanje nacionalnih financ. Lahko pa pomaga pri ustvarjanju delovnih mest in rasti, saj je namenjen naložbam. V tem se razlikuje od nacionalnih proračunov, ki so namenjeni predvsem socialnim transferom.
<P>
Drugič, v zvezi z obljubami kmetom v Evropi je postopna konvergenca realna. Zdaj pavšalni znesek ni mogoč in menim, da se to v prihodnjih letih ne bo spremenilo.
<P>
In zadnje, v imenu Komisije pričakujem, da bo v Parlamentu na glasovanju prevladal širok konsenz, zaradi česar bo mnenje Evropskega parlamenta odločno in vplivno.
<SPEAKER ID="105" NAME="Predsednik">
Razpravo bomo zaključili z govorom gospoda Garrige Polleda, poročevalca, ki mu iskreno čestitam za odlično delo na to temo.
<SPEAKER ID="106" NAME="Salvador Garriga Polledo" LANGUAGE="ES">
Gospod predsednik, najprej bi se rad zahvalil nacionalnim delegacijam, ki so se v svojih državah članicah uprle pritiskom in bodo glasovale za to poročilo.
<P>
Menim, da ne gre za razpravo o obsegu proračuna, ampak za prevlado metode Skupnosti, in mislim, da so se tisti, ki so se v tej razpravi osredotočili na prizadevanja za zmanjšanje proračuna Unije, naredili napako. Želijo si novih prednostnih nalog in zmanjšanega proračuna; sporočam jim, da bodo, če bodo šli po tej poti, končali z zmanjšanim proračunom in manj prednostnimi nalogami.
<P>
Vsekakor ne razumem, kako lahko sedijo v tem polkrogu in zagovarjajo medvladni pristop. To prepustite Svetu; zagovarjati bi morali Evropsko unijo, z njenimi politikami, prednostnimi nalogami, odgovornostmi in zadostnim proračunom.
<P>
Ne želimo 5 % večje evropske javne porabe; prizadevamo si za zmanjšanje obremenitev nacionalnih proračunov in za vključevanje nekaterih nadnacionalnih naložb v proračun EU, kjer jih bomo lahko učinkoviteje izrabili. To je evropska dodana vrednost, ki so jo letos vse skupine v Parlamentu sprejele v Odboru za politične spremembe.
<P>
Vsekakor gre za daljnosežen predlog; gre za predlog z visoko zastavljenimi cilji, ki zahteva, da države članice sprejmejo pomembne odločitve, mi pa jih moramo pozvati, da se spopadejo z izzivom, ki ga prinašajo.
<P>
Izpostaviti želimo konstruktivnost predlogov in razprave, za katero menim, da je bila dovolj pestra in je v celoti osvetlila mozaik stališč, ki združujejo Evropski parlament. Menim, da je s to razpravo stališče Parlamenta vsekakor bogatejše, prav tako pa se je izboljšal njegov politični profil.
<SPEAKER ID="107" NAME="Predsednik">
Razprava je zaključena.
<P>
Glasovanje bo potekalo danes ob 12.00.
<P>
(Seja je bila za nekaj minut prekinjena)
<P>
Pisne izjave (člen 149)
<SPEAKER ID="108" NAME="Elena Băsescu" LANGUAGE="RO">
Zaradi sedanje krize in drastičnega omejevanja javne porabe imajo države članice vedno večje težave pri doseganju gospodarske rasti. Poudariti moram potrebo po odzivu EU na demografske izzive. Zaradi upadanja deleža delovno aktivnega prebivalstva in ob povečanju deleža upokojenih ljudi bodo obremenjeni sistemi socialne zaščite.
<P>
Podpiram idejo, da bi vse financiranje EU skupaj moralo pripeljati do izboljšanja splošnega stanja evropskega okolja. Zato moramo analizirati pozitivne in negativne učinke na podnebje in okolje ter porabo sredstev EU na vseh ravneh. Naložbe na ravni EU lahko privedejo do znatno višjih prihrankov na nacionalni ravni, zlasti na področjih, kjer ima EU nedvomno večjo dodano vrednost kot nacionalni proračuni.
<SPEAKER ID="109" NAME="Zuzana Brzobohatá" LANGUAGE="CS">
Nenehna razprava o prihodnjem programskem obdobju kaže, da se bomo zdaj morali v večji meri osredotočiti na celovitejši pristop k temu glavnemu gospodarskemu instrumentu politik EU. Svetovna finančna kriza in močni svetovni konkurenčni pritiski gospodarskih tigrov, Kitajske in Indije, nam narekujejo, da mora biti večletni finančni okvir sestavljen tako, da se bo ujemal z glavnimi cilji agende 2020. Ideja poročevalca o združevanju vseh politik, povezanih z agendo 2020, v enotno področje večletnega finančnega okvira, je videti zelo drzna. Poročevalec povsem upravičeno predlaga pravno zavezujoč pregled omejitev na posameznih področjih na polovici programskega obdobja. Zanimiva je tudi ideja o časovnem usklajevanju večletnega finančnega okvira s političnimi ciklusi organov EU, in sicer zavoljo demokratične odgovornosti in nadzora. Ideja poročevalca, da moramo razmisliti o preoblikovanju prihodkov EU, je vsekakor načelno pravilna. Prav tako je povsem ustrezno, da EU postopoma preide na sistem lastnih sredstev ter tako nadomesti veljavni sistem prispevkov držav članic, saj to vodi v primerjave ravnovesja med EU in državami članicami, zaradi česar splošna javnost napačno razume pomen članstva EU, kar pa je povsem zmotno sklepanje glede na veljavno medsebojno povezanost gospodarstev in politik.
<SPEAKER ID="109" NAME="Alain Cadec" LANGUAGE="FR">
Poročilo gospoda Garrige Polleda določa politične prednostne naloge Evropskega parlamenta za večletni finančni okvir za obdobje po letu 2013 z vidika zakonodaje in proračuna. Pozornost vzbujata predvsem dva elementa: prvič, kohezija za rast in zaposlovanje je politična prednostna naloga. Povsem podpiram uvedbo vmesne kategorije regij. To bi veljalo za vse regije, kjer je BDP na prebivalca med 75 % in 90 % BDP v EU. Tako bi dosegli boljšo usklajenost med regijami. Predlog v praksi uveljavlja načelo teritorialne kohezije, kot je določena v členu 174 Pogodbe o delovanju Evropske unije. Pri temi o finančnih perspektivah podpiram obdavčitev finančnih transakcij, da bi za Evropsko unijo lahko uvedli lastna sredstva.
<SPEAKER ID="109" NAME="Proinsias De Rossa" AFFILIATION="S&amp;D">
v pisni obliki. - V tem poročilu želim opozoriti na predlog o davku na finančne transakcije. Davek na finančne transakcije bi lahko hkrati odpravil dve težavi - kako financirati vse večje potrebe po uvajanju novih politik EU in kako poskrbeti, da bo finančni sektor prispeval k reševanju gospodarske krize, zaradi katerega je deloma tudi prišlo do nje. Davčni prihodki bi lahko zmanjšali plačila držav članic EU, ki jih zdaj vplačujejo v proračun EU. Hkrati pa bodo omogočili nemoten razvoj politik za zaščito gospodarske prihodnosti Evrope. Imeli bi sredstva za naložbe v raziskave in razvoj, za boj proti podnebnim spremembam in za izgradnjo solidarnosti med regijami EU. Evropa bi morala biti vodilna pri uvedbi tega davka znotraj svojih meja in zagovarjati, da se uvede tudi drugod po svetu. Evropsko komisijo pozivam, naj se hitro odzove na to poročilo in izpolni zahteve demokratično izvoljenega Parlamenta ter tako predlaga ustrezne ukrepe.
<SPEAKER ID="110" NAME="João Ferreira" LANGUAGE="PT">
Preučimo veljavni večletni finančni okvir. Širitev EU na 12 novih držav, ki so na splošno manj razvite od povprečja 15 prejšnjih držav članic, je prinesla jasne izzive in zahteve z vidika uresničevanja načela gospodarske in socialne kohezije. Doživeli pa smo relativno znižanje strukturnih skladov z 0,42 % na 0,37 % bruto nacionalnega dohodka (BND) EU. Z drugimi besedami: do relativnega znižanja je prišlo v času, ko so bila sredstva najbolj potrebna. Rezultate lahko jasno vidimo: namesto obljubljene konvergence imamo očitno razhajanje, ki so ga še povečale posledice finančne in socialne krize ter delovanje in razvoj instrumentov, kot je enotni trg, ki nekaterim prinašajo koristi in več kot očitno škodijo drugim. To je večletni finančni okvir, ki ga zdaj uporabljamo kot merilo v razpravi o finančnih perspektivah 2013-2020, predlog pa je, da bi ga še naprej ohranili. Zaradi petodstotnega povečanja se proračun EU ne bo znatno dvignil nad 1 % BND Unije. To ogroža najavljeno načelo kohezije. To se je še poslabšalo zaradi dejstva, da se razpoložljiva sredstva namenjajo za druge namene - ki pa so vključeni v Pogodbah: med drugim za vojaške namene in posege drugod po svetu - zaradi česar ima to načelo še bolj drugoten pomen.
<SPEAKER ID="111" NAME="Lidia Joanna Geringer de Oedenberg" AFFILIATION="S&amp;D">
v pisni obliki. - (PL) Čeprav so bili med gospodarsko krizo razlogi za zamrznitev izdatkov EU, danes med obravnavo večletnega finančnega okvira ne moremo uporabljati enakih argumentov, kot smo jih pred dvema letoma. Namesto tega si moramo zastaviti vprašanje o načelih, ki bodo urejala delovanje EU v naslednjem sedemletnem obdobju: ali naj gre za EU, ki bo temeljila na solidarnosti in bo izpolnjevala svoje obveznosti, hkrati pa uvajala inovativno gospodarstvo in skupno zunanjo politiko, ki bo skladna z Lizbonsko pogodbo? Ali pa naj gre za EU, ki je v Pogodbo res vključila visoko zastavljene cilje, za katero pa vsi vedo, da gre le za domišljijsko igro? Sem goreča zagovornica prve možnosti in podpiram mnenje poročevalca v zvezi s potrebo po povečanju financiranja naslednjega večletnega finančnega okvira za 5 % v primerjavi z obsegom v letu 2013. S to spremembo bi se približali uresničitvi visoko zastavljenih ciljev, vključenih v Pogodbi, 5 % povečanje izdatkov pa je dejansko zelo majhno povečanje, saj je inflacija zdaj 3,2 %. Poleg tega bo to majhno povečanje proračuna EU koristilo najrevnejšim regijam, ki jim pomoč EU največ prinaša, s tem pa bi lahko odpravili razlike v razvoju. Upam, da bo prednostna naloga naslednjega predsedstva, ki ga bo vodila Poljska, uskladitev stališč "neto plačnic", kot so Nemčija, Francija in Združeno kraljestvo, s stališčem Parlamenta, kot je določeno v poročilu gospoda Garrige Polleda.
<SPEAKER ID="112" NAME="Jiří Havel" LANGUAGE="CS">
V preteklosti so imeli poslanci v EP le omejen vpliv v pogovorih o večletnem finančnem okviru Unije. Temeljna sprememba, ki je bila uvedena z Lizbonsko pogodbo, velja natanko za to dolgoročno programiranje proračuna, ki ga mora Svet ponovno sestaviti po tem, ko ga odobri Evropi parlament. Ravno to je bil razlog za vzpostavitev posebnega odbora za politične izzive in proračunska sredstva za trajnostno Evropsko unijo po letu 2013, ki v svojem poročilu določa politične prednostne naloge Evropskega parlamenta pred začetkom pogovorov o naslednjem večletnem finančnem okviru po letu 2013. Iz poročila gospoda Salvadorja Garrige Polleda je jasno, da moramo zagotoviti zadostno financiranje za politike EU, če želi biti Unija tudi v prihodnje osredotočena na uresničevanje visoko zastavljenih ciljev strategije Evropa 2020. Brez zadostnih novih sredstev po letu 2013 Unija ne bo mogla uresničevati sedanjih političnih prednostnih nalog ali novih nalog in ciljev strategije Evropa 2020. Zaradi neustreznosti tradicionalnih lastnih sredstev EU je v odboru SURE potekala posebna razprava o novih lastnih sredstvih za proračun EU. V naslednjem finančnem okviru imamo odlično priložnost, da evropskim državljanom pokažemo, da Evropa lahko razmišlja in ukrepa v njihovem dolgoročnem interesu in doseže učinkovite rezultate pri zagotavljanju notranje kohezije in trdne rasti. Zato se povsem strinjam s prednostno izjavo poročevalca, da zneski, namenjeni skupni kmetijski politiki in kohezijski politiki, v naslednjem obdobju ne smejo biti nižji, kot so v veljavnem okviru.
<SPEAKER ID="113" NAME="Edit Herczog" LANGUAGE="HU">
Osnutek predloga, ki ga je podprlo osem odborov, se začne z navajanjem izzivov, na katere se bo moral odzvati novi večletni finančni okvir. Sedanja kriza je zadnje opozorilo Evropi, da se odzove na preoblikovanje svetovne ureditve. Tako kot vsa preoblikovanja bodo tudi v nastajajoči ureditvi zmagovalci in poraženci. Evropa ne sme biti med poraženci. Jean Monnet je posvaril: "Evrope ni nikoli bilo. Evropo moramo ustvariti". Ustanovitveni oče evropskega povezovanja na to nalogo ni gledal kot na enkratno dejanje, ampak kot na neprekinjeno delo. Zato moramo oceniti pričakovane pogoje in posebne okoliščine ter ugotoviti, kaj moramo storiti, da bo Evropa obstajala in da ne bo končala kot poraženka. Komisija je lani predložila strategijo Evropa 2020, ki naj bi nam pomagala pri izhodu iz krize in pripraviti evropsko gospodarstvo na naslednje desetletje. Tri ključna področja, ki spodbujajo gospodarsko rast, so: znanje, inovacije, izobraževanje ali "inteligentna rast", ki največjo pozornost namenja digitalni družbi, trajnostni razvoj, ki spodbuja učinkovitejšo uporabo energije in povečuje konkurenčnost, ter vključujoča rast, ki povečuje udeležbo na trgu dela. Novi večletni finančni okvir Evropske unije mora biti vzpostavljen na ravni Skupnosti, nacionalni razvojni programi pa morajo biti prilagojeni drug drugemu tako, da bodo omogočili optimalno izvajanje strategije Evropa 2020 s tem, ko bodo ustvarili potrebne sinergije.
<SPEAKER ID="114" NAME="Anneli Jäätteenmäki" AFFILIATION="ALDE">
v pisni obliki. - (FI) Ljudje v težkih gospodarskih časih bolj kot kadar koli do zdaj od EU pričakujejo konkretne rezultate. Potrebujemo boljšo, enostavnejšo zakonodajo, ki upošteva interese Evropejcev. Predpise moramo oklestiti. Nobenega razloga ni, da pripravljamo osnutke evropske zakonodaje, če je ne potrebujemo. Prihodnji proračun EU se mora učinkovito odzivati na vsakodnevne težave, s katerimi se spopada javnost. Proračun mora podpirati rast in nova delovna mesta, predvsem pa mora ustvarjati evropsko dodano vrednost.
<P>
Komisija naj bi konec meseca objavila svoje predloge o proračunu EU po letu 2014. Zaradi gospodarske krize so morale države članice EU sprejeti težke odločitve v zvezi s proračuni. V času krize tudi ne smemo povečevati proračuna EU. Ravno nasprotno, moramo ga zmanjšati.
<P>
Upam, da se bomo znebili mnogih neumnosti, ki jih drugi povezujejo z EU. Mesečno potovanje Parlamenta med Brusljem in Strasbourgom stane evropske davkoplačevalce dobrih 200 milijonov EUR letno. Ta denar bi lahko bolje uporabili. Odpraviti moramo različne popuste, ki veljajo za Združeno Kraljestvo, Švedsko, Avstrijo, Nizozemsko in Nemčijo. Samo v tem letu bo Združeno kraljestvo prejelo popust v višini 3 milijarde EUR na račun popustov na prispevke, ki je bil dogovorjen v letu 1984.
<P>
Čas je za reformo EU in njenega proračuna. Denar, ki ga dajejo evropski davkoplačevalci, mora biti učinkoviteje izrabljen, državam članicam pa mora prinašati evropsko dodano vrednost. K temu povečanje uprave, birokracija in nepotrebna zakonodaja EU vsekakor ne prispevajo.
<SPEAKER ID="114" NAME="Filip Kaczmarek" LANGUAGE="PL">
Novi večletni finančni okvir je zelo pomemben, saj bo od njega v veliki meri odvisna prihodnost Evropske unije. Razprava o finančni prihodnosti ni enostavna, saj številne države članice čutijo posledice gospodarske krize. Njihova nepripravljenost na povečanje proračuna EU je povsem razumljiva. Kljub temu se morajo finančni skeptiki zavedati obsega prednosti, ki ga posameznim gospodarstvom držav članic prinaša skupni trg. Evropsko povezovanje pozitivno in spodbudno vpliva na gospodarstvo. Poleg tega Evropski parlament želi, da bi bil nov finančni okvir sestavljen tako, da bi povečal konkurenčnost in spodbujal socialno integracijo. S proračunom EU se financirajo ukrepi, ki so ključnega pomena za državljane vseh držav članic. Ne gre za abstraktno izjavo. Kohezijska politika in skupna kmetijska politika vplivata na vsakodnevno življenje več milijonov državljanov. Nobenega dvoma ni, da nekaterih nalog, ki jih opravlja EU, ne bi izvajal noben drug organ. Povečevanje obsega socialne, gospodarske in infrastrukturne kohezije ali zagotavljanje enakih možnost v kmetijskem sektorju so cilji, ki jih moramo podpreti. Za njih je vredno porabiti evropski denar. Evropska unija ne more izvajati več ukrepov v večjem številu držav članic z manjšim proračunom. To ni izvedljivo in ravno zaradi tega potrebujemo večji proračun z visoko zastavljenimi cilji.
<SPEAKER ID="115" NAME="Jarosław Kalinowski" LANGUAGE="PL">
Kot je zapisal poročevalec, je pomoč Evropske unije ključnega pomena pri tem, da bodo države članice lahko premagale prihodnje izzive. Strategija Evropa 2020 navaja ustrezna področja, na katera mora biti pomoč osredotočena, saj izpostavlja prednostne naloge in vizijo močne, stabilne in sodobne Evrope; Evrope, ki se je naučila pomembne lekcije zaradi nedavnih gospodarskih težav in Evrope, ki bo zagotavljala delovna mesta, varnost oskrbe z energijo in zdravo hrano za svoje državljane. V proračunskih načrtih moramo upoštevati najpomembnejše cilje trajnostnega razvoja, hkrati pa morajo biti ti načrti prožni in osredotočeni na konkretne ukrepe. Ni mi treba omenjati dejstva, da moramo denar porabiti na pregleden način in za dobre namene. Javno sprejemanje in razumevanje so sestavni del politike EU in so podlaga za delovanje EU.
<SPEAKER ID="116" NAME="Tunne Kelam" AFFILIATION="PPE">
v pisni obliki. - Za doseganje ciljev 2020 potrebujemo evropski pristop. Hkrati pa se moramo zavedati, da več Evrope ne moremo uresničiti z manj denarja. Če bodo države članice zamrznile sredstva, to ne bo trajnostna rešitev. Ker so države članice sprejele dolgoročne strateške vseevropske politične zaveze, zdaj ni mogoče preprečiti njihovega financiranja. To bo le ogrozilo verodostojnost EU v očeh več milijonov državljanov. V praksi potrebujemo veliko boljše usklajevanje programov, pri tem pa se moramo osredotočiti na njihovo medsebojno dopolnjevanje. Financiranje novih prednostnih nalog - razvoj in raziskave ter energetska in prometna omrežja - ne bo izvedljivo, če bomo ohranili sedanji obseg sredstev. Resničen notranji izziv EU je, kako poskrbeti, da se bosta stara EU15 in mlajša EU12 dogovorili o naslednjem finančnem okviru. Skrbno moramo preučiti nadaljevanje starih programov in oblikovanje novih. Z zavezanostjo načelom EU o enakosti in solidarnosti moramo odpraviti različne standarde, pa tudi predsodke pri sprejemanju odločitev. EU bo lahko uspešna, ko bodo za vse njene države članice veljali enaki standardi. Resnična finančna perspektiva mora presegati obdobje sedmih let. Kljub temu pa podpiram prožne mehanizme, ki so potrebni za prilagoditve.
<SPEAKER ID="117" NAME="Lena Kolarska-Bobińska" LANGUAGE="PL">
Najrevnejše regije Evropske unije se zdaj hitro razvijajo, evropsko financiranje pa je eden izmed razlogov za to. Čeprav je bilo zgrajenih veliko novih cest in popravljenih veliko starih, prav tako pa so bile vzpostavljene internetne povezave, je treba zadovoljiti še številne potrebe, saj je med temi regijami in najbolj razvitimi še vedno velika vrzel. Ko smo se pridružili Evropski uniji, smo se bali, da Poljska in nove države članice ne bodo pravilno izrabile možnosti, ki jim jih ponuja članstvo, ter da bodo evropska sredstva porabile brez ustreznega razmisleka. Izražene so bile bojazni glede korupcije, saj priložnost - ali veliko denarja - dela tatu. Analize pa so pokazale, da je bil evropski denar na Poljskem pametno porabljen in da ni bil povezan z nečastnimi praksami. Zato ob upoštevanju vrzeli, ki jo poskušamo premostiti, in prihodnjih ciljev EU ne smemo zmanjšati proračuna EU ali sredstev za izvajanje kohezijske politike. Tudi če Evropski parlament izglasuje povečanje evropskega proračuna, kar upam, da se bo zgodilo, je pomembno, da prepričamo posamezne države članice, da je vredno podpreti politično stališče Parlamenta.
<SPEAKER ID="117" NAME="Jan Kozłowski" LANGUAGE="PL">
Iskreno čestitam gospodu Garrigi Polledu, ker je pripravil celovito poročilo, pa tudi za izjemen obseg dela, ki ga je vložil v osnutek kompromisnih sprememb. Strinjam se s poročevalcem, da moramo kohezijski politiki, ki se je izkazala za učinkovito, v novem večletnem finančnem okviru nameniti pozornost, ki si jo zasluži. Vendar si moramo prizadevati za boljšo usklajenost in komplementarnost posameznih skladov in za enostavnejše postopke. Spremembe sistemov za nadzor in upravljanje sredstev, namenjenih povečevanju učinkovitosti njihovih posegov, morajo temeljiti na podrobni analizi sedanjega delovanja. Prav tako se strinjam s stališčem, da morajo neporabljena sredstva ostati v proračunu, namenjenem koheziji, ne pa da se vračajo državam članicam in menim, da moramo temeljito analizirati morebitne posledice vključitve evropskega sklada za razvoj v proračun EU, predvsem zaradi obveznosti EU do tretjih držav.
<SPEAKER ID="118" NAME="Vladimír Maňka" LANGUAGE="SK">
Evropa je v krizi. Davčni primanjkljaji samoupravnih regij presegajo 20 % proračuna v primerjavi z obdobjem pred krizo, kar je nevzdržno. Podobno je tudi pri primanjkljajih v prihodkih občin. Ne morejo financirati svojih ključnih nalog, odpuščajo zaposlene in povečujejo zadolženost.
<P>
V takšnih razmerah ne smemo biti presenečeni, če ne morejo razumeti, zakaj Evropski parlament zahteva več sredstev.
<P>
Če pa bi države usklajevale svoje politike in financiranje na področju prednostnih nalog, bi dosegle boljše rezultate in privarčevale sredstva, ki presegajo znesek, za katerega želimo povečati skupni proračun EU. Zato ni nobene boljše možnosti, kot je ta, o kateri danes razpravljamo.
<P>
O njej moramo več razpravljati, ne samo v Evropskem parlamentu, ampak predvsem z ministri v Svetu, s poslanci v nacionalnih parlamentih, pa tudi v regijah, da bodo razumeli, da bo skupna rešitev prinesla boljše rezultate za naše državljane in bo omogočila prihranke v nacionalnih proračunih.
<SPEAKER ID="119" NAME="Andreas Mölzer" LANGUAGE="DE">
Neto plačnice vse od poloma z reševalnim svežnjem za evro ne plačujejo le proračuna EU z obsežnim mehanizmom prerazporejanja, ampak plačujejo dvakrat, trikrat več. V prihodnjih letih se bo namesto jamstev za te reševalne mehanizme namenil pravi denar. To bodo morale financirati neto plačnice, povedano drugače, marljivi nemški, francoski, italijanski, nizozemski in avstrijski državljani, iz nacionalnih proračunov; prvi boleči varčevalni ukrepi se v teh državah že čutijo. Ljudje v gospodarsko močnih državah EU so jezni - vsaj tako jezni kot protestniki v Atenah -, saj morajo zategovati svoj pas zaradi držav PIIG. Zahteve po povečanju proračuna v teh težkih razmerah so nerealne in nezaslišane. Ne potrebujemo napihnjenega proračuna EU, ki je mogoče tudi do desetkrat višji, kot je potrebno; ne potrebujemo proračuna, ki ga financirajo davkoplačevalci EU in ki je izgubil občutek, da je treba varčevati; ne potrebujemo nadaljnjega napihovanja bruseljske birokracije, ki neto plačnice obira do zadnjega ficka. Namesto tega bi si morali dosledno prizadevati, da bi izkoristili vse možnosti za varčevanje. Subvencije za kmetijstvo, največji in najspornejši proračunski dejavnik, je treba ponovno nacionalizirati. S tem bi proračun EU razbremenili pritiska, države članice pa bi se lahko bolje odzvale na poseben značaj svojega kmetijskega sektorja. Če bi ogromni zneski denarja, zbrani z davki, resnično dosegli male in srednje velike kmete, ne pa veleposestnike, kmetijske obrate, velika podjetja, monarhe in golf klube, bi mogoče lahko zaustavili propad kmetijstva.
<SPEAKER ID="119" NAME="Marie-Thérèse Sanchez-Schmid" LANGUAGE="FR">
Sprejetje poročila gospoda Garrige Polleda je pomemben korak za Parlament: gre za jasno, pragmatično in realistično izjavo proračunskih ciljev Evropskega parlamenta po letu 2013. Prvič, o kohezijski politiki, ki je ključna za regionalni razvoj. Menim, da moramo ohraniti proračun kohezijske politike in pripraviti pravičen model pomoči za vse regije z vmesnim dohodkom, da bi bile prihodnje naložbe EU v regije pregledne in poštene. Pet odstotno povečanje proračuna je razumno. Ne gre za primer evropske razsipnosti, kot trdijo evroskeptiki, ampak za pogumno priznanje, da bomo, če ne bomo imeli dovolj sredstev za skupno izgradnjo Evrope, ostali izolirani in nemočni. Zato, da bi lahko financirali ukrepe, povezane z novimi pristojnostmi EU, ki izhajajo iz Lizbonske pogodbe, podpiram zahtevo, da preučimo vprašanje o lastnih sredstvih in novih oblikah dohodka Skupnosti, saj bomo tako lahko zmanjšali obremenitev nacionalnih proračunov in odpravili prepričanje o "poštenem donosu", ki je gospodarsko netočno in politično pomanjkljivo.
<SPEAKER ID="119" NAME="Theodor Dumitru Stolojan" AFFILIATION="PPE">
v pisni obliki. - (RO) Evropski parlament je Evropski komisiji in Svetu prvič predstavil svojo vizijo prednostnih nalog Evropske unije za obdobje 2014-2020. Zdaj je na vrsti Evropska komisija, da v svojih zakonodajnih predlogih upošteva mnenje Evropskega parlamenta. Predvsem želim poudariti, da moramo v prihodnjem obdobju kot prednostni nalogi ohraniti razvoj konkurenčnega kmetijskega sektorja ter gospodarsko in socialno kohezijo. Tudi poslanci v EP so ustrezno obravnavali raziskovalna prizadevanja v Evropi. Celotna vizija Evropskega parlamenta trdno temelji na strategiji Evropa 2020.
<SPEAKER ID="120" NAME="Csaba Sándor Tabajdi" LANGUAGE="HU">
Ko določamo okvir naslednjega proračuna, se moramo najprej vprašati, ali želimo več ali manj Evrope. Menim, da je Parlament pri tem vprašanju že zavzel stališče. Navedli smo, da potrebujemo več Evrope s sprejemanjem visoko zastavljenih ciljev strategije Evropa 2020. Zdaj moramo jasno in glasno povedati, da lahko te cilje uresničimo le z zadostnimi sredstvi. V obdobju, ko mnoge države članice trpijo zaradi "sredozemske zadrege", pri čemer država potrebuje fiskalno ekspanzijo, da bi spodbudila rast, vendar tega ne more storiti, ker se nenehnim varčevalnim ukrepom ni mogoče izogniti zaradi zadolženosti države, se ne moremo odzvati z zmanjšanjem ali odobritvijo veljavnega proračuna EU, ki je namenjen predvsem razvoju. Ne moremo, ker bi s tem regijam, ki zaostajajo, odvzeli edino možnost, da svoja gospodarstva spodbudijo k rasti.
<SPEAKER ID="120" NAME="Rafał Trzaskowski" LANGUAGE="PL">
Uvedba "vmesnih regij", kot je predlagano v poročilu, pomeni, da bodo relativno bogata območja revnejših držav članic še naprej prejemala podporo in se bodo lahko postopoma pripravila na trenutek, ko bodo povsem izgubila to dodatno financiranje. Možnost uvedbe takšne skupine regij je nedvomno zelo dobrodošla za glavne upravičence kohezijske politike, ki so pripravili dolgoročne načrte. Parlament bi danes s sprejetjem tega predloga poslal zelo pomembno sporočilo v razpravi o prihodnji obliki kohezijske politike.
<SPEAKER ID="120" NAME="Zbigniew Ziobro" LANGUAGE="PL">
Poročilo gospoda Gallige Polleda veliko pozornosti namenja programu Evropa 2020. Menim, da se lahko zaradi dodeljevanja znatnih zneskov denarja za cilje tega programa zmanjša financiranje programov, ki so pomembni za evropsko kohezijo in razvoj, kot je kohezijski sklad. Rezultati kažejo, da je ta sklad do zdaj najučinkovitejše orodje za uresničevanje ciljev, zapisanih v Pogodbi o Evropski uniji in Lizbonski pogodbi. Zato je pomembno, da se poveča njegovo financiranje. Gospodarska kriza je močno prizadela številne evropske države in zanje je kohezijski sklad glavno gonilo, s katerim se lahko proaktivno borijo proti brezposelnosti in mobilizirajo regije. Po drugi strani pa je pomembno, da EU zagotovi finančno podporo za energetske projekte in inovacije. Ti dve področji naložb sta ključnega pomena za hitro rast Evropske unije. Zdaj dve tretjini energetskih virov uvozimo iz držav zunaj EU, predvsem iz Rusije. To vključuje znaten odliv kapitala zunaj naših meja, zato bi morali dodeliti nova sredstva za naložbe v podporno infrastrukturo, ki bi omogočile zagotavljanje različnih virov oskrbe in znižanje cen, vključno s plinovodom Nabucco, ki je najpomembnejši projekt z vidika zagotavljanja različnih virov. Poročilo ne vsebuje nobenih jasnih smernic glede podpore iskanju skrilavca v bližnji prihodnosti. EU ne sme pozabiti, da bodo pametna vlaganja v vire energije danes prinesla velike prihranke jutri.
<SPEAKER ID="122" NAME="Paul Rübig" AFFILIATION="PPE">
(DE) Gospod predsednik, sporočiti želim, da mikrofon na moji mizi, številka 759, ne deluje. Že včeraj sem prosil, če ga lahko popravijo. Prosim za tehnično pomoč. Hvala.
<SPEAKER ID="123" NAME="Predsednik">
Kolegi, kot veste, so bili včeraj glasovanje in obrazložitve glasovanja zaradi požarnih vaj prekinjeni, zato bomo to izvedli danes kot del glasovanja. Vključene so bile v zaporedju, kot je navedeno na vaših seznamih glasovanja.
