<CHAPTER ID="014">
Čas za vprašanja (vprašanja Komisiji)
<SPEAKER ID="264" NAME="Predsednik">
Naslednja točka je čas za vprašanja (B6-0484/2008). Komisiji so bila predložena naslednja vprašanja.
<P>
Prvi del
<P>

<P>
Zadeva: Seznanjanje državljanov o ukrepih Evropske unije za njihovo zaščito pred mednarodno finančno krizo
<P>
V odgovoru na moje vprašanje za ustni odgovor o vplivu mednarodne kreditne krize med plenarnim zasedanjem Evropskega parlamenta, ki je bilo marca, je Komisija navedla, da bi morali pričakovati padec za 0,5 % v gospodarski rasti EU, povečanje inflacije in zunanji trgovinski primanjkljaj v višini 185 000 milijonov evrov v EU 27. Komisija je poudarila, da je najboljša pot za reševanje mednarodne krize, da se nadaljuje s strukturnimi reformami in makroekonomsko politiko in poudari, da protekcionizem ni rešitev. Trenutno smo priča nadaljnjemu širjenju finančne krize, ki sedaj prizadeva tudi velike konglomerate.
<P>
Ali so se podatki, ki jih Komisije prej predložila, spremenili? Kako bo obvestila evropske državljane o vplivih te krize in kakšne praktične ukrepe bo sprejela za njihovo zaščito?
<SPEAKER ID="266" NAME="Margot Wallström">
podpredsednica Komisije. - Komisija je predstavila svoje jesensko napoved 3. novembra, ki nakazuje, da so gospodarski izgledi neugodni: pričakuje se, da se bo gospodarska rast leta 2009 ustavila in narasla v Evropski uniji le za borih 0,2 %.
<P>
V letu 2010 bi morala nastopiti postopna oživitev v večini gospodarstev EU, z napovedano rastjo 1,1 % za EU kot celoto. Zaradi tega se pričakuje, da bo brezposelnost v EU leta 2009 narasla na 7,8 % , z nadaljnjo rastjo v letu 2010.
<P>
Toda pričakuje se, da se bo naslednje leto inflacija v EU spet zmanjšala na 2,4 % in še nadalje upadla leta 2010.
<P>
Brez dvoma je res, da so izzivi, s katerimi se soočamo, bistveni. Zato Komisija sedaj razvija izčrpno strategijo, s katero bi obvladala finančno krizo in omejila gospodarski padec. Osnova te strategije je določena v sporočilu z naslovom "Od finančne krize do okrevanja gospodarstva: Evropski okvir za ukrepanje", ki nakazuje, kako bi se EU morala spoprijeti z naslednjimi fazami krize na enoten in usklajen način.
<P>
Ukrepe bi bilo treba usmeriti nasproti trem ciljem: prvič, zgraditi novo arhitekturo finančnega trga na ravni EU; drugič, obravnavati vpliv na realno gospodarstvo in tretjič, uskladiti globalni odziv na finančno krizo.
<P>
26. novembra bo Komisija predlagala bolj natančno različico tega načrta za okrevanje gospodarstva EU pod okriljem lizbonske strategije za rast in delovna mesta. Naš cilj je združiti serijo ciljnih kratkoročnih pobud, ki bodo pomagale blažiti negativne učinke na širše gospodarstvo in istočasno sprejeti srednje- in dolgoročne ukrepe lizbonske strategije, ki bi obravnavali krizo.
<SPEAKER ID="267" NAME="Stavros Arnaoutakis" AFFILIATION="PSE">
(EL) Gospod predsednik, komisar, hvala za vaš odgovor. Toda kar želimo reči evropskim državljanom danes je, da se odzivamo na posojilni krč in bomo vložili denar v realno gospodarstvo. Evropski državljani prav tako želijo, da je ta kriza priložnost za Evropo, za civilno Evropo.
<P>
Moje vprašanje se glasi: ali se bo denar v prihodnjih letih vložil v javne investicije in javna dela?
<SPEAKER ID="268" NAME="Reinhard Rack" AFFILIATION="PPE-DE">
(DE) Gospa podpredsednica, ko bodo na voljo sveže informacije, so potrebne hitre odločitve. Težava je v tem, da je ponavadi potrebno dosti časa, da Komisija, ki je kolegijsko telo, spravi stvari v pogon. Ali obstajajo posebna pravila za razmere, kot so te, s katero se sedaj soočamo? V drugih primerih preteče resnično veliko časa, preden Komisija kot kolegijsko telo predloži rezultate.
<SPEAKER ID="269" NAME="DanutBudreikait" AFFILIATION="ALDE">
(LT) Gospod predsednik, gospa Wallström, kot kažejo izkušnje, države članice same iščejo pot iz posledic finančne krize in gospodarske recesije.
<P>
Kakšno je vaše mnenje o predkriznih ukrepih? Ali povišani davki, razširitev davčne osnove in povečanje DDV ponujajo učinkovito pot iz krize v takšnem težavnem obdobju?
<SPEAKER ID="270" NAME="Margot Wallström">
podpredsednica Komisije. - Trenutno najpomembnejše vprašanje je: kateri so naslednji koraki Komisije v prihodnjem tednu, ki bodo resnično obravnavali učinke na realno gospodarstvo?
<P>
Predstavili bomo sveženj - ki ga trenutno pripravljamo -, kjer opredeljujemo različna področja politike, kjer menimo, da lahko ublažimo učinek na realno gospodarstvo na kratek rok in obenem vztrajamo pri obstoječih prednostnih srednjeročnih reformah lizbonske strategije. To bo okvir, v katerem bomo delovali. Upamo, da bomo lahko našli ukrepe, ki bodo pomagali podpreti skupno povpraševanje; na strani povpraševanja želimo zmanjšati inflacijske pritiske in pomagati kupni moči gospodinjstev.
<P>
Več moramo storiti na trgu dela in kot pravite osredotočiti investicije na zgodnje obdobje. Upamo, da bo to tudi pomagalo težavam in sprejetim ukrepom, ko gre za vprašanje svežnja za energijo in podnebne spremembe, ker bomo potrebovali denar za naložbe. Upamo, da bo to pomagalo prebroditi to težavno obdobje. Na trgih dela je lahko na primer aktivacijska politika zelo v pomoč.
<P>
Pri odgovoru na zadnje vprašanje bi rada rekla, da želimo, da države članice usklajujejo dejavnost. Mislim, da bi bilo najslabše, če bi vsi šli v različne smeri in bi delali, kot bi menili, da je prav v svojih državah članicah. Raje se zavzemamo za to, da države članice čim več razpravljajo, usklajujejo in sodelujejo, saj se bodo učinki čutili na celotnem gospodarstvu v Evropi. Želimo ukrepanje na usklajen način.
<P>
Kaj pa dolgi čas do začetka izvrševanja ali dolgi čas za pripravo? Bili bi presenečeni. Kot sem dejal včeraj v razpravi o finančni krizi, je Komisija prvič uspela predstaviti predloge v 24 urah. Na to zelo resno krizo moramo odgovoriti tako, da ne bomo porabili preveč časa za pripravo raznih predlogov.
<P>
Vsem je bilo povedano oziroma vsi smo želeli videti v naših političnih področjih, kako lahko pomagamo, kako lahko skrajšamo dolgo obdobje priprav, kako lahko stvari postorimo hitreje, pa vendar na usklajen in spoštljiv način. Čim hitreje želimo predstaviti predloge in povečujemo vse naše možnosti, kolikor se da. To je ta trenutek za Komisijo izhodiščna točka.
<P>
Zadeva: Uskladitev stopnje alkohola pri voznikih v Evropski uniji
<P>
V mnogih državah članicah - na primer v Združenem kraljestvu, Italiji, na Irskem in v Luksemburgu - je dovoljena meja za količino alkohola voznika v krvi 0,8 mg/l. Na Slovaškem in Madžarskem, ki ne dovoljujeta vožnje nikomur, ki je zaužil celo najmanjše količine alkohola, je vsak voznik s tako količino alkohola v krvi zagrešil resno kaznivo dejanje. Predpisi, ki veljajo za vozila, kot jih določa poljski prometni zakon z dne 20. junija 1997 (Uradni list št. 108, 2005, člen 908, kot je bil spremenjen), določajo dovoljeno raven alkohola v krvi na 0,2 mg/l. Vožnja z ravnijo alkohola v krvi, ki presega 0,5 mg/l, je kaznivo dejanje z zaporom do dveh let.
<P>
Ali Komisija ob upoštevanju trenutnega razvoja glede standardizacije cestno-prometne zakonodaje v EU namerava sprejeti ukrepe za standardizacijo dovoljene ravni alkohola v krvi za voznike v državah članicah EU?
<SPEAKER ID="272" NAME="Antonio Tajani">
podpredsednik Komisije. - (IT) Gospod predsednik, gospe in gospodje, dejansko je leta 1988 Komisija predlagala direktivo o najvišji dovoljeni ravni alkohola v krvi za voznike, toda zaradi nestrinjanja med državami članicami in Komisijo se je Komisija morala zadovoljiti s sprejetjem priporočila z dne 17. januarja 2001 o najvišji ravni 0,5 mg/ml, ki se uveljavi za vse države članice. Danes imajo v Evropski uniji samo tri države članice, to so Irska, Malta in Združeno kraljestvo, najvišje ravni alkohola v krvi, ki so višje od te vrednosti.
<P>
Priporočilo Komisije je prav tako predvidelo zmanjšanje ravni alkohola v krvi na 0,2 mg/ml za določene vrste voznikov, vključno z začetniki, ki so predmet prvega vprašanja, ki ga je postavil častni član. V bistvu so mladi vozniki glavne žrtve na cestah in zato je bistveno zmanjšati, kolikor se da, možne dejavnike tveganja, ki so z njimi povezani, na primer da se dovoli tej kategoriji raven alkohola v krvi, ki ni višja, kot sem dejal, od 0,2 mg/ml. To je povezano z ukrepom, poznanim kot "nična stopnja", ki je določena za to kategorijo voznikov v sporočilu, ki ga je sprejela komisija oktobra 2006 in ki določa strategijo v podporo državam članicam, da se zmanjša škoda, ki jo povzroči alkohol.
<P>
Gospe in gospodje, ob upoštevanju navedenega Komisija žal meni, da politični pogoji niso taki, ki bi omogočali sprejetje zakonodaje s strani držav članic, ki je načrtovana za nadaljnje usklajevanje ravni dovoljenega alkohola v krvi v EU. Ob upoštevanju navedenega Komisija ne namerava ostati nedejavna glede nečesa, kar ostaja eden od glavnih vzrokov smrti na evropskih cestah.
<P>
Komisija je glede tega sprejela različne ukrepe. Prvo in najpomembneje, kar zadeva cestne nadzore, je v priporočilu z dne 6. aprila 2004 Komisija priporočila okrepitev naključnih kontrol ravni alkohola v krvi z učinkovito napravo za merjenje alkohola v krvi z analizo izdihanega zraka, ki naj se uporabi na krajih in v času, ko se vrši prekomerna poraba alkohola s strani voznikov.
<P>
Gospe in gospodje, prav tako moram poudariti, da je vožnja pod vplivom alkohola eden izmed prekrškov, ki jih zajema predlog za direktivo o spodbujanju čezmejnega pregona na področju prometne varnosti, ki ga je sprejela Komisija marca letos in o katerem sedaj razpravljata Svet in Parlament.
<P>
Na zadnjem sestanku Sveta za promet sem to poudaril ministrom: ko se soočamo z izgubo človeških življenj, se ne moremo spraviti v zagato zaradi pravnih izmikanj ali razpravljati, ali je to zadeva, ki se navezuje na prvi ali tretji steber, ker na žalost pravne razprave niso kaj v prid reševanju in soočanju s težavami, ki so tako resne kot prometne nesreče.
<P>
Rad bi izkoristil priložnost te parlamentarne razprave, da poudarim, da so štirje prekrški, predvideni v direktivi, o kateri razpravljamo, poleg vožnje v vinjenem stanju še prehitra vožnja, neuporaba varnostnega pasu in vožnja pod vplivom narkotikov, povzročitelji treh od štirih prometnih nesreč. To pomeni, da je treba narediti še veliko in je to tudi v Evropski uniji treba narediti, zato še enkrat pozivam Parlament, da v tej smeri napreduje z glasovanjem v Odboru za promet in turizem.
<P>
Sem že na tem, da bom končal, gospod predsednik; da bi bilo mogoče pripraviti konkretne predloge v bližnji prihodnosti glede vožnje pod vplivom psihoaktivnih snovi, je Komisija oktobra 2006 uvedla raziskovalni projekt, ki bi naj trajal štiri leta in je namenjen izboljšanju znanja na tem področju in oblikovanju predlogov. To je projekt DRUID, ki ga prav gotovo poznate.
<P>
Končno je treba poudariti finančno podporo Skupnosti za kampanje spodbujanja ozaveščenosti. To so zlasti tiste kampanje, ki jih vodijo mladi in so namenjene prav tako mladim, da bi jih ozavestili glede nevarnosti uživanja alkohola in drog med vožnjo avtomobila. Primer ene izmed teh kampanj se imenuje "Bob", ki je bila po vsej Evropi zelo uspešna; prav tako se moramo spomniti obveze Komisije, ki je poklicala Kimija Raikkonena, bivšega svetovnega prvaka formule ena, v Bruselj, da bi bil priča kampanje Evropske unije za prometno varnost, kot tudi dneva, posvečenega prometni varnosti v velikih mestih, v Parizu 10. oktobra in ki je nadalje pokazatelj velike obveze Evropske komisije za prometno varnost. To sem si zadal kot eno izmed mojih prednostnih nalog med razpravo o zaupanju po imenovanju za evropskega komisarja za promet.
<P>
Gospe in gospodje, žal več ne more biti storjeno, toda upam, da sem bil razumljiv pri odgovarjanju na vaše ustno vprašanje.
<SPEAKER ID="273" NAME="Bogusław Sonik" AFFILIATION="PPE-DE">
(PL) Gospod predsednik, komisar, naj se vam zahvalim za vaš odgovor in vas spodbudim k sprejemanju drznejših korakov. Moramo sprejeti in posodobiti direktivo o popolni prepovedi vožnje pod vplivom alkohola. Ne smemo se predati lobiju proizvajalcev alkohola in njegovemu vplivu in ne smemo se ga bati. Imamo pravico do varnih cest in začeti moramo z mladimi. Pri sprejemanju teh projektov moramo biti drzni.
<SPEAKER ID="274" NAME="Jörg Leichtfried" AFFILIATION="PSE">
(DE) Gospod podpredsednik, to kratko priložnost bi rad izkoristil za dve vprašanji. Najprej, rekli ste, da politično ozadje za urejanje te vrste stvari ni povsem na mestu. Kar bi rad vedel, je, kje je glavni odpor? Ali prihaja od posameznih držav ali od velikih lobističnih skupin? Kaj preprečuje Komisiji, da bi v tem primeru nekaj storila?
<P>
Moje drugo vprašanje zadeva dejstvo, da je vse več študij pokazalo, da je kajenje v avtomobilih zelo nevarno. Po eni strani je zelo nezdravo in po drugi moteče in izčrpavajoče. Moje vprašanje je, ali Komisija razmišlja o tem, da bi kaj storila glede tega na evropski ravni.
<SPEAKER ID="275" NAME="Colm Burke" AFFILIATION="PPE-DE">
Moje vprašanje zadeva Irsko, kjer je veliko mladih ljudi vpletenih v tragične nesreče kot edini vozniki v vozilu.
<P>
Rad bi vedel, ali so bile po Evropi glede te tematike opravljene kakšne raziskave in ali bi lahko oživili program o izobraževanju mladih glede vožnje. Še veliko dela mora biti opravljenega in rad bi prosil, da oživimo izobraževalni program čim prej.
<SPEAKER ID="276" NAME="Antonio Tajani" LANGUAGE="IT">
Gospod predsednik, gospe in gospodje, hvala za postavljena vprašanja, ker omogočajo, da nadalje razjasnimo položaj Evropske unije.
<P>
Gospod Leichtfried, ko ste pravilno govorili o političnih težavah, na katere smo naleteli, politične težave zadevajo države članice, toda na žalost smo videli, da predlog Komisije kljub velikim naporom ni bil sprejet. Kljub pomanjkanju strinjanja z državami članicami o predlogu za direktivo smo vztrajali in s tem bomo nadaljevali. Ponavljam, kar sem rekel na zaslišanju, kjer sem si pridobil zaupanje Komisije in Parlamenta: prometna varnost bo še nadalje ena mojih prednostnih nalog.
<P>
Še naprej nameravam podpirati projekte in program DRUID - to je moj odgovor častnemu članu - glede vprašanja zagotavljanja informacij mladim in izobraževanja mladih. To bi morala biti prednostna naloga. Niso orodja tista, ki povzročajo nesreče; toda seveda je pomembno imeti varna orodja. Pomembno je imeti varne ceste in ta parlament se je odločil, da bo skupaj s Komisijo sprejel odločitve glede infrastrukture, toda največji problem je izobraževanje tistih, ki sedijo za volanom avtomobila ali na sedežu motorja.
<P>
Dolžni smo začeti izobraževati mlade in zato se popolnoma strinjam z vašim stališčem in naredil bom vse, da zagotovim, da bosta Evropska unija in Komisija vedno financirali programe za izobraževanje mladih v šolah. Gospe in gospodje, ni naključje, da sem izbral nekdanjega svetovnega prvaka, ki je mlad človek, kot pričo Komisije.
<P>
Morali bi si prizadevati za komunikacijo z mladimi preko mladih, ki ne pridigajo, kot lahko to delajo glave družine, ampak ki so sposobni razložiti, katera so dejanska tveganja, ker vsi mladi, ko pridejo iz diskoteke, menijo, da so neranljivi. Na žalost pa to ni res, zato moramo sodelovati s šolami, z družinami, da zagotovimo, da se mladim pokažejo tveganja, na katera naletijo vsakič, ko sedejo za volan, in predvsem, če pijejo ali jemljejo mamila.
<P>
Komisijo bom glede vprašanja kajenja prosil, da opravi raziskavo in ugotovi, ali za kadilce dejansko obstajajo dodatna tveganja ali ne. Ne morem vam dati odgovora, ker z znanstvenega stališča ne vem, toda naročil bom oddelkom, da to preverijo.
<P>
Mislim, da sem s potrditvijo svoje zaveze odgovoril tudi gospodu Soniku, in mislim, da to zavezo lahko dam v imenu Komisije - podpredsednica Wallström je prav tako odgovorna za komunikacijo - da bomo naredili vse, kar lahko, da zagotovimo informacije državljanom in predvsem mladim, ki so učenci, glede tveganj in nevarnosti, na katere naletijo vedno, ko potujejo z vozilom.
<P>
Zadeva: Medinstitucionalni sporazum o partnerstvu za komuniciranje o Evropi
<P>
22. oktobra 2008 so predstavniki Evropskega parlamenta, Komisije in Sveta podpisali prvo politično izjavo o medinstitucionalnem sporazumu o sporočanju prednostnih nalog EU. To je sporazum največjega političnega pomena, ker si prizadeva zagotoviti učinkovito rešitev za velik demokratični problem, da evropski državljani niso dovolj obveščeni, in tudi prihaja ob kritičnem času, saj se približujemo volitvam v EU.
<P>
Katere bodo prednostne naloge in osnovna sporočila enotne komunikacijske politike Skupnosti za leto pred nami, zlasti med predvolilnim časom?
<P>
Kako se bo spodbujalo sodelovanje med tremi institucijami Skupnosti pri skupnem izbiranju prednostnih nalog in ciljev te komunikacijske politike in tudi njihovo sodelovanje z zadevnimi nacionalnimi organi? In zlasti, kakšen bo odnos med Skupnostjo in nacionalnimi komunikacijskimi politikami v zvezi z EU?
<P>
Kateri viri bodo dodeljeni za izvajanje nove komunikacijske politike Skupnosti in kakšno vlogo bodo igrale nove komunikacijske tehnologije? Kakšna bo vloga večjezičnosti v tem smislu?
<P>
Katera sredstva Skupnosti bodo uporabljana za financiranje posameznih ukrepov po novoustanovljeni komunikacijski politiki?
<SPEAKER ID="278" NAME="Margot Wallström">
podpredsednica Komisije. - Parlament, Komisija in Svet so povečali sodelovanje o komunikaciji EU in podpisali politično izjavo o Partnerstvu za komuniciranje v Evropi 22. oktobra letos. Najlepša hvala za vašo trdno podporo glede tega vprašanja. To je prvič, da smo se strinjali o skupnem pristopu h komuniciranju.
<P>
Komuniciranje je bolj učinkovito in vplivno, če je usklajeno glede prednostnih vprašanj. Poleg tega zahteva politično obvezo vseh akterjev, vključno z državami članicami. Vse institucije so odgovorne, da komunicirajo z državljani o Evropski uniji. Toda - naj poudarim - politična izjava prav tako spoštuje posamezno odgovornost vsake institucije EU in države članice glede njene lastne komunikacijske strategije in prednostnih nalog.
<P>
Skupne komunikacijske prednostne naloge so v središču politične izjave in glede njih se bodo sporazumele medinstitucionalne skupine za informiranje (IGI), ki ji sopredsedujejo predstavniki vsake institucije. Opredelili in strinjali smo se že o štirih skupnih prednostnih nalog za leto 2009: evropske volitve, energetske in podnebne spremembe, 20. obletnica demokratičnih sprememb v srednji in vzhodni Evropi in seveda trajnostna delovna mesta, trajnostna rast in solidarnost v Evropi.
<P>
Izvajanje bodo skupaj zagotovili Parlament, Komisija in Svet, kot tudi države članice. Zato se bomo namenili razvijati sinergije z nacionalnimi, regionalnimi in lokalnimi organi, kot tudi s predstavniki civilne družbe. Naše predstavitve in informacijske pisarne Parlamenta v državah članicah bodo sodelovale z nacionalnimi organi o skupnih dejavnostih, prilagojenih nacionalnim pogojem. Če bo potrebno, bomo vstopili v ustrezne upravne dogovore med službami EU in nacionalnimi ravnmi ter ukrepi bodo ustrezno financirani.
<P>
Ni treba reči, da bodo v svojih ukrepih naše institucije in države članice spoštovale večjezičnost in kulturno raznolikost. V tem smislu naj omenim, da je Komisija zelo aktivna pri soočanju z izzivi večjezičnosti. Med drugimi ukrepi so bili prevajalci dodeljeni v naša predstavništva v državah članicah, da služijo lokalnim potrebam in pomagajo pri komunikaciji z Evropo v jeziku svojih državljanov.
<P>
Končno bo izvajanje skupnih komunikacijskih prednostnih nalog zagotovilo odlično platformo za evropske, nacionalne in regionalne politike, da razpravljajo z državljani o vprašanjih EU pred evropskimi volitvami. Upam, da bo imelo pozitiven učinek na izid.
<SPEAKER ID="279" NAME="Katerina Batzeli" AFFILIATION="PSE">
(EL) Gospa Wallström, najlepša hvala za odgovor. Najprej bi rada navedla, da ima ta medinstitucionalni sporazum za cilj, da najprej uvede enotno evropsko komunikacijsko politiko, ki jo morajo sprejeti počasi, toda zagotovo, vse institucije Skupnosti, tako da lahko državljani prejmejo standardne informacije.
<P>
Kot drugo bi rada nekaj pojasnitev glede vprašanja financiranja novih predlaganih ukrepov. Ali bodo vključeni v obstoječe programe? Ali bo ustvarjena nova proračunska postavka, tako da bo proračun za obveščanje zagotovljen? Kako bodo financirani sektorski programi? Ali bo komunikacijska politika neodvisna ali sofinancirana?
<SPEAKER ID="280" NAME="Reinhard Rack" AFFILIATION="PPE-DE">
(DE) Gospa podpredsednica, papir je lahko vsestranski, toda postaja vse bolj jasno, da že dolgo ni več informativen. Elektronski mediji - televizija in internet - morajo imeti prednost pri naši politiki obveščanja. Zato moje vprašanje cilja na to, ali lahko opredelimo razvoj te vrste sedanje politike. Kot drugo, veseli me, da bodo lokalne in zlasti regionalne televizijske družbe v to vključene. To ima več smisla, kot pa pokrivanje pomanjkljivosti velikih javnih televizijskih družb.
<SPEAKER ID="281" NAME="Marian Harkin" AFFILIATION="ALDE">
Spet sem vesela, da slišim, kaj ima za povedati komisar, toda delim skrbi zadnjega govorca. Skrbi me, kako bo sporočilo poneseno v svet, in strinjam se glede elektronskih medijev.
<P>
Resnična nevarnost je, da bodo knjižice in knjige ostale neprebrane v pisarnah. Sem videla, da se je to že večkrat zgodilo. Mislim, da je vprašanje, ki ga želim zastaviti, naslednje: kako nameravate poslati sporočilo med ljudi tistim, ki jih to zanima? Ali boste ciljali na zainteresirane skupine ali boste zavzeli pristop na slepo?
<SPEAKER ID="282" NAME="Margot Wallström">
podpredsednica Komisije. - Hvala za ta pomembna spremna vprašanja.
<P>
Naj povem, kar menim, da je potrebno. Za uspeh vsake kampanje ali obveščanja bomo potrebovali pet elementov.
<P>
Najprej intenzivno uporabo interneta in novih tehnologij. Samo sanjamo lahko o kampanji Obame. Mislim, da so za kampanjo obveščanja imeli 1,2 milijarde ameriških dolarjev, toda način, kako so uporabili internet, je bil odločilen. Zato moramo to storiti.
<P>
Drugič, uporabiti moramo avdiovizualna sredstva: 60 % državljanov uporablja večinoma TV in radio za vse informacije o tem, kar se dogaja na ravni EU.
<P>
Tretjič, uporabiti moramo multiplikatorje, kot so civilna družba in različne mreže lokalnih organov. Zato imamo druge načine in prenašalce sporočil o dodatni vrednosti sodelovanja na evropski ravni.
<P>
Četrtič, sodelovati moramo z "ambasadorji", tj. ljudmi, ki so se pripravljeni zavzeti za demokratičen vzrok in ki lahko dosežejo ljudi bolj, kot mi politiki.
<P>
Petič, dotakniti se moramo mladih in žensk, ki mislijo voliti manj in so manj navdušeni nad Evropsko unijo, kar so pokazali referendumi na Irskem in prej v Franciji in na Nizozemskem.
<P>
Te stvari so potrebne.
<P>
Kaj pa denar? Kakšen proračun imamo? Opredelili smo lahko okrog 8,5 milijona evrov v proračunu za prihodnje leto, kar bo pokrilo centralne in stranske vodene ukrepe, ki so povezani z volitvami prihodnje leto. Našim predstavništvom je bilo naročeno, da posvetijo večji del svojih skromnih sredstev za komunikacijo volitvam EP in iz decentraliziranega denarja, ki ga imajo, so 60 % dodelile tej nalogi. Sedaj imamo tudi srečanja na tehnični ravni z vašimi službami v Parlamentu, kjer primerjamo zapiske o raznih dejavnostih v različnih državah članicah.
<P>
To leto imamo dejavnosti, ki so namenjene volitvam, ki predstavljajo okrog 6,2 milijona EUR. Imamo projekte, ki so naravnani na mlade; imamo posebni Eurobarometer itd. Obstaja tudi denar za informacije o strukturnih skladih, kmetijstvu in raziskavah na vsakem političnem področju, toda nimamo dodatnega denarja ali posebnega denarja, ki bi bil temu dodeljen. Prosila sem kolege, da volitve vključijo v svoje komunikacijske načrte. Poročali mi bodo, kako se to izvaja.
<P>
Proračun za naslednje leto še ni dokončen, zato je še vedno možnost, da se doda posebni denar - ampak to je to, kar lahko opredelimo danes v proračunu. Tako da presežnega denarja, ki bi bil dodeljen, ni, tako da bomo morali uporabiti že obstoječe kanale. Prav tako bomo pomagali Evropskemu parlamentu kolikor bomo lahko, z vsemi našimi viri in z običajnimi dejavnostmi, tj. pripravo avdiovizualnega gradiva, video sporočil na EU Tube - za vse stvari, ki jih dnevno pripravljamo, bomo zagotovili, da se uporabijo za spodbujanje volivcev ter dobrih in živahnih razprav v času volitev EP.
<SPEAKER ID="284" NAME="Predsednik">

<P>
Zadeva: Seznanjanje Evropejcev o sodelovanju na evropskih volitvah
<P>
Nedavna mednarodna finančna nestabilnost, ki je resno obremenila mednarodne in evropske bančne sisteme, je bila razlog za globoko skrb med navadnimi evropskimi državljani, ki niso videli nobenih rešitev, predlaganih na ravni EU, ali nobenega znaka evropske solidarnosti med kritičnim obdobjem.
<P>
Katere korake in ukrepe predlaga Komisija, da se obvešča evropske državljane o evropskih politikah in rešitvah na ravni EU ali držav članic v času krize in izjemnega političnega in gospodarskega razvoja? Kakšni načrti morajo zagotoviti evropskim državljanom informacije v pripravah na volitve in jih pritegniti v sodelovanje v evropskih volitvah v smislu neugodnega razvoja, ki vpliva na vprašanja pomena za EU v zvezi z mednarodnimi gospodarskimi in trgovinskimi odnosi?
<SPEAKER ID="285" NAME="Margot Wallström">
podpredsednica Komisije. - Zelo dobro vem, da finančna kriza in njen vpliv na realno gospodarstvo zelo skrbita mnogo Evropejcev in to bo prav tako imelo posebni vpliv na evropske volitve. Ni čudno, da bi mnogi ljudje radi, da se volilna kampanja osredotoči na gospodarska vprašanja, ki vplivajo na vsakdanja življenja ljudi, kot so nezaposlenost, gospodarska rast, inflacija in kupna moč. Nedavne javnomnenjske raziskave kažejo, da ljudje vidijo EU kot "zavetje" pred sedanjo krizo in želijo, da bi EU urejevala sistem na globalni ravni.
<P>
Komisija ostaja v koraku z razvojem. 29. oktobra smo sprejeli okvir, ki se osredotoča na reševanje krize na trgih, preprečevanje prihodnjih kriz s pomočjo reform gospodarskega upravljanja in na zmanjševanje vpliva na rast in delovna mesta. Predlogi, ki temu sledijo, so v pripravi in so osrednje strateške prednostne naloge za naš zakonodajni in delovni program za leto 2009, ki smo ga predstavili včeraj v Parlamentu in o katerem je tekla razprava.
<P>
Pomembno je, da so Komisija, Parlament in Svet prepoznali potrebo po ukrepih in da bomo predlagali trajnostna delovna mesta, rast in solidarnost kot eno izmed medinstitucionalnih komunikacijskih prednostnih nalog za naslednje leto. To pomeni, da bo to ena izmed tem, na kateri bodo delale institucije EU in države članice v partnerstvu, da bi komunicirale o dejavnostih EU na tem področju. Pripravljeni bodo načrti o tem, kako to najbolje storiti.
<P>
Omenila sem že volitve v EP, ki so še ena medinstuticionalna prednostna naloga. Tukaj so priprave bolj napredne, saj smo vsi vedeli že nekaj časa, da bo to prednostna naloga.
<P>
Naše institucije tesno sodelujejo glede komunikacijskih dejavnosti, povezanih z volitvami, in Komisija bo aktivno prispevala k okvirni komunikacijski strategiji, ki jo sprejme Parlament. Cilj Komisije je dvigniti ozaveščenost ljudi glede volitev in spodbuditi razpravo o bistvenih političnih izhodiščih EU. To bo deloma doseženo z uporabo naših osrednjih orodij, vključno z uporabo avdiovizualnih medijev in interneta, ter bo dopolnjevano z mnogimi decentraliziranimi dejavnostmi, ki jih bodo organizirala predstavništva v državah članicah v tesnem sodelovanju z informacijskimi pisarnami Parlamenta.
<P>
Ti dogodki bi morali ljudi pripeljati do dejstva, da ima volivec izbiro med različnimi političnimi vizijami Evrope in da bodo te izbire spremenile na bolje življenja vseh naših državljanov.
<SPEAKER ID="286" NAME="Marie Panayotopoulos-Cassiotou" AFFILIATION="PPE-DE">
(EL) Gospod predsednik, hvala podpredsednici za njen odgovor. Verjamem, da bodo ukrepi, ki jih je predlagala Komisija, izvedeni, ker med predlogom in njegovo izvedbo preteče veliko časa; tu je birokratski postopek in ne vem, če bo dovolj časa pred volitvami, da bi državljani videli rezultate.
<P>
Financiranje in informacijska strategija lahko prav tako prineseta protislovne rezultate in ravno zato je potrebna skrb, da se zagotovi, da ne bomo zadeli ob živec naših državljanov, ki ne želijo, da se denar nepotrebno zapravlja za dogodke, objave in decentralizirane dejavnosti, ki se jih omenili.
<P>
Tudi razprava včasih ne prepriča. Morda bi se zato morali zavedati sredstev, ki jih imamo na razpolago, in biti bolj iskreni z državljani.
<SPEAKER ID="287" NAME="Josu Ortuondo Larrea" AFFILIATION="ALDE">
(ES) Gospa Wallström, ali verjamete, da ima dejstvo, ali se volivci čutijo blizu ali daleč kandidatom, vpliv na raven sodelovanja v evropskih volitvah? Ali se strinjate, da ima država s 45 milijoni prebivalcev le eno volilno okrožje za evropske parlamentarne volitve? Kaj lahko stori Komisija, da bi države z večjim številom prebivalcev imele volilna okrožja, ki so bliže ljudem?
<SPEAKER ID="288" NAME="Gay Mitchell" AFFILIATION="PPE-DE">
Želel bi povedati podpredsednici Komisije, da bi morali pregledati položaj na Danskem, kjer sedaj razmišljajo o članstvu za evro; na Islandiji, kjer je dežela razdvojena; in na Švedskem, kjer se spet pogovarjajo o tem, da bi se pridružili evrskemu območju.
<P>
Kdo na primer govori Ircem, da ker so bili v območju evra in Evropske centralne banke, so mnogo bolje preživeli nevihto kot ostale države? Ali ni čas, da začnemo hvaliti Evropsko unijo? Ta teden dajejo člani Evropskega parlamenta z Irske v tem parlamentu negativne pripombe o Evropski uniji. Kdo bo dajal pozitivne pripombe in poudarjal dobre stvari, tako da bodo ljudje vedeli, katere so ugodnosti Evropske unije in evra?
<SPEAKER ID="289" NAME="Margot Wallström">
podpredsednica Komisije. - Poskušala sem prispevati svoj del z obiskom Irske lansko leto. Poskušala sem razložiti, kaj menim, da so dodatne vrednosti evropskega sodelovanja. Mislim, da se razprava okrog evra dobro razvija in tudi zakaj je Irska v prednosti, če pripada evrskemu območju, toda postavlja se osnovno vprašanje, kdo bo zagovarjal Evropsko unijo. Kdo bo zastopal Evropsko unijo? Kje leži odgovornost? Nikoli ne moremo računati na to, da bo Bruselj naredil vse to. To si je treba razdeliti in opraviti v partnerstvu.
<P>
Toda menim, da sta politično nesoglasje in razprava dobra, ker obstajajo različice, razni programi itd. Mislim, da to pomaga večati zanimanje in je tudi dobro za volilno udeležbo. Seveda želimo spodbuditi živahno razpravo o evropski agendi in evropskih vprašanjih. Vsi moramo biti zagovorniki. Zato sem ponosna in vesela, da imamo prvič takšne okvir o dogovorjenem partnerstvu o komunikaciji. Tega še nikoli nismo imeli.
<P>
Zato bi se morali odločiti, da bomo delili odgovornost zagovornikov in da bomo prisluhnili skrbem ljudi po vsej Evropi, ker je v resnici komunikacija tista, ne le obveščanje, ki kaj pomeni. Bolje prisluhniti, bolje razložiti in iti lokalno: to ponavljam v zvezi s komunikacijo. Kampanja bo izvedena v vsaki državi članici drugače, ker bo morala biti prilagojena nacionalnim pogojem. To sedaj poskušamo narediti. Poskušamo jo pospešiti, kolikor je mogoče, toda spoštovati moramo tudi finančno uredbo in vse predpise. Korektni moramo biti pri vsem, kar delamo. Včeraj smo imeli sestanek, po katerem bomo nadalje ukrepali. Na podrobni urnik Parlamenta za načrtovanje volitev v EP se bomo odzvali najbolje kot znamo.
<P>
Mislim, da bomo že sposobni dodeliti in porabiti denar letos, toda več sredstev za razpolago bi nam omogočilo organizirati več dejavnosti prihodnje leto. Ponavljam, da moramo obširneje preučiti uporabo avdiovizualnih medijev in interneta, da bi bili učinkoviti in dosegli mlade.
<SPEAKER ID="290" NAME="Josu Ortuondo Larrea" AFFILIATION="ALDE">
(ES) Oprostite, ampak nisem slišal, da bi podpredsednica Komisije odgovorila na moja vprašanja.
<SPEAKER ID="291" NAME="Predsednik">
Odgovor Komisije smo zapisali, toda nimamo ne pooblastil ne usposobljenosti, da bi ocenili obseg odgovora, kar zadeva njegovo vsebino.
<P>

<P>
Zadeva: Komunikacijska strategija Komisije glede irskega referenduma
<P>
Kakšna je bila komunikacijska strategija Komisije in njenih članov med pripravami na referendum na Irskem?
<SPEAKER ID="293" NAME="Margot Wallström">
podpredsednica Komisije. - Rada bi poudarila, da je Komisija delala na Lizbonski pogodbi s pomočjo svojih predstavništev in v tesnem sodelovanju z državami članicami, da bi državljanom EU zagotovila dejanske in objektivne informacije. To delo smo podpirali s komunikacijskimi orodji, vključujoč razna gradiva, kot so preglednice, predstavitve in ključna sporočila. Prav tako smo zagotovili usposabljanje in informativne sestanke za komisarje, predstavnike, informacijska središča Europe Direct in druge informacijske multiplikatorje.
<P>
Ob priznavanju pomena spleta smo oblikovali namensko spletno stran v 23 uradnih jezikih z izčrpnimi informacijami o Lizbonski pogodbi. Na tej podlagi so predstavništva Komisije v državah članicah razvile gradiva, prilagojena lokalnim potrebam in ki bolje ustrezajo obveščanju državljanov. Poleg tega so predstavništva, tudi to na Irskem, pripravila komunikacijske načrte v tesnem sodelovanju z nacionalno vlado in informacijskimi pisarnami EP v državah članicah.
<P>
Dejavnosti, ki smo jih načrtovali, zajemajo usposabljanje za novinarje in multiplikatorje, objave brošur in letakov, organizacijo razprav s civilno družbo in lokalnimi organi ter javnih dogodkov v šolah in na univerzah. Tako dobijo državljani prilagojene informacije v svojem jeziku, ki obravnavajo njihove dejanske skrbi.
<SPEAKER ID="294" NAME="Georgios Papastamkos" AFFILIATION="PPE-DE">
(EL) Gospod predsednik, hvala podpredsednici. Moje dodatno vprašanje vključuje predlog: gospa podpredsednica Komisije, vi, in ne le vi, ves kolegij komisarjev, bi moral obiskati Irsko v ustreznem političnem času irskega vprašanja in celoten kolegij komisarjev bi moral začeti razpravo z irskimi državljani ter odgovoriti na njihova vprašanja in toto.
<P>
Organizirajte razpravo z vsemi zainteresiranimi agencijami po televiziji, tako da bo irsko ljudstvo, irsko volilno telo, lahko razpravo spremljalo in odgovorite na njihove bojazni in vprašanja in situ.
<SPEAKER ID="295" NAME="Armando França" AFFILIATION="PSE">
(PT) Gospod predsednik, komisar, že dva meseca na političnem in medijskem prostoru prevladuje finančna in gospodarska kriza. O referendumu na Irskem ali težavah v Češki republiki glede Lizbonske pogodbe se v medijih praktično ni poročalo. Ali se vam ne zdi, da bi bilo sedaj treba informacijsko in komunikacijsko strategijo Komisije okrepiti ob upoštevanju potrebe in nujnosti tega, da Lizbonska pogodba začne veljati, in tudi zaradi političnega odziva na reševanje in premagovanje tekoče krize?
<SPEAKER ID="296" NAME="Mairead McGuinness" AFFILIATION="PPE-DE">
Zelo kratek bom. Najprej bi se rada zahvalila komisarki, zlasti za njena prizadevanja glede tega vprašanja. Kot nekdanja novinarka lahko povem, da je srečanje Komisije morda zanimivo za Komisijo, ne moremo pa prisiliti ljudi, da bi oddajo gledali.
<P>
Težava je, da informacije brez čustev ne bodo sprejete, in bojim se, da je Evropa precej mrka in dolgočasna - razen vašega dobrega jaza - zato se morate osredotočiti na to.
<P>
Ali lahko povem kot nekdanja novinarka - in res ni prijetno, da to povem javno - večkrat sem prišla sem na Komisijo in sivi zidovi ter dolgočasne predstavitve niso spodbudile mojih evropskih genov. To zadevo je potrebno rešiti. Če bi irska vlada, kot ste dejali, bolje prisluhnila, bolje razložila in šla lokalno, bi bil odgovor "da".
<SPEAKER ID="297" NAME="Predsednik">
Na vprašanja 38 do 41 bo odgovorjeno pisno.
<SPEAKER ID="298" NAME="Georgios Papastamkos" AFFILIATION="PPE-DE">
(EL) Ali bi lahko podpredsednica prosim odgovorila na moja dodatna vprašanja?
<SPEAKER ID="299" NAME="Margot Wallström">
podpredsednica Komisije. - Mislim, da mi je predsednik pozabil dati priložnost, da odgovorim na vaša posebna vprašanja. Seveda se učimo pomembnih reči iz tega, kar se je zgodilo na referendumu, in menim, da imate prav, ko izpostavljate, da bi moralo biti več obiskov na strani "da". Sledili smo nasvetom in v celoti spoštovali željo, da ne bi bili obravnavani, kot da se mešamo v razpravo na Irskem, toda morda bodo sedaj želeli Irci pošiljati vabila vse širše. Vse moje kolege sem spodbujala, da gredo tja in se vključijo v razpravo z Irci. Če to prenašajo po TV, nisem prepričana, da bo zmeraj tako prepričljivo, toda cenimo pozornost medijev.
<P>
Sedaj sodelujemo z irsko vlado, da bi sklenili memorandum o soglasju, kjer preučujemo stvari, ki jih je treba postoriti, tako kratkoročno kot na dolgi rok, da zagotovimo, da bomo imeli boljšo državljansko izobrazbo, da bomo sodelovali z novinarji, da bomo morda zavzeli bolj čustven pristop do nekaterih vprašanj in obenem spoštovali zakone in predpise na Irskem.
<P>
Učimo se in menimo, da bomo sledili vašemu nasvetu, šli tja in odgovorili na vse od kmetijstva do ribištva in trgovine itd. To je način za soočanje z izzivi. Upam, da bomo spodbudili dobro razpravo. Hvala za namenjen čas.
<SPEAKER ID="300" NAME="Predsednik">

<P>
Zadeva: Preseljevanja v Afriki
<P>
Ustvarjanje notranjih težav v številnih afriških državah in možnosti za izseljevanje v Evropo so sprožili preseljevanje na deset tisoče Afričanov iz podsaharskih držav v države proti severu, kot so Libija, Maroko, Mavretanija in Senegal.
<P>
Ali se Komisija zaveda teh razmer? Če se, ali razmišlja o ukrepih za izboljšanje bednih življenjskih pogojev tistih migrantov znotraj Afrike in za sprostitev pritiska na severnoafriške države, ki izvira iz te neobičajne demografske migracije?
<SPEAKER ID="301" NAME="Margot Wallström">
podpredsednica Komisije. - Sedaj smo pa na popolnoma drugačnem političnem področju. Komisija se popolnoma zaveda revščine, ki skupaj z ostalimi dejavniki, kot so nestabilnost, podnebne spremembe in kršenje človekovih pravic, privede migrante do tega, da se lotijo težkega, včasih tragičnega potovanja. Komisija je dejavna na vseh teh področjih, najprej prek političnega dialoga s temi državami in prek Evropskega razvojnega sklada in s ciljem, da premaga revščino.
<P>
V odziv na tragične dogodke iz Ceute in Melille in kot del globalnega pristopa, ki ga je odobril Evropski svet leta 2005, je Evropska unija želela strukturiran dialog z Afriko o povezavi med preseljevanjem in razvojem pod rabatskim procesom glede zahodnoafriške migracijske poti, ki mu bo glede Afrike kot celote kmalu sledila pariška konferenca 25. novembra in proces iz Tripolija.
<P>
Partnerstvo o migracijski mobilnosti in zaposlovanju se je začelo decembra 2007 na vrhu EU-Afrika v Lizboni. Osnovna zamisel je ta, da bi partnerstvo moralo najti rešitve za migracijo tako, da jo poveže z vprašanji zaposlovanja.
<P>
Središče za obveščanje o migracijah in njihovo upravljanje, ki sta ga v Bamaku 6. oktobra otvorila komisar za razvoj in humanitarno pomoč ter malijski predsednik Touré, je primer praktične uporabe celostnega pristopa, ki ga Komisija želi spodbujati. Poleg tega je pripravljeno, da se podoben center odpre še drugje v zahodni Afriki.
<P>
Kar zadeva življenjske pogoje migrantov, je eden izmed ciljev programa za migracije in azil, da se zavaruje pravice migrantov, med drugim s krepitvijo zmogljivosti uprav in zainteresiranih strani v tranzitnih državah ali namembnih državah, kot so severnoafriške države, da se pomaga migrantom, zlasti v določenih razmerah.
<P>
Evropska skupnost je na primer pred kratkim zagotovila financiranje v skladu s programom za naslednje projekte: nadaljnjo financiranje urada visokega komisarja za begunce v Libiji, ki igra ključno vlogo pri spodbujanju pravic beguncev in prosilcev za azil; izboljšanje zaščite življenjskih pogojev mednarodnih migrantov v severni Afriki; krepitev zmogljivosti organizacij civilne družbe pri spodbujanju pravic migrantov v severni Afriki; in program, ki omogoča migrantom v Libiji in Maroku, da se prostovoljno vrnejo domov pod dostojnimi pogoji.
<P>
In nazadnje Komisija uporablja program za financiranje mnogih projektov v podsaharski Afriki, ki je namenjen preprečevanju nezakonitega priseljevanja, spodbujanju zakonite migracije, povezavam med migracijo in razvojem ter spodbujanju prizadevanj za begunce in prosilce za azil.
<SPEAKER ID="302" NAME="Manuel Medina Ortega" AFFILIATION="PSE">
(ES) Najlepša hvala, gospa podpredsednica, dali ste mi veliko informacij na vprašanje, ki sem ga zastavil, in zahvaljujem se vam za te podrobne informacije. Čutim, da je nova faza Komisije pomembna. Zlasti projekt iz Bamaka zagotavlja osredotočenje za Evropsko unijo v smislu priseljevanja. Vem, da se je to šele začelo, zato je moje vprašanje verjetno preuranjeno, toda želel sem vprašati Komisijo naslednje. Če bo ta projekt iz Bamaka (Mali) dal dobre rezultate v smislu priseljevanja, ali Komisija verjame, da je mogoče to izkušnjo razširiti na ostale države ob južnem robu Sredozemskega morja?
<SPEAKER ID="303" NAME="Colm Burke" AFFILIATION="PPE-DE">
Gospod predsednik, želel sem omeniti nekaj glede pravilnosti postopka v povezavi z zadnjo sejo. Žal mi je, da to sedaj omenjam, toda med zadnjo sejo je bilo trem vprašanjem, ki so bila zelo povezana - 38, 39 in 40 - namenjeno manj kot 15 minut.
<P>
Mislim, da je škoda, da se jih ni obravnavalo, ker menim, da se bi jih lahko, in samo 15 minut je bilo namenjenih zadnji seji. Razumel sem, da jih je 20.
<SPEAKER ID="304" NAME="Predsednik">
Mislim, da imate prav. To bom zabeležil, toda za zdaj nimam druge možnosti.
<SPEAKER ID="305" NAME="Margot Wallström">
podpredsednica Komisije. - Tudi jaz se v moji službi vedno učim. Vidim, da so podobni projekti - kot je projekt Bamako - načrtovani za druge države v zahodni Afriki, kot je Senegal. Tako da je očitno to že v načrtu in Komisija je v celoti vključena v razvoj podobnih projektov v drugih državah.
<SPEAKER ID="306" NAME="Predsednik">

<P>
Zadeva: Začetek dialoga s Kubo
<P>
Sklepi Sveta z dne 23. junija 2008 o Kubi so bili zelo dobro sprejeti v kubanskih demokratičnih krogih, ki cenijo dejstvo, da je brezpogojna izpustitev vseh političnih zapornikov ključna prednostna naloga za EU in da EU podpira spoštovanje človekovih pravic in pravi napredek proti pluralistični demokraciji.
<P>
Ali lahko Komisija v skladu z zavezami, sprejetimi v teh sklepih, nakaže, ali so njeni člani že imeli kaj stikov s predstavniki civilne družbe in demokratične opozicije? Katere učinkovite ukrepe je Komisija sprejela za nadaljnji razvoj dialoga s tistimi predstavniki in kako zagotavlja, da ne bodo ukrepi, ki so namenjeni koristim civilne družbe (kot so mikro projekti za spodbujanje socialnega vključevanja in kohezije), končali tako, da jih bodo nadzirala uradna telesa?
<SPEAKER ID="307" NAME="Margot Wallström">
podpredsednica Komisije. - Komisija vzdržuje redni stik s civilno družbo v vseh državah sveta, tudi s Kubo. Vloga Komisije na Kubi je cenjena in jo civilna družba in opozicijske skupine podpirajo. Delegacija Komisije na Kubi redno sprejema predstavnike civilne družbe in opozicijskih skupin, oddelki Komisije v Bruslju pa vodijo politiko odprtih vrat za vse osebe ali organizacije, ki želijo konstruktivno razpravo o Kubi ali kateri drugi državi.
<P>
Srečanje, ki je spet vzpostavilo politični dialog med Evropsko unijo in Kubo, po sklepih Sveta z dne 23. junija, ki so končali diplomatske ukrepe, sprejete leta 2003, je bilo srečanje ministrske trojke EU o Kubi v Parizu 16. oktobra 2008. Pozitivni duh, ki se je na srečanju povrnil, je omogočil odkrite in odprte pogovore o zadevah skupnega interesa, kot so mednarodna finančna kriza, človekove pravice, sodelovanje s Kubo in reforma Združenih narodov.
<P>
Komisija je trdno prepričana - in komisar za razvoj ter humanitarno pomoč je to večkrat povedal -, da odkriti in odprti pogovori med EU in Kubo zagotavljajo najboljši okvir za razprave o zadevah skupnih skrbi obeh strani, vključno z vprašanji človekovih pravic.
<SPEAKER ID="308" NAME="Antonio Masip Hidalgo" AFFILIATION="PSE">
(ES) V imenu gospoda Yañez-Barnueva se vam zahvaljujem za vaš odgovor. Toda komisarka, gospodu Michelu moram reči, da so njegova dejanja, besede in poteze bistvene pri neposrednem stiku s kubansko demokratično opozicijo v smislu izvajanja prednostnih sklepov Sveta, manjšanja vplivov strašne Castrove diktature ter spodbujanja svobode.
<SPEAKER ID="309" NAME="Margot Wallström">
podpredsednica Komisije. - Seveda bom svojemu kolegu prenesla vse odgovore in odzive Parlamenta. Mislim, da je pred kratkim obiskal Kubo, toda do danes nisva uspela načeti te teme. Kolikor ga poznam, je to prav gotovo v njegovem interesu in da bo pokazal odprtost in pripravljenost prisluhniti. To je seveda del tega, kar moramo početi od sedaj naprej. Prav gotovo je tudi v interesu Komisije.
<SPEAKER ID="310" NAME="Predsednik">
Poslanci, ki so predložili ostala vprašanja, niso prisotni in zato bo na vprašanja 51 do 58 odgovorjeno pisno.
<P>

<P>
Zadeva: Evropa privlačnejša za raziskovalce
<P>
Statistika kaže, da v Evropski uniji diplomira več ljudi na področju čistih znanosti kot pa v ZDA in na Japonskem. Toda študije kažejo, da Evropa ne more zadržati visokega odstotka diplomiranih znanstvenikov raziskovalcev in da se kaže "beg možganov" v države izven EU. Te razmere so vzrok za zaskrbljenost, zlasti v času, ko Evropa upa, da bo postala najbolj dinamično, na znanju temelječe gospodarstvo na svetu.
<P>
Kateri so glavni razlogi za ta pojav in kakšne so njegove posledice za EU? Ali ima Komisija statistiko o zaposlovanju diplomiranih raziskovalcev za vsako državo članico?
<SPEAKER ID="312" NAME="Janez Potočnik">
član Komisije. - Raziskovalci so jedro ustvarjanja, prenosa in izkoriščanja znanja. So ključ za Evropo, ki bo uresničil peto svoboščino - svobodo gibanja znanja - in s tem oblikoval gospodarstvo, ki bo temeljilo na znanju.
<P>
Ponudba človeških virov za raziskave se najbolje odraža v številu novih univerzitetnih diplomantov. Prag, ki ga je sprejel Svet za izobraževanje leta 2003, to je povečati za 15 % število diplomantov v državah članicah in zmanjšati neravnovesje v spolu do leta 2010, je bil dosežen. Leta 2006 je bilo v EU 27 okrog 200 000 več diplomantov iz matematike ter znanosti in tehnologije, kot pa leta 2000.
<P>
Jasno je, da vsi univerzitetni diplomanti ne gredo v raziskave. Za Evropsko unijo je dodatni dejavnik ta, da je trg za raziskovalce v EU zaradi manjšega dela zasebnih naložb v raziskave v Evropi v primerjavi z drugimi celinami relativno manjši od tistega, ki ga ima naša konkurenca.
<P>
Poleg tega obstaja močna konkurenca pri pridobivanju in ohranjanju večine nadarjenih raziskovalcev. To je predvsem konkurenca med sektorjem za raziskave in ostalimi gospodarskimi sektorji. Toda konkurenca obstaja tudi med državami in svetovnimi regijami - zlasti z ZDA, toda vse več s Kitajsko in Indijo.
<P>
Evropska unija se sooča s prihajajočim upokojevanjem generacij raziskovalcev v Evropi, ki nimajo kadrov za svojo nadomestitev. Razmere se bodo še poslabšale, če mladih poklic raziskovalca ne bo pritegnil. Vprašanje je, ali lahko Evropa na dolgi rok ostane in se nadalje razvija kot prvorazredni kraj za raziskave in razvoj.
<P>
Dejstvo je, da se raziskovalci v Evropi še vedno soočajo z resnimi ovirami in pomanjkanjem priložnosti. Ko se pogovarjam z raziskovalci iz vse Evrope, mi povejo o neprivlačnih delovnih pogojih in obetih glede poklicne poti, pogosto negotovem statusu in kratkoročnih pogodbah. Poleg tega so mnogi raziskovalci usposobljeni na način, ki jih ne oboroži z znanjem, ki bi ga potrebovali v modernem gospodarstvu, ki temelji na znanju. Raziskovalce, ki si želijo menjave delovnega mesta iz akademske sfere v industrije in obratno, se ne spodbuja. Strukturna razdrobljenost trga dela za evropske raziskovalce ovira nadnacionalno mobilnost raziskovalcev po Evropski uniji, zlasti zaradi pomanjkanja odprtega zaposlovanja, ki temelji na dosežkih, in zaradi kulturnih dejavnikov, kot tudi zaradi težav, ki jih srečajo visoko mobilni delavci na področjih, kot so socialna varnost, obdavčevanje in prenos dodatnih pokojninskih pravic.
<P>
Zato je skrajni čas, da Evropa pospeši prizadevanja, da zagotovi razpoložljivost potrebnih raziskovalcev za leta naprej. Ravno zato je Komisija lani maja predlagala Evropsko partnerstvo za raziskovalce: partnerstvo z državami članicami in med njimi, ki vsebuje osredotočen okvir za hitro napredovanje v Evropi na ključnih področjih z določitvijo boljših poklicnih poti in večje mobilnosti.
<P>
Svet je ugodno odgovoril na to pobudo in začeli jo bomo izvajati, osredotočili se bomo na nacionalne akcijske načrte in vzajemno učenje. Spremljanje napredka, ki temelji na dokazih, zbiranje podatkov o mobilnosti in vzorci poklicnih poti so prav tako predvideni. Medtem ko imamo za sedaj zelo malo podatkov, je cilj zagotoviti si boljšo statistiko, ki jo želi spoštovani poslanec.
<P>
Imamo veliko drugih podatkov, toda teh specifičnih pa ne.
<P>
Sporočilo Komisije o Evropskem partnerstvu za raziskovalce sedaj proučuje Parlament. Komisija se veseli mnenja Parlamenta, ki bo upajmo okrepil to skupno prizadevanje za prihodnost raziskav v Evropi.
<SPEAKER ID="313" NAME="Emmanouil Angelakas" AFFILIATION="PPE-DE">
(EL) Gospod predsednik, zahvaljujem se komisarju za odgovor. Imam dodatno vprašanje o Sedmem okvirnem programu za raziskave, ki mu je namenjeno 54 milijonov EUR. Ali imate kakšne podrobne podatke, gospod komisar, saj ta Sedmi okvirni program traja že 18 mesecev - kako se razvija, katere države imajo zadovoljivo stopnjo porabe, katere se glavne težave in če Komisija namerava izdelati poročilo o napredku glede financiranja tega okvira?
<SPEAKER ID="314" NAME="Paul Rübig" AFFILIATION="PPE-DE">
(DE) Gospod predsednik, vabljivost za raziskovalce je seveda odvisna tudi od neto prihodka, ki ga prejmejo. Ali sodelujemo s komisarjem Kovácsem, da bi pripravili predlog, ki bo omogočal raziskovalcem, da od svojega zaslužka ne bi plačevali davkov, in ki bi zagotovil, da donacije za raziskovalne organizacije ne bi bile neobdavčene ali bi jih bilo mogoče šteti kot operativne stroške? Podoben sistem je že v veljavi v Združenih državah. Ali bi bilo mogoče opraviti primerjalno študijo, tako da bi lahko zagotovili pobude na tem področju?
<SPEAKER ID="315" NAME="Gay Mitchell" AFFILIATION="PPE-DE">
Komisarja bi rad vprašal, da ko bo spet preučeval ta vprašanja in prisluhnil Parlamentu, če bo spet preučil vprašanje etičnih raziskav in etičnih raziskovalcev? Jasno je, da uničenje zarodkov že dolgo ni več potrebno in da obstajajo druge možnosti, ki jih je mogoče izkoristiti. Ali bo sedaj začel vlagati vire v te druge možnosti, tako da se lahko vrnemo k popolnoma etični raziskovalni bazi v Evropski uniji?
<SPEAKER ID="316" NAME="Janez Potočnik">
član Komisije. - Najprej bi rad povedal, da seveda sledimo vsem podatkom in vsemu, kar zadeva okvirni program. Ta je na razpolago in podatke vam lahko zagotovimo.
<P>
Imamo tudi redna poročila o spremljanju, ki so predvidena za konec tega leta in poleg tega bomo izdelali poročilo o napredku - mislim da konec maja 2009. Toda poročilo o napredku je veliko več: gre za vnos idej o tem, kako naj nadaljujemo v prihodnosti. Del logičnega izvajanja okvirnega programa je slediti temu, kaj se dela in kam se vlaga denar in kako se sredstva porabljajo.
<P>
Glede neobdavčenja prihodkov: zmeraj sem zagovarjal uporabo teh instrumentov, ki bi spodbudili znanost in raziskave, vključno z neobdavčenimi dohodki. Eden izmed problemov, ki jih moramo rešiti v krizi in težkih razmerah, je ta, kako spodbuditi raziskave in razvoj, tako da ne bomo v istem položaju kot podjetja. Zaradi pritiskov bi gotovo razmišljali o zmanjšanju naložb v raziskave in razvoj.
<P>
To je ena izmed možnosti, toda zavedati se moramo tudi, da imamo prožen Pakt za stabilnost in rast, ki ga moramo uresničevati, in upoštevati moramo, da razmere prav gotovo niso enake v vseh državah članicah. Države članice imajo različne vrste manevrov, ki so jih vzpostavile v dobrih časih, ko je gospodarstvo bilo uspešnejše.
<P>
Vprašali ste me tudi glede etičnega pristopa, ki je bil omenjen tudi v drugem vprašanju. Mislim, da smo resnično veliko vložili v to, da bi dosegli sporazum glede tega, na čem naj temelji naš etični pristop v znanosti in raziskavah, ter tudi, ko uporabljamo okvirne programe. Sporazum je težaven. Države članice Evropske unije imajo glede tega različna stališča in lahko smo zares ponosni, da smo vzpostavili nekaj takega kot so jasni etični postopki, ki so se v resničnosti in praksi izkazali, da temeljijo na pravi etiki.
<SPEAKER ID="317" NAME="Bernd Posselt" AFFILIATION="PPE-DE">
(DE) Gospod predsednik, rad bi se opravičil. Ponavadi sem zelo točen, toda glede točnosti sta plati zmeraj dve in ta čas za vprašanja je kasnil. Zato sem bil na sestanku skupine in čim sem videl na ekranu, da je komisar Potočnik začel, sem stekel sem in prispel še isto sekundo, ko je gospod Potočnik začel. Prosil bi vas, če bi bili tako dobri in izbrali moje vprašanje 42, ker sem prispel na plenarno zasedanje tisti trenutek, ko je bil poklican gospod Potočnik. Morda me niste videli, toda pritekel sem v dvorano.
<SPEAKER ID="318" NAME="Predsednik">
Gospod Posselt, videli smo, da ste prispeli, čeprav rahlo pozno. Seveda niste odgovorni za to zakasnitev, kar je popolnoma upravičeno, in predsedstvo je medtem nameravalo začeti z naslednjim vprašanjem. Bomo pa storili vse, da zajamemo vaše vprašanje še v tem krogu.
<P>

<P>
Zadeva: Financiranje zelene tehnologije
<P>
V današnjih razmerah gospodarskega padca in večje energetske negotovosti, državljani pričakujejo od EU, da bo prevzela vodenje. Sedaj je čas, da EU in njene države članice pospešijo korak in podprejo povečano financiranje inovacij in tehnologije. Vsem je treba prenesti sporočilo, da ima EU lahko vodilno vlogo pri zeleni tehnologiji, če ukrepamo sedaj in ne pozneje. Izziv podnebnih sprememb je priložnost za vlagatelje, raziskave in razvoj, podjetja in delovna mesta.
<P>
Ali lahko Evropska komisija določi sedanje in prihodnje načrte naložbenega financiranja zelene tehnologije v skladu s 7. okvirnim programom za raziskave in tehnologijo?
<SPEAKER ID="320" NAME="Janez Potočnik">
član Komisije. - Komisija v celoti podpira analizo, ki jo je naredil spoštovani poslanec v vprašanju za ustni odgovor.
<P>
Vodimo v zeleni tehnologiji in ta položaj moramo krepiti in vzdrževati. To bo prav tako podprlo položaj EU v njeni vodilni vlogi v mednarodnih forumih za boj proti podnebnim spremembam. S Sedmim okvirnim programom za raziskave in razvoj je Evropska unija dobro opremljena - in pri tem je Parlament igral pomembno vlogo - za mobilizacijo sredstev EU za raziskave in razvoj pri podpori razvoja novih zelenih tehnologij.
<P>
Komisija vlaga veliko napora v to, da bi čim bolj izkoristila 7. okvirni program. Dve od skupnih tehnoloških pobud, ki sta bili doslej sprejeti, sta popolnoma namenjeni zelenim tehnologijam: "Čisto nebo" z evropskim prispevkom 800 milijonov EUR; in "vodik in gorivne celice" s prispevkom 450 milijonov EUR od Evropske skupnosti.
<P>
Evropski strateški načrt za energetsko tehnologijo (SET) sta Parlament in Svet močno podprla. Komisija je začela proces, ki bo pospešil učinkovitost porabe raziskav in razvoja pri energetskih raziskavah. Načrt SET je zavezan zelenim tehnologijam. Poziva k izvedbi šestih novih prednostnih evropskih industrijskih pobud (programi pod vodstvom industrije: veter, sonce, zajetje in skladiščenje ogljika, omrežja, bioenergija in trajnostna cepitev) ter ustanovitev Evropske zveze organizacij za energetske raziskave (raziskovalno vodeni programi).
<P>
7. okvirni program energetske skupnosti je glavni instrument, ki je dosegljiv kratkoročno za podporo izvedbe teh ukrepov. Toda potrebno je več, kot samo prizadevanja EU. Zato bi moral biti program Skupnosti uporabljen za katalizo ukrepov držav članic in seveda zasebnega sektorja. To zahteva spremembo v pristopu: bolj kot le sofinanciranje projektov, upravljanje in njihovo omogočanje, je resnično potrebno skupno prizadevanje s skupnimi programi.
<P>
Z analizo vseh nizov delovnih programov prvih treh let izvajanja 7. okvirnega programa je Komisija ocenila, da 37 % tematik, ki jih podpira financiranje raziskav in razvoja, pripada zeleni tehnologiji. Štirideset odstotkov predvidenih proračunskih sredstev po razpisih iz leta 2007 za poseben program "Sodelovanja" podpira zelene tehnologije raziskav in razvoja.
<P>
Da bi lahko spremljali prispevek 7. okvirnega programa za trajnostni razvoj na splošno in zlasti za zelene tehnologije, Komisija vzpostavlja sistem spremljanja, ki bi moral začeti delovati v prvem polletju prihodnjega leta.
<P>
V svojem sporočilu "Od finančne krize do okrevanja gospodarstva: Evropski okvir za ukrepanje", ki je bil sprejet letos 29. oktobra, Komisija prav tako poudarja vlogo naložb v raziskave in razvoj ter izobraževanja, kot tudi pospeševanje evropske konkurenčnosti z nadaljnjimi prizadevanji za zeleno gospodarstvo.
<P>
Splošneje bi bilo treba zabeležiti, da poleg sredstev in dejavnosti za 7. okvirni program obstaja širok razpon pobud in podpornih programov, ki so povezani z okoljskimi tehnologijami v EU, kot je na primer akcijski načrt okoljskih tehnologij, načrt za konkurenčnost in inovacije in nazadnje pobuda za vodilni trg ter akcijski načrt o trajnostni potrošnji in proizvodnji.
<P>
Komisija upa, da bo s takim odzivom spoštovani parlamentarec prepričan, da se popolnoma zavzemamo za to, da vprežemo sredstva 7. okvirnega programa tako, da bi naredili naše raziskave in gospodarstvo zelene.
<SPEAKER ID="321" NAME="Seán Ó Neachtain" AFFILIATION="UEN">
(GA) Gospod predsednik, rad bi se zahvalil komisarju za ta izčrpen odgovor.
<P>
Kar zadeva morske raziskave, raziskave morja ter pomorsko tehnologijo in znanost, ali je v okviru Sedmega programa Evropske unije zagotovljena pomoč za povečanje morskih raziskav in pomorske tehnologije?
<SPEAKER ID="322" NAME="Janez Potočnik">
član Komisije. - Odgovor je zagotovo "da". Še včeraj smo v Odboru za industrijo, raziskave in energijo razpravljali o tej posebni dejavnosti, ki je namenjena morskim in pomorskim zadevam. Na tem področju želimo napredovati, ker je položaj izjemno zapleten. Celotno področje oceanov je izjemno zapleteno, toda naše življenje in naš način življenja prav tako vplivata na tiste ekosisteme. Dejavnost si zasluži posebno pozornost in ta pozornost mora biti v obliki novega načina organizacije sistema raziskav na tem področju: druženje morskih in pomorskih raziskovalcev ter tudi kombinacija prizadevanj držav članic na drugačen način, kot je to danes. To je nov način razmišljanja, ki bi ga lahko poimenovali "pilotno razmišljanje" v smislu skupnega programiranja, kar je nekaj, kar sem omenil prej. Prav gotovo bomo temu posvetili pozornost tudi v prihodnje.
<SPEAKER ID="323" NAME="Predsednik">
Gospe in gospodje, poskušati moramo se soočiti z vplivi obrnjenega vrstnega reda vprašanj in poskušati spoštovati vse in vsem dati priložnost, da postavijo vprašanja. Da bi to lahko storili, bomo šli na preostala vprašanja, toda po odgovoru komisarja bom dal besedo le parlamentarcu, ki je predložil vprašanje. Drugih prošenj za besedo ne bomo sprejemali, ker bi s tem otežili možnost končnega rezultata.
<SPEAKER ID="324" NAME="Avril Doyle" AFFILIATION="PPE-DE">
Gospod predsednik, vem, da sem se vam šele pridružila, toda sejo sem spremljala na ekranu, ko sem bila na zelo pomembnem srečanju skupine, in sprašujem se, zakaj ne gremo po vrsti. Res ne morem ostati. Prišla sem točno sedaj, ko je na vrsti moje vprašanje in sedaj spreminjate vrstni red. Gospod predsednik, prosila bi vas, da se držite vrstnega reda.
<SPEAKER ID="325" NAME="Predsednik">
Gospa Doyle, ne spreminjam vrstnega reda. Žal se je zgodila nesreča, za katero gospod Posselt ni kriv. Ker je bil čas spremenjen za krog vprašan za komisarje, je bil gospod Posselt 30 sekund pozen. Zato se vračam k vprašanju gospoda Posselta in takoj za tem bomo obravnavali vprašanje gospe Doyle.
<P>

<P>
Zadeva: Kloniranje
<P>
Komisija trenutno splošno razpravlja o kloniranju. Kakšen je namen take razprave in katera so bistvena načela, na katerih temelji?
<SPEAKER ID="327" NAME="Janez Potočnik">
član Komisije. - To je zares težko in zapleteno področje. Razprava o kloniranju na Komisiji se nanaša na uporabo tehnologije, ki se imenuje prenos jedra somatske celice (SCNT) s posebnim sklicevanjem na vzrejo živali na kmetiji in na to, kako ravnati s hrano, ki je pridelana iz teh kloniranih živali in njihovih potomcev.
<P>
V primeru uporabe te tehnike kloniranja pri razmnoževanju in vzreji živine v kmetijsko-prehrambnem sektorju se vprašanja zlasti navezujejo na zdravje živali in njihovo dobro počutje. V primeru varnosti hrane, ki pride od kloniranih živali in njihovih potomcev, se vprašanja zlasti navezujejo na možna tveganja za zdravje ljudi in pravico potrošnikov, da so obveščeni.
<P>
Razprav ne zajema uporabe prenosa jedra somatske celice v raziskavah. Komisija spremlja razvoj SCNT od leta 1996, ko je bil skoten prvi kloniran sesalec, ovca Dolly. Leta 1997 je Komisija prosila skupino svetovalcev za etične posledice biotehnologije, da izda mnenje o etičnosti kloniranja.
<P>
Leta 2004 je Komisija v skladu s šestim okvirnim programom financirala projekt "Kloniranje v javnosti". To je omogočilo obširno razpravo v EU kot prvo priložnost za predhodne razprave z akademsko sfero in civilno družbo o etičnih, pravnih in drugih socialnih vidikih kloniranja živali na kmetijah. Študija je ugotovila, da javnost ni dobro obveščena o uporabi in posledicah kloniranja. Skupni raziskovalni center je leta 2007 objavil študijo v Nature Biotechnology o izgledih za prihodnjo komercialno uporabo tehnologije kloniranja. Študija je orisala najsodobnejše komercialne aplikacije kloniranja živali po svetu in izdelala osnutke proizvodov in njihov približen čas prihoda na trg. Ugotovitev je bila, da klonirane živali ne bodo prišle na trg EU pred letom 2010 in da bodo razmnoževalni materiali - seme - kloniranih živali morda prvi izdelki, ki se bodo tržili.
<P>
V zadnjih letih je Komisija prejemala informacije, da bo tehnologija prenos jedra somatske celice za razmnoževanje živali na kmetiji dosegla komercialno fazo zlasti v tretjih državah, in sicer v ZDA. Poročilo, ki so ga na podlagi končne ocene tveganja sestavili ameriški znanstveniki za hrano in zdravila ter je bilo objavljeno januarja 2008, je ugotovilo, da je uživanje hrane, ki prihaja od kloniranih živali in njihovih potomcev zdravo, če hrana izvira od zdravih živali, kar pa je splošno načelo varne hrane. Samo zdrave živali vstopajo v prehranjevalno verigo.
<P>
Da bi se Komisija pripravila na informativno politično razpravo leta 2007, je prosila Evropsko agencijo za varnost hrane (EFSA), da oceni dejanska in možne tveganja, povezana z rabo te tehnologije za proizvodnjo hrane, in je tudi prosila Evropsko skupino za etiko, da izda mnenje o etičnih vidikih kloniranja živali za preskrbo s hrano. Skupina je izdala mnenje januarja 2008 in EFSA julija 2008. EFSA pravi, da "glede na razpoložljivo znanje ... ni znakov, da obstajajo razlike v smislu varne hrane med prehrambenimi izdelki (ki izvirajo) iz zdravih klonov (živali) in njihovih potomcev, v primerjavi s tistimi iz zdravih tradicionalno vzrejenih živali". Glede splošnega zdravstvenega stanja klonov je EFSA v svojem mnenju navedla, da ni znakov škodljivih učinkov za spolno razmnoževane potomce klonov goveda ali prašičev. Toda kloni in njihovi potomci še niso bili predmet študij skozi njihov celotni življenjski cikel.
<P>
Trenutno Evropska skupina za etiko ne vidi prepričljivih dokazov, ki bi upravičili proizvodnjo hrane iz klonov in njihovih potomcev.
<P>
Komisija je prav tako naročila raziskavo Eurobarometer glede stališča Evropejcev do kloniranja živali. Rezultati so bili znani oktobra 2008. Študija je pokazala, da je bilo 58 % anketirancev proti kloniranju v namene proizvodnje hrane.
<P>
Komisija sedaj preučuje razne elemente, da bi pripravila neformalno politično razpravo o uporabi prenosa jedra somatske celice za razmnoževanje živali na kmetiji in proizvodnjo hrane. Če se bo zdelo potrebno nadalje razviti regulatorni okvir, je pomembno spomniti, da bi nove določbe morale biti skladu s Pogodbo ES in predpisi Svetovne trgovinske organizacije.
<SPEAKER ID="328" NAME="Bernd Posselt" AFFILIATION="PPE-DE">
(DE) Gospod predsednik, rad bi se zahvalil predsedniku za prijaznost in komisarju za poziven odgovor. Imam le eno vprašanje. Ali lahko Komisija dokončno navede, da kloniranje ljudi, ne glede na obliko, ni in ne bo del te strategije?
<SPEAKER ID="329" NAME="Janez Potočnik">
član Komisije. - V skladu s predpisi, ki jih sedaj uporabljamo, je to izključeno. Predpisi, ki jih uporabljamo prav gotovo ne dovoljuje raziskav, ki bi imele za namen kloniranje ljudi.
<SPEAKER ID="330" NAME="Predsednik">

<P>
Zadeva: Evropski raziskovalni svet
<P>
27. in 28. februarja je Evropski raziskovalni svet (ERC) začel uradno delovati na otvoritveni konferenci v Berlinu, kjer ga je gostilo nemško predsedstvo EU. Eden izmed njegovih ciljev je "spodbujati mejne raziskave, ki temeljijo na pobudi raziskovalcev in pristopu 'od spodaj navzgor'".
<P>
Ali bi Komisija lahko pojasnila, kaj pomeni mejne raziskave, ki temeljijo na pobudi raziskovalcev ali pristopu "od spodaj navzgor"? In kakšen napredek je bil narejen do danes?
<SPEAKER ID="331" NAME="Janez Potočnik">
član Komisije. - Tukaj bom kratek. Pristop, ki temelji na pobudi raziskovalcev, ki ga uvaja Evropski raziskovalni svet pomeni, da podpira projekte na mejah znanja, ki jih opravljajo raziskovalci glede tematik po svoji izbiri ne glede na znanstveno področje. Tako imajo svobodo izbire.
<P>
S podpiranjem mejnih raziskav Evropski raziskovalni svet zlasti daje poudarek medpanožnim projektom in pionirskim raziskavam.
<P>
Do sedaj - zdaj govorim o napredku - sta bila s strani Evropskega raziskovalnega sveta opravljena dva razpisa za zbiranje predlogov in evropska raziskovalna skupnost se je odzvala z velikim navdušenjem. Mladi raziskovalci so predložili kar 9 167 predlogov kot odziv na lanskoletni razpis za štipendije mladih samostojnih raziskovalcev in prejeli smo več kot 2 000 predlogov za letošnji razpis štipendij za napredne raziskovalce. Visoka raven udeležbe kaže na privlačnost Evropskega raziskovalnega sveta in potrjuje, da financiranje mejnih raziskav in osnove od spodaj navzgor ustreza nujni potrebi v Evropi.
<P>
Komisija je prepričana, da bodo take naložbe v mejne raziskave dolgoročno bistveno prispevale k izboljšanju naše na znanju temelječe družbe in tudi k našim zmogljivostim inovacij v raziskavah.
<SPEAKER ID="332" NAME="Avril Doyle" AFFILIATION="PPE-DE">
Ali bi Komisija lahko ob upoštevanju cilja francoskega predsedstva, da vzpostavi postopek upravljanja za ERP do konca 2009, opredelila, katere ukrepe namerava sprejeti v sodelovanju z državami članicami in Parlamentom, da uvede metodologije vrednotenja znanosti, s čimer bi zagotovila na dokazih temelječe politične možnosti za znanost in raziskave ter razvoj v EU?
<P>
Kakšen je z objavo "Vizije 2020" Evropskega raziskovalnega prostora, ki so jo potrdili francosko predsedstvo, Svet in Komisija, napredek na celotnem področju upravljanja v ERP?
<SPEAKER ID="333" NAME="Janez Potočnik">
član Komisije. - Če sem iskren, je to precej daljnosežno vprašanje. Menimo, da je pomembno, da se strinjamo z državami članicami o "Viziji 2020", ker če se, potem bo to prav gotovo zmanjšalo dolžino nadaljnjih razprav o tem, kaj želimo narediti v Evropi. Ne smemo vedno znova ponavljati, kam gremo: to je vsa zamisel. Seveda se razprava ne začenja sedaj: zamisel se je porodila z zeleno knjigo leta 2000. Mislim, da je čudovito, zlasti za novo spremenjeno realnost, v kateri živimo.
<P>
Struktura in upravljanje ERP sta zelo pomembna in ravno zato moramo biti potrpežljivi. Jasno je, da ne bomo uspešni, če ne bodo države članice za krmilom. Ko govorimo o Evropskem raziskovalnem prostoru in se spodbujamo, da ne govorimo le o povečanju sredstev na evropski ravni, ampak raje o tem, kako lahko vsi bolje sodelujemo - nekaj, kar je po naravi v temeljih institucionalnega okvira nekaterih naših glavnih konkurentov, kot so ZDA, s katerimi se želimo primerjati. Zato želimo ustvariti prostovoljno zavezo držav članic, skozi katero bomo sodelovali več in bolje kot sedaj.
<P>
Kar zadeva metodologije znanstvene politike, je to vse del razprave, na katero se osredotočamo. Mislim, da bo to vprašanje vsekakor moralo biti obravnavano, toda tega ne morem podrobneje razložiti. Vem, da je pristop ERP v bistvu eden izmed razvojev, ki jih Evropa trenutno najbolj potrebuje.
<SPEAKER ID="334" NAME="Predsednik">

<P>
Zadeva: Etični pregled financiranja raziskav v okviru 7. okvirnega programa
<P>
V predpisih za zbiranje predlogov in povezanem vrednotenju, izbiri in postopkih za oddajo javnih naročil iz Sedmega okvirnega programa za raziskave in tehnološki razvoj (FP7-1982/2006/ES) je bilo jasno navedeno, da financiranje ne bo dodeljeno za raziskovalne dejavnosti, ki vključujejo uničenje zarodkov. Ali je Komisija zadovoljna, da je bil etični pregled predlaganih projektov uspešen pri izvajanju te politike?
<SPEAKER ID="335" NAME="Janez Potočnik">
član Komisije. - Etični pregled raziskav, financiranih v skladu s Sedmim okvirnim programom, je sistem, ki ščiti varovanje temeljnih pravic in spoštuje etična načela.
<P>
V primeru raziskav, ki vključujejo uporabo izvornih celic človekovih zarodkov, sestavlja postopek pet korakov, vključno z znanstvenim ovrednotenjem, etičnim pregledom in presojo, odobritvijo predlaganih raziskav s strani nacionalnega/lokalnega odbora za etiko in oddajo predlogov regulatornemu odboru, tako da se to navezuje na to, za kateri projekt se odločimo na enotni osnovi za projekte.
<P>
Julija 2007 je Evropska skupina za etiko izdala mnenje Komisiji glede etične presoje raziskovalnih projektov sedmega okvirnega programa, ki uporabljajo izvorne celice človekovih zarodkov.
<P>
Pri upoštevanju zgoraj navedenih korakov Komisija meni, da je bil vzpostavljen mehanizem etične presoje uspešen pri izvajanju zadevnih določb ES. Zlasti, ker so vse raziskovalne dejavnosti, ki vključujejo uničenje človeških zarodkov, izključene iz obsega financiranja Skupnosti, niso bili na tem področju financirani nobeni raziskovalni projektu v skladu s sedmim okvirnim programom.
<P>
Etični pregled je namenjena temu, da se preveri, da nobeno financiranje EU ni dodeljeno za raziskovalne dejavnosti, ki vključujejo uničenje človeških zarodkov. V tem smislu je sestani del celotnega izvajanja okvirnega programa.
<SPEAKER ID="336" NAME="Gay Mitchell" AFFILIATION="PPE-DE">
Ali bi komisar povedal Parlamentu, če se okvir lahko uporabi za izvajanje raziskav glede človeških zarodkov, ki so že bili uničeni pred začetkom raziskav, ali je to semantika in se samo igramo z besedami?
<P>
Vračam se k vprašanju, ki sem ga vprašal že prej in sprašujem po več podrobnostih. Ali bo komisar sprejel ukrepe, da se ukrene vse potrebno, da se vzdržuje oblika raziskav, ki ne poraja enakih etičnih vprašanj in ki lahko da enake ali boljše rezultate?
<SPEAKER ID="337" NAME="Marco Cappato" AFFILIATION="ALDE">
(IT) Gospod predsednik, gospe in gospodje, v mojem primeru je moja skrb ravno nasprotna skrbi gospoda Mitchella. Raziskave so prav gotovo dovoljene na linijah celic, ki so že bile ekstrahirane. Težava je po mojem mnenju ta, da so ovire tako velike, da se je ta vrsta raziskav znašla kaznovana iz razlogov, ki so navidez etični, toda dejansko niso nobena taka stvar.
<SPEAKER ID="338" NAME="Gay Mitchell" AFFILIATION="PPE-DE">
Gospod predsednik, prej ste dejali, da ne boste dovoljevali, da bi vprašanja komisarju zastavljali tisti, ki niso izpraševalci. Ljudje lahko tako vskočijo in javno izrečejo svoje mnenje. Zakaj ne zastavijo svojih vprašanj o tej zadevi? Poslovnik morate dosledno izvajati, gospod predsednik.
<P>
Dejali ste, da ne boste nikomur drugemu dopustili, razen osebi, ki je zastavila vprašanje, da postavlja vprašanja, in potem dopustite gospodu, da vskoči v moje vprašanje. Če bi vedel, da bo zastavljeno tako vprašanje, bi veliko dlje govoril o tem, kar želim izpostaviti.
<P>
Neetične raziskave so popolnoma nepotrebne ...
<P>
(Predsednik je prekinil govornika.)
<SPEAKER ID="339" NAME="Predsednik">
Gospod Mitchell, ko dam besedo članu parlamenta za 30-sekundni govor, ne vem, ali bo zastavil vprašanje ali podal pripombo glede vprašanj, ki so že bila zastavljena. V vsakem primeru ste imeli skozi govor gospoda Cappata priložnost, da v odgovor nadalje govorite. Mislim, da smo vsi lahko zadovoljni, zahvaljujem se gospodu Potočniku za njegovo potrpežljivost in dajmo mu besedo za njegov končni odgovor.
<SPEAKER ID="340" NAME="Janez Potočnik">
član Komisije. - Vidite, kako težka je razprava, kadar govorimo o etičnih vprašanjih. Ravno takšna je Evropa in tako izgleda.
<P>
Če sem natančen, so raziskave izvornih celic človekovega zarodka dovoljene pod pogoji, ki so bili dogovorjeni in izglasovani v Evropskem parlamentu in tudi v Svetu. Imeli smo izčrpno in poglobljeno razpravo in postopek, ki je uporabljen - lahko rečem -, temelji na resnično etičnem pristopu.
<P>
V uvodu sem razložil, katere korake smo sprejeli in kako se sprejme odločitev. Najprej potrebujemo znanstveno ovrednotenje. Nato imamo etično vrednotenje na ravni Evropske unije, nato etično vrednotenje na ravni posamezne države članice. Če katera koli država nasprotuje čemur, kar se financira v njihovi državi, tega ne financiramo. Potem se ta projekt vrne odboru, kjer se sprejme odločitev s strani držav članic na osnovi posameznega projekta.
<P>
Kadar opravljamo znanstveno ovrednotenje, se prvo vprašanje glasi: ali je mogoče to doseči s kakšno drugo vrsto pristopa? In samo če je odgovor nikalen, nadaljujemo v drugi smeri.
<P>
Običajno obstaja ogromna večina znanstvenikov, ki verjamejo, da bi bilo treba uporabiti kombinacijo. Toda če pogledate strukturo naših programov, boste prav gotovo ugotovili, da je ogromna večina programov, ki jih financiramo, takih, ki so povezani z raziskavo odrasle izvorne celice. To je precej jasno. Zato poskušamo slediti predpisom, ki so bili izglasovani in dogovorjeni tukaj in za katere verjamemo, da v praksi delujejo.
<SPEAKER ID="341" NAME="Colm Burke" AFFILIATION="PPE-DE">
Gospod predsednik, za ta vprašanja sem bil tukaj ob 18.15. Moje vprašanje je bilo vprašanje 3. Dodeljeno mu je bilo 15 minut. Temu je bilo dodeljeno 35 minut. Mislim, da je sistem nepravičen, če vprašanje nekoga, ki je tukaj pravočasno, ni obravnavano, in resnično sem razočaran. Želim, da se moje nasprotovanje zabeleži.
<P>
Zelo je moteče priti sem, biti pravočasen, in potem ugotoviti, da se vprašanja izpušča, tako da se prilagodi ostalim. To se mi zdi zelo neprijetno.
<SPEAKER ID="342" NAME="Predsednik">
Gospod Burke, razumem vaše razočaranje, toda čas, določen za vsak krog vprašanj ta večer, je bil upoštevan. Toda žal se zgodi, da nekatera vprašanja, vključena v čas za vprašanja, niso obravnavana, je to žal odvisno od spleta okoliščin in ne od predsednika, na kar ne morem vplivati. Edina možnost, ki sem jo imel, je bila, kot lahko tudi preverite, da sem podaljšal čas za zadnji krog vprašanj za nekaj minut, zahvaljujoč razpoložljivosti in prijaznosti Komisije. Toda noben čas ni bil vzet drugim krogom vprašanj.
<P>
Na vprašanja, ki zaradi pomanjkanja časa niso bila obravnavana, bo odgovorjeno pisno (glej Prilogo).
<P>
(Seja je bila prekinjena ob 19.50 in se je nadaljevala ob 21.00)
