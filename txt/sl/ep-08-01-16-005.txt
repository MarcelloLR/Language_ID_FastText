<CHAPTER ID="005">
Obrazložitev glasovanja
<P>
Ustne obrazložitve glasovanja
<SPEAKER ID="118" NAME="Christopher Heaton-Harris" AFFILIATION="PPE-DE">
Gospa predsednica, prek odbora za proračunski nadzor sem spremljal veliko poročil Računskega sodišča v zvezi z preusmeritvijo in goljufivo porabo sredstev iz kmetijskega proračuna, zato sem zelo zadovoljen, da Parlament pozdravlja novo tehnologijo na zelo različne načine, zlasti na tem področju kmetijstva.
<P>
Upam, da se bodo te informacije, kot predvideva eden od predlogov sprememb, v prihodnje razširile prek interneta in bodo na voljo vsem ljudem v Evropski uniji, ki jih želijo videti, zlasti različnim nacionalnim revizijskim organom v vsaki državi članici, da lahko na primer ugotovijo, ali Grčija kot proizvajalka oljènega olja zahteva večjo površino, kot jo ima zdaj.
<P>
Za besedo sem prosil tudi zato, ker želim spregovoriti o Ustavni pogodbi. Zagotoviti želim sodelovanje Parlamenta pri odločanju in zahtevam, da se ljudem v prihodnosti omogoči referendum, zato prilagam obrazložitve glasovanj o vseh poročilih.
<SPEAKER ID="119" NAME="Syed Kamall" AFFILIATION="PPE-DE">
Gospa predsednica, morda ni jasno, zakaj kot predstavnik Londona predlagam obrazložitev glasovanja v zvezi s kmetovanjem in skupno kmetijsko politiko. Vendar moramo priznati, da skupna kmetijska politika vpliva tudi na pravice potrošnikov v EU zaradi višjih cen.
<P>
Zato je od vseh nas odvisno, da zagotovimo spremljanje porabe denarja davkoplačevalcev na več področjih, vključno s skupno kmetijsko politiko.
<P>
Zavedam se, da so za upravljanje skupne kmetijske politike zelo pomembne informacije o rabi tal, zato mislim, da vsi pozdravljamo uporabo boljše tehnologije. Upam, da bo veliko mojim volivcem koristila zagotovitev te tehnologije.
<P>
Strinjam se z mojih kolegom, da je eden od razlogov za predložitev obrazložitve glasovanja, da mora biti prebivalcem Evrope in Britanije zagotovljeno odločanje o Ustavni pogodbi v obliki referenduma.
<SPEAKER ID="120" NAME="Predsednica">
Rada bi opozorila kolege, da zdaj potekajo obrazložitve glasovanja o zadevnih poročilih. Če bo kdo govoril o čem drugem, bom morala njegov govor prekiniti v skladu s poslovnikom.
<SPEAKER ID="121" NAME="Daniel Hannan" AFFILIATION="PPE-DE">
Gospa predsednica, z veseljem bom govoril o poročilu. Poročilo gospoda Graefe zu Baringdorfa, ki opredeljuje nove metode reševanja goljufij v kmetijski politiki v skladu s skupno kmetijsko politiko, obravnava najmanj učinkovite, drage, potratne, birokratske in nemoralne sisteme podpore kmetov, ki se zdaj uporabljajo, rešiti pa jih ne more noben agrometeorološki trik. Treba je uporabiti izkušnje skupne kmetijske politike in sklepati na njihovi podlagi.
<P>
Pred predajo novih pooblastil kateri koli organizaciji moramo najprej preveriti, kako izvaja naloge, ki jih že nadzoruje. Kmetijstvo je bilo od leta 1960 najpomembnejša naloga Evropske unije. Poglejte, kaj je iz tega nastalo - ekološko uničenje, uničenje presežka, revščina v Afriki. Ali je to institucija, ki jo želimo postaviti na čelo zunanje politike, kazenskega pravosodja, obrambe, in če je temu tako, ali se ne bi morali posvetovati z državljani na referendumu, ki je bil obljubljen?
<P>
Kato Starejši naj bi vsak govor, ne glede na tematiko, končal z izrekom, da je treba Kartagino porušiti. Jaz bom svojega sklenil z zahtevo, da o lizbonski pogodbi odloča ljudstvo: Pactio Olisipio censenda est (O lizbonski pogodbi je treba glasovati).
<SPEAKER ID="122" NAME="Jim Allister" AFFILIATION="NI">
Gospa predsednica, mislim, da nobenega od nas ne sme skrbeti nova tehnologija, vendar se mora ustrezno uporabljati in ne zlorabljati.
<P>
Zlasti v Južni Evropi se pojavljajo zlorabe v zvezi s skupno kmetijsko politiko, vendar verjamem, da bo ta tehnologija prispevala k odpravi teh zlorab. Če bo tako, bomo lahko prihranili več kot 400 EUR, kot se je nekdo pritoževal v zvezi z zagotovitvijo preglednosti glasovanja.
<P>
To poročilo obravnava daljinsko zaznavanje. Pri tem bi rad poudaril tudi: če bi lahko Evropa pridobila demokratično zaznavanje, bi občutila veliko zamero, ker je izključila državljane in jim odvzela pravico do izražanja mnenja o najpomembnejšem vprašanju, in sicer, kakšna mora biti ureditev.
<SPEAKER ID="123" NAME="Roger Helmer" AFFILIATION="NI">
Gospa predsednica, skupna kmetijska politika je ostanek iz 20. stoletja. Kmetijski proizvodi so izpostavljeni vedno večjim zahtevam, ki jih narekujejo demografska gibanja in biogoriva. Ideja, da mora Evropska unija porabiti velik del proračuna za subvencioniranje kmetijske proizvodnje, je dejansko zastarela, zato ni utemeljeno, da potrebujemo boljšo tehnologijo za napačno ravnanje. Ne smemo več napačno ravnati.
<P>
Kot vdan konzervativec sem se odzval na poziv in glasoval za sprejetje tega ukrepa, vendar sem bil pri tem zelo neodločen.
<P>
Poleg tega moram podvomiti o pravici, tj. demokratični legitimnosti, tega parlamenta za sprejetje tega ukrepa in katerega koli drugega ukrepa, saj zavrača odločanje ljudstva o lizbonski pogodbi.
<SPEAKER ID="124" NAME="Nirj Deva" AFFILIATION="PPE-DE">
Gospa predsednica, menim, da bo ta ukrep o daljinskem zaznavanju dejansko zelo učinkovit pri zmanjševanju birokracije v zvezi z označevanjem, s katero se morajo zdaj srečevati nekateri kmetje v jugovzhodni Angliji. Menim, da bi bil ta mehanizem ob pravilnem delovanju bolj učinkovit pri obvladovanju neučinkovitega birokratskega sistema, ki ga imenujemo skupna kmetijska politika. Zato sem se v zvezi s tem kot vdan konzervativec odzval pozivu in podprl ta ukrep. Vendar priznam, da bi bilo treba pregled celotnega sistema skupne kmetijske politike izvesti veliko prej, zato pozivam kolege v tem parlamentu z enakimi prizadevanji, naj pospešijo ta postopek. Če lahko daljinsko zaznavamo krave, zakaj ne zaznavamo daljinsko tudi mnenja ljudi o referendumu?
<SPEAKER ID="125" NAME="Derek Roland Clark" AFFILIATION="IND/DEM">
Gospa predsednica, zelo sem vesel, da lahko obrazložim svoj glas proti sprejetju poročila gospoda Graefe zu Baringdorfa. Proti sem glasoval, ker je katera koli vrsta naprave za daljinsko zaznavanje namenjena nadzoru na večji razdalji. Kam bo to privedlo? Ne želimo, da bi prebivalce Evrope nadzoroval kakršen koli daljinski senzor, tj. kamere v zraku, kar bo povzročilo sprejetje poročila gospoda Graefe zu Baringdorfa.
<P>
Vprašati se moramo, ali je to izgovor za izvajanje projekta Galileo, ki porablja veliko sredstev, ki bi se v nasprotnem primeru uporabila za poimenska glasovanja v tem parlamentu v naslednjih desetih letih?
<P>
Če želi EU izvesti raziskavo, naj razišče želje prebivalcev Evrope in brez odlašanja izvede referendum o novi ustavi, podpisani v Lizboni.
<SPEAKER ID="126" NAME="Godfrey Bloom" AFFILIATION="IND/DEM">
Gospa predsednica, vem, da imate enako mnenje o tem referendumu kot mi, ker ga tudi sami zagovarjate, saj bi zagotovil legitimnost Parlamenta. Vendar zanemarimo politična nasprotja - na srečo nisem konzervativec, zato mi ni treba slepo glasovati za popoln nesmisel. Glasujem lahko z zdravim razumom in glasoval sem proti sprejetju Baringdorfovega poročila, ker menim, da je celotna ideja vohunov in satelitov v zraku zelo neprimerna in zastrašujoča. Mislim, da lahko povzroči le dolgotrajno zlorabo. To se bo zagotovo zgodilo; vem, da je gospa kolegica iz naše skupine navdušena nad predlogom, vendar moramo misliti na naslednjo generacijo. Bojim se, da politikom ne zaupam. Kot vedno lahko zlorabijo svojo moč in tudi v tem primeru ni nič drugače, zato sem glasoval proti.
<SPEAKER ID="127" NAME="Graham Booth" AFFILIATION="IND/DEM">
Gospa predsednica, rad bi razložil, zakaj sem glasoval proti sprejetju poročila gospoda Graefe zu Baringdorfa. Skupna kmetijska politika je več kot 30 let uničevala kmetijsko industrijo v Združenem kraljestvu; ne želimo posredovanja EU, vendar bo to spet povečalo njeno posredovanje. Proti sem glasoval, ker želimo dobiti pooblastilo za lastno upravljanje britanskega kmetijstva. Vendar za to obstaja majhna možnost, ker zanemarjamo glas ljudstva v Franciji in na Nizozemskem z referendumom, ki bi ga morali zagotoviti na podlagi ustave.
<SPEAKER ID="129" NAME="Jan Bøezina" AFFILIATION="PPE-DE">
- (CS) Poudaril bi rad, da sem glasoval za sprejetje poročila o potrošniških kreditih, ker menim, da je obrnjeno v pravo smer. Vesel sem, da nam je uspelo omejiti navdušenje Komisije in Sveta za oblikovanje natančnejše zakonodaje, ki po mojem mnenju ni ustrezna. Med državami članicami obstajajo razlike zaradi različnih zakonodajnih tradicij in navad v zvezi s financiranjem, vendar nasilen poskus odprave teh razlik po mojem mnenju ne bo uspešen. Zato je ustrezno, da se je Evropski parlament osredotočil na osnovne elemente: načela uskladitve zakonodaje o potrošniških kreditih (pri tem bi rad poudaril pravico do odpovedi pogodbe in možnost potrošnikov za predčasno odplačilo). Menim, da je dvotedenski rok za odpoved pogodbe katere koli stranke potreben za zagotovitev pravne varnosti vseh zadevnih strank. Poleg tega je treba zagotoviti, da se lahko v primeru povezane kreditne pogodbe ta rok na zahtevo potrošnika skrajša na tri dni. To bo omogočilo potrošnikom hitrejši dostop do kupljenega izdelka. Menim, da je določba, ki zagotavlja, da predčasno odplačilo kredita ne škodi potrošnikom, več kot zadostna. Države članice bodo morale to določbo vključiti v nacionalno zakonodajo, s čimer bodo zagotovile zaščito interesov potrošnikov.
<SPEAKER ID="130" NAME="Zuzana Roithová" AFFILIATION="PPE-DE">
(CS) Gospe in gospodje, vesela sem, da smo po šestih letih razprav oblikovali usklajeno evropsko zakonodajo o kreditih. Povečalo se bo varstvo potrošnikov, kar bo veljalo tudi v čezmejnem smislu. Morda bo tudi prispevalo k zmanjšanju neželene zadolženosti prebivalstva. K temu bosta prispevala tudi štirinajstdnevni rok za odpoved pogodbe brez kazni in obveznost predhodnega obveščanja kupca o standardiziranih informacijah o vseh stroških posojila. Nov element je pravica do predčasnega odplačila posojila. Najbolj sporno je bilo to, kako zagotoviti, da banke ne bodo nalagale ogromnih kazni za predčasna odplačila. Raven kazni mora zdaj ustrezati le dejanskim stroškom. Vendar menim, da bi bilo treba omejiti tudi raven stroškov glede na preostalo vrednost kredita, v zvezi s čimer smo danes glasovali.
<SPEAKER ID="131" NAME="Zita Pleštinská" AFFILIATION="PPE-DE">
(SK) Gospa predsednica, glasovala sem za sprejetje skupnega stališča Sveta, ki je bil spremenjen v poročilu Kurta Lechnerja.
<P>
Po šestih letih zakonodajnega dela je direktiva o potrošniških kreditnih pogodbah velik korak naprej pri zaščiti pogodbene svobode in spodbuja odgovorno sprejemanje odločitev potrošnikov. Treba je upoštevati, da večje število uredb ne pomeni samodejno večjega varstva potrošnikov. Poplava informacij lahko povzroči večjo zmedo, zlasti pri neizkušenih potrošnikih, poleg tega pa zmanjšuje enostavnost in preglednost. Prav tako povzroča višje stroške, ki se na koncu naložijo potrošniku.
<P>
Kljub stalnemu zanimanju za najem posojila in uporabi potrošniških kreditov, se zelo malo potrošnikov zaveda tveganja pri potrošniškemu kreditu, na primer da ga zaradi bolezni ali izgube delovnega mesta ne bodo mogli odplačati. Mislim, da bo ta direktiva pomagala potrošnikom pri sprejemanju pravilnih odločitev s hitrim in enostavnim postopkom primerjave več ponudb domačih in tujih izvajalcev.
<SPEAKER ID="132" NAME="Christopher Heaton-Harris" AFFILIATION="PPE-DE">
Gospa predsednica, znano je, da sem poročilo odbor za notranji trg in varstvo potrošnikov, ki se je dolgo obravnavalo na obeh obravnavah, strogo kritiziral že na začetnih stopnjah, ko je nastala zmeda v zvezi z novimi proizvodi, ki so na voljo na enem trgu, na primer na trgu Združenega kraljestva, kot so hipoteke, s katerimi lahko izravnate kreditni saldo v isti banki, saj bi bili ti proizvodi prepovedani pod začetnimi pogoji tega poročila, v zvezi s katerim smo kljub šestletnemu obravnavanju ponovno zaskrbljeni glede predčasnega odplačila stroškov kredita.
<P>
To je izredno pomemben del zakonodaje. Vplival bo na veliko ljudi, vključno z ljudmi, ki živijo v mojem volilnem okraju. To vprašanje sem obravnaval na zasedanju konzervativcev v vasi Harpole v hiši gospoda Michaela Orton-Jonesa, ki je osebno govoril z menoj o direktivi o potrošniških kreditih in direktivah o pranju denarja, ki se sprejemajo v tem parlamentu.
<P>
Pri obravnavanju tako pomembne zakonodaje moramo biti veliko bolj pazljivi.
<SPEAKER ID="133" NAME="Syed Kamall" AFFILIATION="PPE-DE">
Gospa predsednica, zastopam London, najboljše mesto na svetu, v katerem sta dva največja evropska finančna okrožja: prvo okrožje je City of London, ki je, kot vemo, najpomembnejša finančna sila na svetu, drugo pa The Docklands, tj. Canary Wharf, ki je včasih trgovalo z vsemi vrstami blaga po vsem svetu, zdaj pa trguje s finančnimi storitvami po vsem svetu.
<P>
Mislim, da je znamenita skupina švedskih filozofov izjavila: "Denar, denar, denar, delam cel dan in celo noč, da plačam račune, ki jih moram plačati, kako je to žalostno. V sanjah pa sem skovala načrt. Našla si bom bogatega moža."
<P>
V mojem primeru to ne velja, ker nimam takega okusa. Poudarjam, da je za potrošnike v Evropi pomembno, da poiščemo načine za olajšanje dostopa do potrošniških kreditov, ne le za moje volivce v Londonu, ampak tudi za industrijo finančnih storitev.
<SPEAKER ID="134" NAME="Predsednica">
Gospod Kamall, to skušam obravnavati resno, vendar upam, da to ne bo pristalo na znani radijski oddaji Samo minuto (Just a Minute,) ki se prenaša v Združenem kraljestvu.
<P>
(Smeh.)
<SPEAKER ID="135" NAME="Daniel Hannan" AFFILIATION="PPE-DE">
Gospa predsednica, ena minuta brez ponovitve, oddaljitve ali - kako že? Obotavljanja. Tako je.
<P>
Začnimo kar s prvim načelom. Zakaj mora imeti Evropska unija politiko o usklajevanju zakonodaje o potrošniških kreditih? Menim, da ni bilo razumljeno ozadje tega poročila. Prosta trgovina in odprti trgi ne zahtevajo skupne zakonodaje o vseh vidikih trgovinske dejavnosti. Dejansko velja ravno nasprotno. Odprti trgi so odvisni od raznolikosti in pluralizma, čeprav je majhna raven ureditve na nacionalni ravni včasih ustrezna, pa to ne pomeni, da je potrebna evropska uskladitev vseh vidikov tržne dejavnosti.
<P>
To je pomembno, ker menim, da enaka konceptualna napaka obstaja pri širitvi pristojnosti EU na različna področja, ki jo predlaga lizbonska pogodba. To velja za Podroje varstva potrošnikov ter za področja pravosodja in notranjih zadev, zunanjih zadev, obrambe in vsa ostala.
<P>
Če je treba ta področja v večini ali celoti prenesti v Bruselj, moramo biti vsaj toliko spoštljivi, da se najprej posvetujemo z našimi volivci. Lizbonsko pogodbo je treba predati ljudem: Pactio Olisipio censenda est (O lizbonski pogodbi je treba glasovati).
<SPEAKER ID="136" NAME="Jim Allister" AFFILIATION="NI">
Gospa predsednica, kot vemo, je bilo usklajevanje glavno orodje EU že od njene ustanovitve. Razširilo se je na vsa področja naših življenj, zato je jasno, da je to postala strategija, tj. strategija za zmanjšanje pomena nacionalnih odločitev ter sposobnosti sprejemanja nacionalnih odločitev, s čimer se zmanjša tudi pomen nacionalnih institucij.
<P>
Usklajevanje se je ustalilo kot način delovanja, ki spodbuja evropsko združevanje, čemur nasprotujem. Načeloma podpiram pravico držav članic, da znotraj svojih meja urejajo zadeve, ki vplivajo na njihove državljane.
<P>
Spremenili bi lahko en vidik usklajevanja. Uskladili bi se lahko v smislu, da se evropskim državljanom zagotovi pravica do odločanja v zvezi z lizbonsko pogodbo.
<SPEAKER ID="137" NAME="Roger Helmer" AFFILIATION="NI">
Gospa predsednica, mislim da je treba pri obrazložitvah glasovanja dejansko sporočiti, kako smo glasovali. Jaz sem na primer glasoval za sprejetje ukrepa in se kot vdan konzervativec odzval pozivu; če bi glasoval v svojem imenu, bi glasoval proti iz razlogov, ki so jih jasno navedli nekateri moji kolegi, zlasti gospod Hannon, ki se je skliceval na potrebo po raznolikosti na prostih trgih.
<SPEAKER ID="138" NAME="Christopher Heaton-Harris" AFFILIATION="PPE-DE">
Gospa predsednica, poslanca prosim, če ga lahko prekinem. Morda bi lahko ponovno ocenil svoje pripombe, ker je to druga obravnava tega poročila...
<P>
(Predsednica je prekinila govornika.)
<SPEAKER ID="139" NAME="Predsednica">
Se opravičujem, ampak gospod Helmer bo nadaljeval z obrazložitvijo glasovanja. Vsakemu govorniku je na voljo ena minuta za obrazložitev glasovanja. Prosim, nadaljujte, gospod Helmer.
<SPEAKER ID="140" NAME="Roger Helmer" AFFILIATION="NI">
Gospa predsednica, strinjam se, da morajo biti za vprašanje kreditov pristojne nacionalne vlade, ki uporabljajo lokalne navade in prakse. Le višina čezmejnega kredita ne upravičuje usklajevanja, pri čemer bi rad dodal, da Evropska unija državljanom ne more več zagotoviti najema kredita, saj noče sprejeti potrebnih ukrepov, ki vključujejo referendume, s katerimi bi povečala svojo legitimnost?
<SPEAKER ID="141" NAME="Nirj Deva" AFFILIATION="PPE-DE">
Gospa predsednica, to me spominja na moje službovanje v Parlamentu. Če bi to poročilo lahko vsaj malo koristilo gospodu Brownu in domači nesposobni laburistični vladi, da ne bi doživela krize banke Northern Rock, ter če bi to poročilo kakor koli koristilo domači laburistični vladi, da bi se naučila upravljati gospodarstvo, potem lahko rečem, da je to poročilo dobro.
<P>
Vendar sem ga moral kot vdan konzervativec podpreti; odzval sem se pozivu. Ko govorimo o kreditih, govorimo o zaupanju; ali referenduma ne bomo izvedli, ker Evropska unija ne more zaupati svojim državljanom in evropski državljani ne morejo zaupati evropskim institucijam? Ali ker ne zaupamo državljanom, da se bodo pravilno odločili?
<SPEAKER ID="142" NAME="Derek Roland Clark" AFFILIATION="IND/DEM">
Gospa predsednica, za sprejetje tega poročila sem glasoval, ker želim pomagati državam članicam, zato sem se osredotočil na te točke: predlog spremembe 46, glasovanje po delih - nacionalnih zakonov držav članic se ne sme preložiti. Glasoval sem za ta predlog spremembe in vesel sem, da so me podprli. Glasoval sem za sprejetje predloga spremembe 9, del 1, ki zajema razširitev področij, za katere ne velja obveznost. Obžalujem, da ta predlog ni bil sprejet. Glasoval sem za predlog spremembe 29, ki navaja, da mora biti nadomestilo urejeno v skladu z nacionalno zakonodajo. Obžalujem, da tudi ta predlog ni bil sprejet.
<P>
Glasoval sem torej zato, da pomagam vladam držav članic, vendar tega ne smete razumeti tako, da si prizadevam za posredovanje vlad držav članic pri zadevah finančnih ustanov in bank. Kot je poudaril kolega gospod Deva, so za to popolnoma nesposobne. V primeru krize banke Northern Rock so porabile polovico denarja iz zakladnice, da bi jo rešile, vprašanje pa je, če se bodo razmere dejansko uredile. Kot vemo, se zaključujejo referendumi o lizbonski pogodbi, zato je treba ta vprašanja rešiti.
<SPEAKER ID="143" NAME="Graham Booth" AFFILIATION="IND/DEM">
Gospa predsednica, nekaj moram priznati. Nikakor nisem usposobljen za ta poklic, vendar sem tukaj in pomagam oblikovati zakonodajo, ki vpliva na približno 400 milijonov ljudi. Ko pogledam po sejni dvorani, se bojim, da veliko poslancev ni usposobljenih za tovrstno razpravo. Ljudje, državljani držav članic, so kot celota zelo inteligentni, pa jim vendar odrekamo pravico do sprejemanja lastnih odločitev. Po mojem mnenju bi se morali politiki izključiti iz tega področja in priznati ljudem pravico do sprejemanja odločitev, zlasti pa jim morajo zagotoviti referendum o Ustavi EU.
<SPEAKER ID="145" NAME="John Attard-Montalto" AFFILIATION="PSE">
- (MT) Na kratko bi rad obrazložil svoj glas, da pritegnem pozornost malteških organov. Pozornost bi rad namenil zlasti dvema primeroma. Prvi je primer otroka z Goza, sina gospoda Attarda, ki je bil v zadnjih dveh letih v središču medijev zaradi trpljenja njegovega očeta, ker so mu odrekli starševske pravice kot očetu in mu prepovedali, da bi svojega otroka pripeljal na otok Gozo, da bi živel z njim. Drugi primer pa je nedavna kazenska zadeva 13-letne deklice, v katerem organi niso vedeli, kam naj jo napotijo; najprej so jo poslali v zapor, potem pa v bolnišnico za duševne bolezni. To je bila velika napaka. Hvala.
<SPEAKER ID="146" NAME="Hubert Pirker" AFFILIATION="PPE-DE">
- (DE) Gospa predsednica, govorim v imenu stranke Avstrijske ljudske stranke (ÖVP-Europa-Club). Glasovali smo proti sprejetju vseh členov, ki vključujejo pravico do spolnega in reproduktivnega zdravja, ker se lahko to besedilo razlaga tudi tako, da je kadar koli dovoljena tudi prekinitev nosečnosti, čemur nasprotujemo.
<P>
Glasovali smo za sprejetje člena 127 o prepovedi nošenja naglavnih rut, ker se mladih ne sme spodbujati k nošenju političnih simbolov in ker želimo mladim stalno zagotavljati volilno pravico in svobodo izbire.
<P>
Glasovali smo tudi za sprejetje člena 116, vendar to ne pomeni, da bodo iz tega sledile obvezne pravne posledice.
<SPEAKER ID="147" NAME="Christopher Heaton-Harris" AFFILIATION="PPE-DE">
Gospa predsednica, na to poročilo sem se dejansko odzval z manjšimi zadržki, ker se stalno zavedam, da veliko teh poročil poziva k razširitvi pristojnosti Parlamenta, ki jih dejansko še nima.
<P>
V mojem volilnem okraju zastopam mesto Rothley v Leicestershireju, kjer živijo McCannovi. Zelo so bili dejavni pri pozivanju Parlamenta k večji zavzetosti pri vodenju registrov o pogrešanih otrocih in drugih zadevah.
<P>
V mestu Northampton vodim tudi novo dobrodelno organizacijo KidsAid, ki jo je ustanovil gospod David Mackintosh, ki je tudi trdno prepričan, da je večina navedb v tem poročilu dejansko zelo dobrih.
<P>
Vendar je v Parlamentu kot običajno prevladala politična korektnost, iz predlogov sprememb 162, 163 in 164 pa je razvidno, kako želi Parlament razširiti svojo pristojnost.
<P>
Slogan Parlamenta je: če nisi uspešen, ponovno opredeli uspeh. Enako ste ravnali pri lizbonski pogodbi in resnično upam, da bodo lahko ljudje iz mojega volilnega okrožja o njej odločali.
<SPEAKER ID="148" NAME="Syed Kamall" AFFILIATION="PPE-DE">
Gospa predsednica, rad bi obrazložil svoj glas v zvezi s poročilom gospe Angelilli z naslovom Strategiji EU o otrokovih pravicah naproti. V obrazložitvi poudarjam, da poročevalka navaja, da "želi poudariti, da to poročilo ni namenjeno sestavljanju seznama težav, ki jih je treba rešiti, ali pravic, ki jih je treba prednostno obravnavati".
<P>
Zastopam volilno okrožje London, najboljše mesto na svetu, prestolnico najznamenitejše države na svetu, v kateri je veliko otrok. Sam sem oče dveh otrok in tako, kot je nekoč dejal velik filozof, mislim, da so otroci naša prihodnost. Zato moramo upoštevati pravice otrok. Vendar dvomim, da je treba to storiti na ravni EU.
<P>
Prepričajmo se, ali želimo, da so mladostnikom na voljo informacije in izobraževanje o spornih "spolnih in reproduktivnih pravicah". Mislim, da moramo biti zelo pazljivi pri iskanju lokalnih rešitev in omogočiti prebivalcem Britanije, da na referendumu glasujejo o Ustavi.
<SPEAKER ID="149" NAME="Daniel Hannan" AFFILIATION="PPE-DE">
Gospa predsednica, Disraeli je nekoč delegacijo nagovoril z besedami: "v nasprotju z evropskim priznavanjem liberalizma zagovarjam naše svoboščine, pravice ljudi, pravice Angležev".
<P>
Ne samo, da se naša nacionalna tradicija pravic zelo razlikuje od evropskega pojma univerzalnih pravic, ampak je tudi nezdružljiva. Poudarjamo posebne svoboščine, ki so bile ob posebnih dogodkih določene v posebnih listinah, na primer v Veliki listini svoboščin, listini o pravicah ali enostavnih statutih; ne verjamemo v univerzalne kodekse o človekovih pravicah, ki jih tolmačijo sodniki, ki jih ne moremo voliti.
<P>
Naša tradicija je bila uspešnejša od tradicij nekaterih celinskih držav, ki sledijo univerzalnemu konceptu. Nas ni prizadela revolucija ali diktatorstvo kot druge države. Menimo, da morajo o pravicah odločati posamezniki.
<P>
Kot je Aldous Huxley nekoč dejal: "svoboščine niso zagotovljene, ampak so samoumevne". Zato načeloma nasprotujem vključitvi Listine EU v lizbonsko pogodbo brez referenduma. Posvetovati se je treba z ljudmi: Pactio Olisipio censenda est (O lizbonski pogodbi je treba glasovati).
<SPEAKER ID="150" NAME="Jim Allister" AFFILIATION="NI">
Gospa predsednica, v zvezi s tem se zastavljajo resna moralna vprašanja. Na moj glas je zelo vplivalo upoštevanje nekaterih teh vprašanj. Določeni deli tega poročila se mi zdijo žaljivi. Žaljivo se mi zdi, da je treba otrokom na podlagi subjektivnega mnenja nekaterih zagotoviti reproduktivne pravice mladostnikov iz uvodne izjave L ter odstavkov 162, 163, 164 itd.
<P>
Zdi se mi, da je narobe in neustrezno, da se družbi vsiljujejo ideološke in moralno sporne vrednote, ki se morda razlikujejo od vzpostavljenih etičnih načel na določenem območju. Temu zelo nasprotujem in, kot je rekel gospod Hannan, nam bo to Listina vedno bolj vsiljevala. Zato želim, da se državljani o tem sami odločijo.
<SPEAKER ID="151" NAME="Roger Helmer" AFFILIATION="NI">
Gospa predsednica, glasoval sem proti sprejetju tega ukrepa. Prvič smo prišli do vprašanja, o katerem je lahko skupina konzervativcev svobodno glasovala, kar sem izkoristil.
<P>
Zelo se strinjam s tem, kar so navedli že moji kolegi. Ta ukrep vključuje veliko stvari, s katerimi se strinjam: vsebuje veliko bistvenih pojmov, s katerimi se vsi strinjamo.
<P>
Na drugi strani pa predlaga, da otrokom zagotovimo spolno vzgojo, da se zmanjša pojav najstniške nosečnost in razširjanje spolno prenosljivih bolezni. Iz lastnih izkušenj vem, da če otrokom nekaj povemo ali jih nekaj učimo, bodo naredili prav to, zato nas to ne sme presenetiti. Preveč se govori o reproduktivnih pravicah mladostnikov in premalo o reproduktivnih dolžnostih. Z otroki moramo ravnati bolj odgovorno, kar morajo upoštevati vsi starši in lokalne skupnosti.
<P>
Za konec bi poudaril, da moramo, preden nadaljujemo s tem, izvesti referendum o lizbonski pogodbi.
<SPEAKER ID="152" NAME="Nirj Deva" AFFILIATION="PPE-DE">
Gospa predsednica, zelo sem razočaran nad tem poročilom, zato sem izkoristil svobodno glasovanje in glasoval proti večini navedb v poročilu. To poročilo ne govori o pravicah otrok. Govori o pravici otrok do spolnih odnosov in do splava, kar zelo težko sprejmem.
<P>
Kaj pa pravice otrok in njihovih staršev do odločanja o prihodnosti Evrope in prihodnosti lizbonske pogodbe ter naše prihodnosti? Navsezadnje te institucije niso bile ustanovljene za nas, ampak za naše otroke. Ali bomo vprašali, kako si otroci in njihovi starši želijo, da bi se razvijala Evropa? Ne. Odločili se bomo sami, ne da bi jim zagotovili kakršne koli pravice, da bi nam povedali, kakšno prihodnost si želijo. To je zelo narobe.
<P>
(Ploskanje.)
<SPEAKER ID="153" NAME="Frank Vanhecke" AFFILIATION="NI">
(NL) Gospa predsednica, rad bi le izjavil, da sem glasoval proti sprejetju poročila gospe Angelilli. Seveda to ne pomeni, da nasprotujem pravicam otrok - daleč od tega. Pozdravljam dejstvo, da to poročilo razbija nekatere tabuje Parlamenta, kot je npr. izvajanje strukturnega nasilja nad dekleti v muslimanski skupnosti. Poročilo po mojem mnenju upravičeno navaja, da obveznost nošenja naglavnih rut pri dekletih v muslimanski skupnosti negativno vpliva na razvoj njihovih osebnosti.
<P>
Čeprav se z vsem tem strinjam, sem glasoval proti temu poročilu, saj pomeni še en primer obsežnega evropskega posredovanja. Menim, da je bolje, da se ta vprašanja obravnavajo na nacionalni ravni, saj so v zelo majhnem obsegu v pristojnosti Evrope.
<P>
Navedel bi rad en primer. To poročilo zelo nasprotuje zapornim kaznim za mladoletnike, medtem ko v naši državi velja splošno soglasje, da se zapirajo tudi mladoletni storilci hudih kaznivih dejanj, da se poboljšajo.
<SPEAKER ID="155" NAME="Miroslav Mikolášik" AFFILIATION="PPE-DE">
(SK) Gospa predsednica, svoje znanje moramo nagrajevati tudi v svojem delovnem življenju, ne le v šoli.
<P>
Izobraževanje je pomembno za osebno rast in boljše možnosti zaposlitve. Podjetja ocenjujejo potrebo po novih kvalifikacijah in zahtevah na trgu dela, zato se izobraževanje odraslih tem potrebam prilagaja in pomaga preprečevati neskladnosti na trgu dela. Vse to vključuje predlog Komisije o akcijskem načrtu za izobraževanje odraslih, zato sem glasoval za njegovo sprejetje. Strinjam se, da morajo države članice EU prispevati k izobraževanju odraslih s sprejemanjem dejavnih ukrepov ter spodbujanjem državljanov k izobraževanju in pozivanjem delodajalcev, da zagotovijo ustrezne pogoje za izobraževanje. Zagotoviti je treba gospodarsko spodbudo v obliki pomoči, davčnih olajšav, prispevkov ali sofinanciranja.
<P>
Zato je potrebna tudi dejavnejša uporaba strukturnih skladov, zlasti Evropskega socialnega sklada. Menim, da je zlasti za starejše pomembno, da se vključijo v vseživljenjsko učenje in trg dela.
<SPEAKER ID="156" NAME="Toomas Savi" AFFILIATION="ALDE">
Gospa predsednica, glasoval sem za poročilo gospe Pack, ker je eden od ciljev vseživljenjskega učenja povečati prilagodljivost trga dela. Za ljudi, stare nad 50 let, kamor spadam tudi jaz, taka politika ustvarja veliko priložnosti za obvladovanje izzivov na trgu dela in prilagoditev razmeram brez velikih posledic. Poročilo poudarja pozitiven učinek vseživljenjskega učenja na socialno vključenost in zaposljivost, česar se v starajoči se družbi, na primer v moji državi Estoniji, ne sme zanemariti.
<SPEAKER ID="157" NAME="Agnes Schierhuber" AFFILIATION="PPE-DE">
- (DE) Gospa predsednica, poročilo gospe Pack z naslovom Izobraževanje odraslih: za učenje ni nikoli prepozno je po mojem mnenju eden od najpomembnejših akcijskih programov v Evropski uniji: spodbuja k vključevanju v programe izobraževanja odraslih in zaključku terciarnega šolanja, kar omogoča boljše možnosti zaposlitve in večji dohodek, ter zagotavlja možnost boljšega vključevanja priseljencev. Za ženske pa je zlasti pomembna razpoložljivost ustreznih okvirnih programov za otroško varstvo.
<P>
Veliko pozornost moramo zlasti nameniti možnosti izmenjave znanja med generacijami. Zato je Avstrijska ljudska stranka to poročilo z veseljem potrdila.
<SPEAKER ID="158" NAME="Nina Škottová" AFFILIATION="PPE-DE">
- (CS) (Začetek govora ni razumljiv) ... uvod tega poročila o izobraževanju odraslih jasno poudarja vseživljenjsko učenje v vseh institucijah EU. Vendar kup dokumentacije, prijazne besede, pozivi in podporni glasovi, vključno z mojimi, ne zadoščajo. Če se želimo dejansko vključiti v vseživljenjsko učenje, moramo spodbujati izobraževalne ustanove. Ta proces se ne sme obravnavati kot dodatek k tradicionalnemu izobraževanju, vendar mora v celoti postati del izobraževalnega sistema. To zahteva bistvene spremembe. Vendar bi lahko ta proces povzročil veliko finančno breme za vse države, kar bi lahko omejilo razvoj izobraževanja. Pri dodeljevanju sredstev v okviru prilagajanja financiranja posameznih politik EU se tega področja ne sme zanemariti, zlasti univerz kot naravnih središč izobraževanja.
<SPEAKER ID="159" NAME="Christopher Heaton-Harris" AFFILIATION="PPE-DE">
Gospa predsednica, naslov tega poročila je Izobraževanje odraslih: za učenje ni nikoli prepozno. Tudi Evropska komisija in tisti, ki si prizadevajo za lizbonsko pogodbo, bi se lahko kaj naučili iz te izjave.
<P>
Izobraževanje odraslih je med najpomembnejši deli izobraževalnega sistema. Po mojem mnenju se bo večina v Parlamentu strinjala, da je vseživljenjsko učenje zelo dobra ideja.
<P>
Vsi smo imeli v šolah odlične učitelje, ki se jih spominjamo. Imel sem odličnega učitelja matematike, ki me je naučil, da obstajata dve vrsti ljudi: tisti, ki znajo šteti, in tisti, ki ne.
<P>
Odlični učitelj znanosti me je naučil, da imajo radioaktivne mačke 18 in pol življenj. Najpomembnejše pa so besede ali fraza, ki jo boste prepoznali, saj jo mladi vedno pogosteje uporabljajo. "Nočemo izobrazbe, nočemo nadzora misli".
<P>
Z lizbonsko pogodbo le "nalagamo nove opeke" med volivce, ki so nas izvolili, in evropsko elito, ki jih izkoriščajo.
<SPEAKER ID="160" NAME="Syed Kamall" AFFILIATION="PPE-DE">
Gospa predsednica, rad bi se zahvalil za vašo potrpežljivost med temi obrazložitvami glasovanja. Hvala vam tudi, ker ste se smejali nekaterim šalam.
<P>
Najbrž veste, da predstavljam London, najboljše mesto na svetu, prestolnico najboljše države na svetu. V Londonu je veliko izobraževalnih ustanov. Sam sem hodil na londonsko šolo, prav tako sem delal magisterij na Londonski ekonomski fakulteti.
<P>
V svoji obrazložitvi glasovanja bi rad poudaril, da ne smemo podcenjevati vloge področja dodatnega usposabljanja v vseživljenjskem učenju. Zlasti je treba omeniti naslednje odlične ustanove: univerzo Bromley z odličnim direktorjem Petrom Jonesom - kar bi zlasti rad poudaril - in univerzo Westminster. Vsi moramo imeti pravico glasovanja o Ustavi na referendumu.
<SPEAKER ID="161" NAME="Predsednica">
Vračam kompliment in lahko rečem, da smo do zdaj dobro napredovali, vendar so se stvari začele ponavljati.
<SPEAKER ID="162" NAME="Daniel Hannan" AFFILIATION="PPE-DE">
Gospa predsednica, med drugim bi se rad zahvalil vam, vašemu osebju in tolmačem za potrpežljivost in dobro voljo.
<P>
Zanima me, zakaj naj bi bilo to pristojnost Bruslja? Na podlagi katerega člena Pogodbe in logike zdravega razuma je izobraževanje odraslih pristojnost EU?
<P>
Veliko nas priznava, da morajo nekatere večnacionalne pobude vključevati obravnavanje enostavnih čezmejnih vprašanj; s tem se strinjam in prav tako zagovarjam pobude za usklajeno evropsko strategijo, na primer v zvezi z onesnaževanjem ali zniževanjem tarif, nekaterimi področji letalstva itd. Vendar tudi na teh področjih evropsko usklajevanje ni pristojnost EU.
<P>
Ampak izobraževanje odraslih? Od vseh področij morajo prav o tem področju odločati nacionalni volivci z lastnimi ustreznimi demokratičnimi mehanizmi in postopki.
<P>
Zakaj vedno domnevamo, da gospod v Bruslju ve več kot povprečni volivec? Tako domnevanje predvideva Ustava EU, ki se zdaj imenuje lizbonska pogodba, zato moramo odločanje o Pogodbi prenesti na ljudi: Pactio Olisipio censenda est!
<SPEAKER ID="163" NAME="Jim Allister" AFFILIATION="NI">
Gospa predsednica, to poročilo obravnava veliko bistvenih vprašanj. Najpomembnejše v tem poročilu pa je naslednje: opredeljuje in tipizira mnenje, da ima Bruselj pravico, da določi programe in narekuje državam članicam, katerim vprašanjem morajo dati prednost in kam vložiti sredstva, kar je očitno njihova pristojnost in mora tako tudi ostati, ker ima vsaka regija pravico, da se na podlagi omejenega proračuna odloči, katere so njene prednostne naloge. O tem, ali sta izobraževanje odraslih in povečani izdatki v zvezi s tem prednostni nalogi, mora odločati zadevna regija ali narod in ne Bruselj, ker je pri teh področjih tako ravnanje običajno.
<P>
Vsi se učimo - jaz sem se veliko naučil, ko sem leta 2004 prišel sem. Najpomembnejši nauk, ki sem ga spoznal, je, da evropska elita zelo prezira državljane, zato jim odreka osnovno pravico do glasovanja.
<SPEAKER ID="164" NAME="Roger Helmer" AFFILIATION="NI">
Gospa predsednica, tokrat sem glasoval proti ukrepu, in sicer sem se odzval pozivu skupine konzervativcev, vendar sem tokrat to storil z mirno vestjo, saj bi tudi sam glasoval proti ukrepu iz razlogov, ki so jih že jasno navedli moji kolegi, zlasti gospod Hannan in gospod Allister.
<P>
Ta ukrep ni v pristojnosti Evropske unije. Podpiram izobraževanje. Podpiram izobraževanje odraslih. Vendar sem izrecno proti temu, da bi Bruselj odločal o ureditvi tega področja. Tako kot gospod Hannan tudi jaz ne morem ugotoviti, kateri člen pogodb ureja to področje. V skladu s pogodbami nimamo pristojnosti za sprejetje takšnega ukrepa.
<P>
Prav tako nismo pristojni za zavrnitev Ustave v Franciji in na Nizozemskem zaradi sprejetja enakega ukrepa. V zvezi s tem vprašanjem je treba v Evropski uniji izvesti referendum.
<SPEAKER ID="165" NAME="Thomas Wise" AFFILIATION="IND/DEM">
Gospa predsednica, ali bi lahko pri vprašanju o pravilnosti postopka kot odrasel in izobražen moški vprašal gospoda Hannona, ki je očitno bolje izobražen kot jaz, kaj pomeni latinski izraz, ki ga je uporabil?
<SPEAKER ID="166" NAME="Predsednica">
Prepričana sem, da vam bo povedal po koncu seje.
<SPEAKER ID="167" NAME="Nirj Deva" AFFILIATION="PPE-DE">
Gospa predsednica, to je bila ena od najbolj živahnih razprav v Evropskem parlamentu od njegove ustanovitve. Morda bi lahko tu imeli televizijske kamere, tako da bi lahko naši volivci spremljali, kaj tu počnemo poleg dolgočasnih in turobnih vsakdanjih opravil.
<P>
Naj povem še nekaj besed o izobraževanju odraslih. Nikoli ni prepozno za učenje. To je zagotovo vprašanje subsidiarnosti: države se morajo same odločiti, katere so njihove prednostne naloge. Komisija in Evropski parlament v Bruslju zagotovo nista pristojna za odločitev, ali je izobraževanje odraslih potrebno ali ne.
<P>
Poročilo tudi navaja, da nikoli ni prepozno za učenje, zato je ena od stvari, ki se jih moramo zagotovo zelo hitro naučiti, da ne smemo ločiti evropskih državljanov od nosilcev odločanja. Prepustiti jim moramo odločitev o upravljanju Evropske unije, zato moramo izvesti referendum.
<SPEAKER ID="168" NAME="Derek Roland Clark" AFFILIATION="IND/DEM">
Gospa predsednica, glasoval sem proti sprejetju tega ukrepa, kar sem storil predvsem zaradi svoje funkcije ravnatelja. Ta ukrep je nedvomno povezan z evropskim kvalifikacijskim okvirom, ki pomeni grožnjo. Ljudje bodo študirali na tradicionalnih univerzah in tam pridobili kvalifikacije, nato pa dobili novi dokument z logotipom, znakom in motom EU brez navedbe odlične univerze, na kateri so se izobraževali. To je jasna in zelo grozna zavrnitev mesta izobraževanja, pri čemer ne mislim le na znane univerze v Britaniji, ampak na vse univerze v Evropi.
<P>
V zvezi z izobraževanjem odraslih imam predlog. Na vse načine spodbujajmo izobraževanje odraslih. Vsakemu odraslemu v EU zagotovimo izvod lizbonske pogodbe in jih prosimo, da o njej glasujejo.
<SPEAKER ID="169" NAME="Graham Booth" AFFILIATION="IND/DEM">
Gospa predsednica, glasoval sem proti sprejetju tega poročila. Moja obrazložitev je, da Neodvisna stranka Združenega kraljestva podpira ponovno uvedbo sistema financiranja v Združenem kraljestvu, pri čemer bi rad poudaril, da je prav naše članstvo v EU odpravilo ta sistem iz Anglije in Walesa. Vendar morajo o davčnih spodbudah in znižanjih davkov za delodajalce, ki spodbujajo izobraževanje odraslih, odločati države članice in ne EU. Posredovanje EU mora biti tako kot na drugih področjih tudi na tem področju čim manjše.
<P>
Ker imam še nekaj časa, bi rad dodal, da je prihodnja ratifikacija Evropske ustave kljub zavrnitvi na dveh referendumih nedemokratična, strahopetna in nezakonita.
<SPEAKER ID="170" NAME="Predsednica">
Imate čas, vendar to ni vaše področje.
<SPEAKER ID="171" NAME="Philip Claeys" AFFILIATION="NI">
(NL) Gospa predsednica, glasoval sem proti sprejetju poročila gospe Pack, vendar ne zato, ker bi nasprotoval vseživljenjskemu učenju. Nihče pri zdravi pameti ne bi dvomil o velikem pomenu izobraževanja odraslih v stalno spreminjajočemu svetu.
<P>
Vendar menim, da se Evropa in zlasti Evropska komisija ne smeta preveč vmešavati v pristojnost držav članic. To ni le vprašanje zdravega razuma, ampak je povezano tudi s načelom subsidiarnosti, ki ga tu stalno poveličujemo, vendar praksa kaže, da vedno bolj postaja le mrtva črka na papirju.
<SPEAKER ID="173" NAME="Milan Horáček" AFFILIATION="Verts/ALE">
- (DE) Gospa predsednica, rad bi ustno izjavil, da je poročilo gospe Angelilli glede strategije EU o otrokovih pravicah zelo dobro. Zlasti je pomembna radikalna obravnava vprašanj otroške prostitucije in spolnega turizma. Žrtve teh kaznivih dejanj lahko najdemo tudi na svojih dvoriščih. Na obmejnem območju med Nemčijo, Češko republiko in Avstrijo se je na primer prostitucija žensk in vedno več otrok po odprtju meja občutno povečala. Vendar se to vprašanje že dolgo ni obravnavalo na ravni EU.
<P>
Težave v zvezi z otroško prostitucijo, kot je mreženje storilcev prek interneta in pomanjkanje sodelovanja v zvezi s čezmejnim nadzorom ter odkrivanjem in pregonom, je mogoče rešiti le na evropski ravni. Poročilo ta vprašanja obravnava in jih vključuje v celovito strategijo. Čeprav je treba še veliko storiti za boj proti zlorabi otrok, je to spodbuden znak.
<P>
Pisne obrazložitve glasovanja
<SPEAKER ID="998" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za sprejetje resolucije o poročilu mojega nemškega kolega Friedrich-Wilhelma Graefe zu Baringdorfa in o predlogu uredbe o ukrepih Komisije za obdobje 2008-2013 za uporabo daljinskega zaznavanja, ki je bilo uvedeno v okviru SKP.
<P>
Podpiram predlog, da je treba uporabo daljinskega zaznavanja financirati z ustreznim proračunom, vendar ne na podlagi Evropskega kmetijskega usmerjevalnega in jamstvenega sklada (EKUJS). Čeprav moji kolegi menijo, da je treba večjo pozornost nameniti izboljšanju obstoječe spletne strani kmetijske enote Skupnega raziskovalnega središča, da se lahko javnosti zagotovi prost dostop do vseh pomembnih raziskovalnih podatkov, zelo zagovarjam vzpostavitev infrastrukture prostorskih podatkov in spletne strani, kot v svojih ciljih predlaga Evropska komisija.
<P>
Podpiram predloge za oblikovanje inventarja vseh prostorskih podatkov, daljinskega zaznavanja in agrometeoroloških projektov ter za utrditev obstoječe infrastrukture prostorskih podatkov in spletne strani.
<SPEAKER ID="176" NAME="Ilda Figueiredo  " AFFILIATION="GUE/NGL">
v pisni obliki. - (PT) Evropska komisija meni, da je treba za upravljanje skupne kmetijske politike zagotoviti informacije o rabi tal ter stanju tal in posevkov. Zato je uvedla daljinsko zaznavanje kot raziskovalno metodo za lažji dostop do informacij iz konvencionalnih kmetijskih statistik in sistemov za napovedovanje.
<P>
Ta predlog je temeljil na pilotnem projektu o tehnikah daljinskega zaznavanja v okviru Sklepa Sveta št. 1445/2000/ES, ki je bil medtem sprejet. Po mnenju Komisije je ta projekt omogočil vzpostavitev agrometeorološkega sistema za napovedovanje količine pridelka ter spremljanje stanja tal in posevkov (projekt MARS), da se doseže napredek.
<P>
Komisija zdaj predlaga nadaljnjo uporabo tehnik daljinskega zaznavanja v kmetijstvu za obdobje 2008-2013 na področju spremljanja kmetijskih trgov. Projekt bo veljal od 1. januarja 2008 za šestletno obdobje. Uporaba daljinskega zaznavanja bi tako Komisiji omogočila izvajanje in spremljanje skupne kmetijske politike, informacije pa bi lahko uporabljale tudi države članice.
<P>
Glasovanja smo se vzdržali, ker je sporno, kako se bodo uporabljale te informacije in kdo jih bo uporabljal.
<SPEAKER ID="177" NAME="Duarte Freitas  " AFFILIATION="PPE-DE">
v pisni obliki. - (PT) Na splošno strinjam s predlogom Evropske komisije, zato glasujem za sprejetje poročila Graefe zu Baringdorfa, ker obravnava nekatera pomembna vprašanja.
<P>
Razumem na primer zaskrbljenost poročevalca v zvezi z neizvedljivostjo primerjave podatkov različnih držav članic zaradi različne pogostnosti analiz.
<P>
Zagovarjam oblikovanje inventarja ter utrjevanje infrastrukture prostorskih podatkov in ustreznih spletnih strani, poleg tega pa tudi izboljšanje spletne strani kmetijske enote, da se podatki dajo na voljo javnosti.
<SPEAKER ID="178" NAME="Hélène Goudin in Nils Lundgren  " AFFILIATION="IND/DEM">
v pisni obliki. - (SV) Glasovala sva proti sprejetju tega poročila, ker odbor za kmetijstvo in razvoj podeželja Evropskega parlamenta kot običajno želi uvesti predloge sprememb za prenos več sredstev iz proračuna EU v kmetijsko politiko. Predlog spremembe 4 odbora za kmetijstvo predlaga, da se sredstva v višini 9,2 milijona EUR namenijo iz ločenega proračuna, namesto da se sredstva prenesejo iz Evropskega kmetijskega sklada za razvoj podeželja. To lahko razumemo le kot način povečevanja proračuna.
<SPEAKER ID="179" NAME="David Martin  " AFFILIATION="PSE">
v pisni obliki. - Glasoval sem za sprejetje poročila. Menim, da lahko podaljšanje katerega koli predloga, katerega namen je prispevati k natančnejši razporeditvi v skupni kmetijski politiki, le pozitivno vpliva na zagotovitev poštenega dogovora za škotske kmete. Sposobnost natančnejše ocene pridelka in zagotovitve večje razpoložljivosti zadevnih informacij bo prispevala k izboljšanju politike, ki ji zdaj primanjkuje poštenosti, preglednosti in okoljske občutljivosti.
<SPEAKER ID="997" NAME="Jean-Pierre Audy  " AFFILIATION="PPE-DE">
v pisni obliki. - (FR) Na podlagi odličnega poročila mojega nemškega kolega Kurta Lechnerja si prizadevam, da bi Evropski parlament na drugi obravnavi postopka soodločanja sprejel zakonodajno resolucijo o skupnem stališču Sveta za sprejetje direktive o uskladitvi zakonov in drugih predpisov držav članic v zvezi s potrošniškimi krediti ter zamenjavi okvira Skupnosti iz leta 1987, ki je bil dvakrat spremenjen. Pozdravljam željo Evropske komisije po izpolnitvi pogojev za pravi notranji trg s potrošniškimi krediti, da se zagotovi visoka raven varstva potrošnikov in pojasnijo predpisi Skupnosti s preoblikovanjem treh obstoječih direktiv iz let 1987, 1990 in 1998 o tovrstnem kreditu.
<P>
Pozdravljam pomembno delo mojega francoskega kolega Jean-Paula Gauzèsa, ki je z znanjem in močjo svojega prepričanja bistveno prispeval k temu pomembnemu sporazumu, ki je zelo dragocen za gospodarsko rast, varstvo potrošnikov in kreditne ustanove.
<SPEAKER ID="181" NAME="Gérard Deprez">
, v pisni obliki. - (FR) Evropski potrošniki bodo po petih letih razprav kmalu imeli enake informacije o potrošniških kreditih, ki jim bodo pri nakupu avtomobila, pomivalnega stroja ali kavča omogočile boljšo primerjavo tujih ponudb.
<P>
Čeprav je Evropejcem že na voljo možnost najema bančnih posojil v tujini za nakup potrošniškega blaga, jo le malo izkoristi: v tujini se zdaj najema manj kot 1 % celotne količine tovrstnih kreditov. Vendar se stopnja zdaj razlikuje tudi do 100 % (12 % na Portugalskem in 6 % na Finskem). Glavne težave so jezikovne ovire, razdalja in pomanjkanje zaupanja potrošnikov.
<P>
Direktiva, ki jo podpiram, mora povečati zaupanje potrošnikov ter jih bolje obveščati in jim zagotoviti možnost izbire, poleg tega pa jim mora omogočiti ugodnosti enotnih pravil o varstvu (predčasno odplačilo, pravica do odpovedi, itd.).
<P>
Zaključil bi rad z dvema vprašanjema.
<P>
Ali nismo v nevarnosti, da bomo ljudi spodbudili k večji zadolženosti, če ne bomo dodatno okrepili pogojev za posojilodajalce, da preverijo kreditno sposobnost potrošnikov? Ali ni nujno potrebno, da omogočimo čezmejno konkurenco na področju nepremičninskih posojil?
<SPEAKER ID="182" NAME="Ilda Figueiredo  " AFFILIATION="GUE/NGL">
v pisni obliki. - (PT) To glasovanje je povezano z drugo obravnavo predloga, ki ga je leta 2002 prvič sestavila Evropska komisija. Ti dogovori so namenjeni doseganju sporazuma s Svetom o besedilu, ki bi razveljavilo sedanjo direktivo št. 87/102/EGS in uvedlo skupni pravni okvir za potrošniške kreditne pogodbe.
<P>
Ideja vključuje omogočanje odprtja nacionalnih trgov in spodbujanje čezmejnih dejavnosti potrošniških kreditov, da se poveča konkurenca in "izboljša" notranji trg.
<P>
Poleg tega določa formulo za izračun letnega odstotka obresti, pogoje v primeru predčasnega odplačila in informacije v zvezi s kreditnimi pogodbami, ki jih je treba zagotoviti potrošnikom.
<P>
Glasovali smo za sprejetje predlogov, ki bodo prispevali k boljšemu varstvu potrošnikov, kar je zlasti pomembno na Portugalskem, kjer se zadolženost družin stalno povečuje in presega 124 % razpoložljivega dohodka, glavne finančne skupine pa dosegajo škandalozne dobičke.
<P>
Glasovali smo proti sprejetju predlogov za omogočanje odprtja finančnih trgov in čezmejnih kreditov, namenjenih odpravi ovir za dostop do glavnih finančnih skupin namesto varstvu potrošnikov.
<SPEAKER ID="183" NAME="Françoise Grossetęte  " AFFILIATION="PPE-DE">
v pisni obliki. - (FR) Glasovala sem za sprejetje poročila, ki predlaga uskladitev zakonov držav članic o potrošniških kreditih.
<P>
Čeprav je evropskim gospodinjstvom že na voljo možnost najema bančnih posojil v tujini za nakup potrošniškega blaga, jo le malo izkoristi: Največje težave so jezikovne ovire, razdalja in pomanjkanje zaupanja.
<P>
Nova direktiva bo povečala preglednost trga v korist potrošnikov, ki bodo lahko najeli kredit v višini od 200 do 75 000 EUR Potrošniki bodo imeli na voljo informacije, ki jih potrebujejo za celovito poznavanje dejstev, če se bodo odločili za nakup v tujini.
<P>
V primeru kreditnih ponudb bodo informacije za potrošnike na voljo na novem obrazcu z informacijami o evropskem kreditu. Potrošnikom bo prinesel koristi tudi enotni letni odstotek obresti, ki bo primerljiv v vsej EU.
<P>
Direktiva bo zagotovila potrošnikom kakovostne osnovne informacije, ki jih bo mogoče brez težav primerjati. Pravica do odpovedi in do predčasnega odplačila brez plačila prekomernih stroškov ter pregledna predstavitev njihovih pravic in obveznosti bosta povečali njihovo zaupanje, ki ga potrebujejo za primerjavo cen.
<SPEAKER ID="185" NAME="Astrid Lulling  " AFFILIATION="PPE-DE">
v pisni obliki. - (FR) Dogovor, o katerem mora Parlament izraziti svoje mnenje, zagotovo pomeni izboljšanje stališča Sveta, vendar je še vedno pomanjkljiv v veliko ključnih točkah v zvezi s potrošniškimi kreditnimi pogodbami.
<P>
Najnižja meja kredita 200 EUR, ki jo določa direktiva, je po mojem mnenju veliko prenizka glede na življenjski standard v večini držav članic.
<P>
Prav tako ni treba uskladiti določb, ki urejajo nadomestila za predčasno odplačilo. Med državami članicami so prevelike razlike. "Dogovor", ki ga je dosegel Svet, je le dodatek k različnim nacionalnim določbam in ustvarja več zapletov kot uskladitev.
<P>
Po mojem mnenju je direktiva za podjetja, kreditne ustanove in potrošnike preveč birokratska. Najmanjša količina informacij, ki jih zagotavlja, je preveč zapletena in težko razumljiva. Obstaja nevarnost, da se bo med dobro ozaveščenimi potrošniki razširila zmeda.
<SPEAKER ID="186" NAME="Toine Manders  " AFFILIATION="ALDE">
v pisni obliki. - (NL) Rezultat današnjega glasovanja v Evropskem parlamentu pomeni, da je bil po dobrih petih letih dosežen sporazum v zvezi z direktivo o potrošniških kreditih. Dialog med Evropsko komisijo, Svetom in Parlamentom je bil še ob koncu preteklega tedna neuspešen, saj je poročevalec vneto ugovarjal sporazumnemu predlogu v zvezi s predčasnim odplačilom, ki so ga bile pripravljene sprejeti vse druge stranke. Dogovor, ki je bil nato sklenjen med pogajalci iz Skupine socialdemokratov v Evropskem parlamentu in Skupine Zavezništva liberalcev in demokratov za Evropo, sta sprejela tudi Evropska komisija in Svet, danes pa ga je splošno podprl Parlament. Vesel sem, da je Skupina Evropske ljudske stranke (Krščanski demokrati) in Evropskih demokratov zdaj sklenila, da bo podprla dogovor, saj sem prepričan, da zagotavlja najboljše, kar je mogoče doseči za potrošnike in industrijo. Rad bi se zahvalil vsem, zlasti poročevalcem za njihovo delo v celotnem procesu.
<SPEAKER ID="187" NAME="Diamanto Manolakou  " LANGUAGE="EL">
Potrošniška in stanovanjska posojila v Grčiji so dosegla 95 milijard EUR: potrošniški krediti dosegajo najvišje ravni kot v kateri koli drugi državi euroobmočja in se približujejo skupnemu letnemu proračunu EU. To je znak povečevanja revščine.
<P>
Dva milijona prebivalec je posojilojemalcev, 3-4 % od njih pa ni sposobnih odplačati dolga. V večini primerov dolg presega 40 % dohodka, zaradi česar rubežniki stalno opravljajo zasege. Enako velja tudi za mala in srednje velika podjetja, ki so prisiljena v najem kredita.
<P>
Banke si neusmiljeno kopičijo ogromne dobičke z visokimi obrestnimi merami za posojila in nizkimi obrestnimi merami za depozite, z nezakonitimi in neustreznimi odbitki in dajatvami, zavajajočim oglaševanjem, itd., kar povzroča dodatno zadolževanje delavcev.
<P>
EU podpira finančne ustanove z zagotavljanjem dobička in zmanjševanjem posledic svoje neljudske politike, ki omejuje kupno moč delavcev in poslabšuje njihovo kakovost življenja.
<P>
Predlagana direktiva zagovarja načelo svobode pri pripravi pogodb kljub neenaki pogajalski moči. Krepi finančni kapital s prenosom odgovornosti na potrošnika. Preprečuje nadomestila za predčasno odplačilo, spodbuja uskladitev zakonodajnih določb in odprtje nacionalnih trgov v sektorju potrošniških kreditov, vendar je premišljeno zapletena in nerazumljiva za posojilojemalce.
<P>
Člani komunistične stranke Grčije glasujejo proti povečevanju finančnih kreditov ter zagovarjajo pravo ljudsko gospodarstvo, ki bo koristilo delavcem.
<SPEAKER ID="188" NAME="David Martin  " AFFILIATION="PSE">
v pisni obliki. - Strinjam se z zahtevo za uskladitev zakonodaje o potrošniških kreditih v Evropi. Poročilo ustvarja notranji trg s potrošniškimi krediti ter določa sklop zahtev za zagotovitev poštenega dogovora za potrošnike in upnike. Predpisi na tem področju morajo biti potrošnikom prijazni, zlasti v zvezi s predčasnim odplačilom in nadomestilom, in po mojem mnenju to poročilo ustrezno obravnava ta vprašanja. Uskladitev oglaševanja bo tudi prispevala k zagotovitvi, da imajo potrošniki v celi Evropi enake informacije, ko sprejemajo odločitve v zvezi s potrošniškimi krediti.
<SPEAKER ID="189" NAME="Béatrice Patrie  " AFFILIATION="PSE">
v pisni obliki. - (FR) Glasovala sem za dogovor, ki ga je skupina PSE dosegla s Svetom (predlog spremembe 46), ker omogoča vzdrževanje ravnotežja, doseženega prejšnjo pomlad v času nemškega predsedovanja.
<P>
Vesela sem, da potrošniški krediti iz tega osnutka direktive zajemajo od najmanj 200 EUR do največ 75 000 EUR. Vendar bi predlagala, da se zgornja meja določi na 50 000 EUR.
<P>
Zlasti pozdravljam kvalificirano večino, doseženo na plenarnem zasedanju v zvezi s tem, da se v primeru predčasnega odplačila kredita jasno zaščitijo interesi potrošnikov. Nadomestila, ki jih zaračunavajo banke, bodo strogo nadzorovana in bi bila lahko prepovedana za kredite, nižje od 10 000 EUR.
<P>
V vsakem primeru mora ostati boj proti prevelikemu zadolževanju prebivalstva prednostna naloga, najemanje kreditov pa mora biti v razumnem obsegu. Nestvarno je mišljenje, da je mogoče potrošnjo oživiti prek kreditov za prebivalce: ta pristop povzroča le revščino najranljivejših potrošnikov.
<P>
Spodbuditev rasti prek potrošnje je mogoče doseči z dvigom plač in ne z dvigom razpoložljivega kredita.
<SPEAKER ID="190" NAME="Pierre Pribetich  " AFFILIATION="PSE">
v pisni obliki. - (FR) Poročilo gospoda Lechnerja o odprtju evropskega trga za potrošniške kredite je bilo danes sprejeto.
<P>
Menim, da sta spreminjanje trga, ki je bil do zdaj zelo nacionalen, v evropski trg, in vzdrževanje visoke ravni varstva potrošnikov prvi korak k usklajevanju pravil o potrošniških kreditih.
<P>
Vendar je tveganje potrošnikov, da se bodo zadolžili, še vedno zelo visoko. Bistveno je, da se zagotovita nadzor in preglednost z oblikovanjem zbirk podatkov o kreditni sposobnosti vsakega potrošnika.
<P>
Vendar sem tako kot večina mojih kolegov glasoval proti sprejetju predloga spremembe 29 o členu 16 in vesel sem, da je bil zavrnjen. Po mojem mnenju bi ta predlog dejansko kaznoval potrošnike, ki bi se odločili za predčasno odplačilo posojila.
<P>
Zagotovitev potrošnikom možnosti odplačila posojila pred rokom je dobra pobuda. Ne sme se je uničiti z zagotovitvijo posojilodajalcem možnosti zahtevanja nadomestila za stroške, če to ni pravično ali upravičeno.
<P>
Zato je bilo treba postaviti meje. Posojilodajalec tako ne bo smel zahtevati nadomestila v višini več kot 1 % vrednosti kredita.
<SPEAKER ID="191" NAME="Luís Queiró  " AFFILIATION="PPE-DE">
v pisni obliki. - (PT) Skupni pravni okvir za potrošniški kredit mora določati jasna, enostavna in celovita pravila, da se zagotovi evropska dodana vrednost, ki bo spodbudila notranji trg.
<P>
Zato bi rad danes čestital Parlamentu za pozitiven dogovor v zvezi s to zakonodajo. Menim, da je odprtje nacionalnih trgov za potrošniške kredite zelo pomembno, saj bo povečalo konkurenco, ki bo zelo pozitivno vplivala na potrošnike.
<P>
EU s tem novim predlogom jasno spodbuja konkurenco med finančnimi ustanovami in uvaja potrebno preglednost za razkritje predpogodbenih in pogodbenih informacij o zagotovitvi kredita, podatkov, ki po mojem mnenju bistveno prispevajo k varstvu potrošnikov, ter zagotavlja potencialno znižanje obrestnih mer s povečanjem ponudbe, zlasti na manjših trgih.
<P>
Zgornje meje posojila iz tega sporazuma so za portugalski trg zelo dober znak. Prepričan sem, da bo nov okvir omogočil več kreditnih možnosti ter izpolnil potrebo po zagotovitvi ustreznega varstva potrošnikov in njihove kreditne sposobnosti, kar bo v okviru zdrave socialne politike preprečilo preveliko zadolževanje. Ugodnosti je treba izkoristiti, namesto da se rešujejo težave tako, da se ustvarjajo nove.
<SPEAKER ID="192" NAME="Frédérique Ries  " AFFILIATION="ALDE">
v pisni obliki. - (FR) Danes je Evropski parlament sprejel zelo sporno direktivo, ki je bila "na čakanju" skoraj šest let. To besedilo je zelo naklonjeno Evropejcem, ker zagotavlja uskladitev trga potrošniških kreditov.
<P>
Ta trg je vreden 800 milijard EUR (dva od treh Evropejcev najemata kredit za nakup pohištva, televizijskega aparata ali avtomobila), obrestne mere pa zajemajo od 6 % (na Finskem) do 12 % (na Portugalskem), transakcije pa so bile do zdaj večinoma nacionalne; manj kot 1 % kreditov je najetih v tujini.
<P>
Direktiva odpira evropske meje za potrošnike, ki želijo najboljšo kreditno ponudbo: izberejo lahko najboljšo ponudbo, zagotovljene pa so jim enake pravice in standardi glede informacij, primerjave in zlasti zaščite pred prevelikim zadolževanjem. Nekateri od glavnih ciljev direktive so ocenjevanje kreditne sposobnosti posojilojemalca, brezplačne in hitre informacije v primeru zavrnitve ter pravica do odpovedi v 14 dneh.
<P>
Vendar obstaja ena velika slabost, in sicer pomanjkanje jasnosti v zvezi s pogoji predčasnega odplačila. Zaradi velikih kazni za potrošnike v primeru predčasnega odplačila bi bile druge ugodnosti usklajevanja popolnoma nesmiselne.
<SPEAKER ID="193" NAME="Luca Romagnoli  " AFFILIATION="NI">
v pisni obliki. - (IT) Gospa predsednica, gospe in gospodje, glasoval sem za sprejetje Lechnerjevega poročila o potrošniških kreditih. Menim, da mora Evropska unija oblikovati splošen referenčni okvir za varstvo državljanov v sektorju, ki se je v zadnjih letih zelo povečal.
<P>
Zlasti v Italiji je rast prihodkov iz potrošniških kreditnih pogodb eksponentna. Potrošniki zelo pogosto sklepajo pogodbe na podlagi mamljivih oglaševalskih kampanj, ne da bi se v celoti poznali svoje pravice in pogodbena določila ter se tako zavežejo celemu nizu pogojev in obveznosti. Glede na to poudarjam, da je treba povečati varstvo potrošnikov, tudi s to direktivo.
<SPEAKER ID="194" NAME="Andrzej Jan Szejna  " LANGUAGE="PL">
Glasujem za sprejetje poročila Kurta Lechnerja o priporočilu za drugo obravnavo skupnega stališča Sveta, da se sprejme direktiva Evropskega parlamenta in Sveta o potrošniških kreditnih pogodbah in razveljavitvi direktive Sveta št. 87/102/EGS.
<P>
Mislim, da je dogovor, ki je bil dosežen med zaporednimi pogajanji, zadovoljiv. Predlagana rešitev je namenjena poenostavitvi postopka za odobritev kredita in potrošnikom olajšuje dostop do kredita v Evropski uniji. Uskladitev in poenotenje standardov bosta prispevala k večji konkurenci med kreditnimi ustanovami, zmanjšanju stroškov in vzpostavitvi notranjega trga na področju potrošniških kreditov.
<SPEAKER ID="195" NAME="Jacques Toubon  " AFFILIATION="PPE-DE">
v pisni obliki. - (FR) Francoski poslanci iz Unije za ljudsko gibanje (UMP) obravnavajo glasovanje o osnutku direktive o potrošniških kreditih kot velik napredek.
<P>
Po zaslugi prispevka Evropskega parlamenta, zlasti poročevalca gospoda Lechnerja, končno besedilo spodbuja odprtje mej na pomembnem področju vsakdanjega življenja, hkrati pa zagotavlja spoštovanje obstoječih pravic potrošnikov, zlasti francoskih.
<P>
Prenos direktive bo zato v prihodnosti zagotovil boljše kreditne pogoje in omejil tveganje prevelikega zadolževanja prebivalcev.
<SPEAKER ID="196" NAME="Bernadette Vergnaud  " AFFILIATION="PSE">
v pisni obliki. - (FR) Evropa šest let po uvedbi eura še ni imela oblikovanega notranjega trga na področju bančništva, ki bi koristil potrošnikom in jim zagotovil konkretnejšo uporabo ugodnosti, ki jih prinaša enotna valuta.
<P>
Informacije o obrestnih merah in kreditnih pogojih bodo standardizirane, da bodo zagotovile lažjo primerjavo ponudb. Potrošniki bodo tako imeli dostop do vseh dejstev in si zagotovili najboljše kreditne pogoje.
<P>
Posojilodajalci bodo morali dati potrošnikom jasne informacije o prednostih in slabostih kreditnih ponudb. Vprašanje pravice do odpovedi v primeru povezane kreditne pogodbe (takojšnja dobava blaga) in zneska kazni za predčasno odplačilo je jasno opredeljeno. Kazni morajo biti "pravične in objektivno upravičene". Ne smejo preseči 1 % zneska predčasno odplačanega kredita in ne bodo dovoljene pri posojilih z variabilno mero. Zlasti pozdravljam dejstvo, da lahko države članice zagotovijo, da se nadomestilo ne zahteva pri višini kredita manj kot 10 000 EUR, kar zdaj velja v Franciji, zato sem glasovala za sprejetje predloga.
<SPEAKER ID="198" NAME="Charlotte Cederschiöld, Christofer Fjellner, Gunnar Hökmark in Anna Ibrisagic  " AFFILIATION="PPE-DE">
v pisni obliki. - (SV) Zmerneži so glasovali za sprejetje predloga za strategijo EU o otrokovih pravicah. Menimo, da je treba otrokove pravice spoštovati enako kot človekove pravice, zato seveda podpiramo boj proti otroški prostituciji in spolnem izkoriščanju otrok. Vendar moramo poudariti, da je veliko vprašanj v poročilu povezanih s področji, ki jih je treba urejati na medvladni ravni, na primer vprašanje posvojitev. Poleg tega poročilo vključuje teme, ki so že urejene na podlagi obstoječe zakonodaje Evropske skupnosti, kot je televizijsko oglaševanje in označevanje proizvodov.
<SPEAKER ID="199" NAME="Proinsias De Rossa  " AFFILIATION="PSE">
v pisni obliki. - Za sprejetje tega poročila sem glasoval, ker menim, da dobro obravnava boj proti vsem oblikam nasilja in zlorabe nad otroki, vključno z revščino, diskriminacijo in dostopom do izobraževanja.
<P>
Zlasti pozdravljam podporo Evropskega parlamenta za mehanizem, ki v Evropi omogoča preganjanje dobaviteljev izdelkov, ki so bili proizvedeni z delom otrok. Tudi jaz pozivam Komisijo, da vzpostavi mehanizme, ki zagotavljajo, da je glavni dobavitelj odgovoren v primerih kršitev konvencij Združenih narodov o delu otrok.
<P>
Vendar obžalujem poskuse za odpravo sklicevanja poročila na pravico mladostnikov do spolnega in reproduktivnega zdravja ter do izobraževanja in storitev v zvezi z načrtovanjem družine.
<SPEAKER ID="200" NAME="Edite Estrela  " AFFILIATION="PSE">
v pisni obliki. - (PT) Glasovala sem za sprejetje poročila Roberte Angelilli "Strategiji EU o otrokovih pravicah naproti", ker je treba nameniti pozornost dejstvu, da veliko instrumentov, sprejetih na ravni EU, neposredno ali posredno vpliva na otrokove pravice. Zato menim, da je treba vzpostaviti zakonodajni okvir, ki priznava otrokove pravice in jim daje pravno obliko.
<P>
To poročilo bistveno prispeva k zagotovitvi spoštovanja otrokovih pravic, tako da podpira zakonodajo Skupnosti, ki prepoveduje vse oblike nasilja proti otrokom, ter poudarja pomen področij, kot so izobraževanje, zdravstvene storitve, posvojitev ter boj proti revščini in diskriminaciji. Prav tako bi rada poudarila, da nova lizbonska pogodba zagotavlja pravno podlago za otrokove pravice, ki so zdaj vključene v cilje Evropske unije.
<SPEAKER ID="201" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) Pravice otrok so nedvomno univerzalne in nedotakljive pravice, zato poslanci Junijske liste Švedske z zadovoljstvom ugotavljajo, da so vse države članice EU ratificirale Konvencijo ZN o otrokovih pravicah. To pomeni, da smo že zavezani mednarodni zakonodaji za zaščito otrok pred delom, trgovino, nasiljem in veliko drugimi oblikami posegov v življenje otrok. Poleg tega so otrokove pravice področje švedske zakonodaje, ki brezkompromisno daje prednost interesom otrok.
<P>
Odločili smo se, da se vzdržimo glasovanja o poročilu iz enostavnega razloga, in sicer zato, ker se poročevalki v poročilu ni uspelo osredotočiti na interese otrok. Poročilo se skoraj izključno osredotoča na poseben socialni model, ki ga morajo sprejeti države članice, da se uveljavi rešitev, ki jo Evropski parlament obravnava kot najboljšo. Poročilo vključuje od prepovedi nasilja na televiziji in prodaje nasilnih računalniških igric do prisilnih porok, nezakonitih posvojitev in nezakonitega dela.
<P>
Seveda smo glasovali za sprejetje predlogov sprememb, ki poudarjajo pomen celovitega upoštevanja konvencije ZN o otrokovih pravicah, da se zagotovijo pravno varstvo in univerzalne pravice otrok.
<SPEAKER ID="202" NAME="Pedro Guerreiro  " AFFILIATION="GUE/NGL">
v pisni obliki. - (PT) To poročilo ima skoraj 200 členov in vključuje nekatere vidike, ki jih podpiramo, in vidike, ki jih ne podpiramo. Naš glas je treba razumeti v smislu te izjave.
<P>
Vendar moramo poudariti, da poročilo ne obravnava vzrokov za razmere, ki jih ugotavlja v nekaterih primerih.
<P>
Poročilo zmanjšuje svojo verodostojnost, ker ne kritizira neoliberalnih politik EU, ki povzročajo revščino milijonov ljudi, zlasti otrok. Te politike povzročajo globoke in nesprejemljive socialne neenakosti, ki nastanejo zaradi kapitalističnega izkoriščanja in usmeritve. Politike, ki spodbujajo socialne konflikte s posledično izgubo vrednosti plače delavcev; enostavne odpovedi in vedno bolj negotova pogodbena določila; daljši in prilagodljivejši delovni čas ter liberalizacijo in privatizacijo javnih storitev. Politike, ki zelo negativno vplivajo na učinkovitost ter življenjske pogoje delavcev in njihovih družin ter posledično njihovih otrok.
<P>
Spoštovanje in celovito uveljavljanje otrokovih pravic med drugim zahtevata pošteno porazdelitev premoženja, delovna mesta z zagotovljenimi pravicami, spodobne plače, krajši delovni čas, razvoj močnih javnih sistemov socialne varnosti, zdravstvene storitve ter splošno in brezplačno izobraževanje.
<SPEAKER ID="203" NAME="Marian Harkin  " AFFILIATION="ALDE">
v pisni obliki. - Ker sem glasovala za sprejetje tega poročila, želim obrazložiti svoje stališče o drugem odstavku poročila. Ta navaja, da odločitev z medvladne konference 19. oktobra 2007, ki pravice otrok vključuje med cilje EU in lizbonske pogodbe, zagotavlja novo pravno podlago za pravice otrok. Glede na odgovor komisarja Fratinija na moje vprašanje v zvezi s tem med plenarno razpravo lizbonska pogodba ne zagotavlja posebne pravne podlage, kar je treba pojasniti. V zvezi z odstavkom 127 tega ne podpiram, ker ne podpiram prepovedi nošenja naglavnih rut in hidžabov.
<SPEAKER ID="204" NAME="Milan Horáček  " AFFILIATION="Verts/ALE">
v pisni obliki. - (DE) Komentiral vi rad poročilo Angelillijeve o strategiji EU o otrokovih pravicah. To poročilo je zelo dobro. Zlasti je pomembna radikalna obravnava vprašanj otroške prostitucije in spolnega turizma.
<P>
Žrtve teh kaznivih dejanj lahko najdemo tudi na svojih dvoriščih. Na obmejnem območju med Nemčijo, Češko republiko in Avstrijo se je na primer prostitucija žensk in vedno več otrok po odprtju meja občutno povečala. Vendar to vprašanje že dolgo ni bila prednostna naloga na ravni EU.
<P>
Težave v zvezi z otroško prostitucijo (mreženje storilcev prek interneta in pomanjkanje sodelovanja v zvezi s čezmejnim nadzorom ter odkrivanjem in pregonom) je mogoče rešiti le na evropski ravni.
<P>
Poročilo ta vprašanja obravnava in jih vključuje v celovito strategijo. Čeprav je treba še veliko storiti za boj proti zlorabi otrok, je to spodbuden znak.
<SPEAKER ID="205" NAME="Jean Lambert  " AFFILIATION="Verts/ALE">
v pisni obliki. - Glasovala sem za to poročilo, ker menim, da celovito prikazuje dobre predloge. Zlasti pozdravljam, da se otrokove pravice upoštevajo pri sprejemanju odločitev, ki jih neposredno zadevajo, in da se ustrezno zastopajo na pravnih ali upravnih obravnavah. Poročilo močno podpira potrebo po zdravem okolju in pravici do sodelovanja. Opozarja tudi, da morajo biti otroci z zakonito pravico do dela plačani na podlagi enakega plačila za enako delo: preveč mladih se v veliko sektorjih izkorišča kot poceni nadomestilo za druge delavce, čeprav delajo enako dobro in trdo. Glasovala sem za črtanje odstavka v zvezi s spodbujanjem držav, da prepovejo nošenje hidžabov pri mladih dekletih. Mislim, da je ta predlog odbora za pravice žensk in enakost spolov neustrezen, saj predvideva, da nošenje hidžaba samodejno pomeni podreditev žensk, kar pa ni res. Osebno sem užaljena, ko vidim predpubertetna dekleta v oblačilih, ki napeljujejo k spolnosti, vendar to ne bom skušala prepovedati prek parlamentarnega poročila. Vesela sem, da je bil ta odstavek poročila črtan.
<SPEAKER ID="206" NAME="David Martin  " AFFILIATION="PSE">
v pisni obliki. - Močno podpiram idejo celovite in skladne evropske strategije o pravicah otrok. Boja proti vsem oblikam nasilja, revščini in diskriminaciji nad otroki včasih ni mogoče obravnavati le na nacionalni ravni. Otrokove pravice do izobraževanja, zdravja in posvojitve so pravice, ki se morajo priznavati in varovati v celi Evropi.
<SPEAKER ID="207" NAME="Andreas Mölzer  " AFFILIATION="NI">
v pisni obliki. - (DE) Nasilje uspeva v vzporednih družbah s starodavno islamsko tradicijo. Otroci, ki jim vcepljajo sovraštvo do dekadentne zahodne kulture, izvajajo nasilje na šolskih igriščih in na ulici ali celo postanejo potencialni teroristi. Zanemarili smo predhodne opozorilne znake napačno razumljene strpnosti ter nismo izkoristili pobude.
<P>
Tudi povečevanje trgovine z otroki in pornografije je zaskrbljujoče; kot je splošno znano, spolni prestopniki zelo pogosto ponovno storijo kaznivo dejanje. V zvezi s tem so bili ugotovljeni tudi sumljivi postopki posvojitev za otroke iz držav v razvoju, pri katerih ni bilo povratnih informacij o trgovanju z otroki, trgovanju s človeškimi organi ali prostituciji.
<P>
Glede na veliko število sirot, ki čakajo na posvojitev, zlasti na vzhodu, ter milijone nerojenih otrok v Evropi, bi stroga prepoved posvojitev neevropskih otrok ustavila trgovanje z otroki, prav tako pa bi k temu prispevali evropski register spolnih prestopnikov in večje kazni za spolne dejavnosti z otroki in posedovanje otroške pornografije. Ne nazadnje se je treba boriti tudi proti domačemu nasilju v družinah priseljencev in omejiti delež tujcev v šolah, da se omili vedno močnejše nasilje.
<SPEAKER ID="996" NAME="Baronica Nicholson of Winterbourne" AFFILIATION="ALDE">
v pisni obliki. - Lizbonska pogodba določa spodbujanje otrokovih pravic kot splošen cilj EU, vendar ne ustvarja novih zakonodajnih pristojnosti v zvezi s tem. Menim, da je treba kakršno koli dogajanje na tem področju omejiti na obstoječi zakonodajni okvir. Več področij v tem poročilu presega te meje. To poročilo tudi ne zagotavlja konkretnih rešitev težav otrok. En primer je institucionalizirano varstvo. Glasovali smo, da bo to le začasni ukrep. Vendar se na tisoče otrok v Evropi rodi s tako velikimi prirojenimi ali pridobljenimi fizičnimi ali duševnimi invalidnostmi, da v zdravstvenem in socialnem smislu potrebujejo dolgoročno institucionalizirano varstvo. Otrok s kvadriplegijo, napako spina bifida ali hidrocefalusom lahko živi dostojanstveno in zadovoljno z nego strokovnega osebja in družinskimi obiski. Prednostna naloga je krepitev sistema in ne njegova odprava.
<P>
V Evropi moramo upoštevati Konvencijo Združenih narodov o otrokovih pravicah. To poročilo zmanjšuje pomen nekaterih pomembnih sporočil iz Konvencije. Zato ugotavljam, da žal ne morem podpreti tega poročila, čeprav sem tudi jaz zaskrbljena v zvezi z dobrobitjo otrok, ki so jo poudarili podporniki tega poročila.
<SPEAKER ID="209" NAME="Athanasios Pafilis  " AFFILIATION="GUE/NGL">
v pisni obliki. - (EL) To dolgo poročilo, ki je polno literarne retorike, želi prikriti odgovornost EU in njenih držav članic za njihovo barbarsko politiko, ki ustvarja nečloveške pogoje za otroke in starše iz običajnih družin. Kako hinavsko je, da si EU prizadeva za pravice otrok, medtem ko njena politika zatira delavce z brezposelnostjo, delno zaposlenostjo, znižanjem življenjskega standarda, privatizacijo zdravstvenih storitev in izobraževanja ter komercializacijo športa in kulture. Spodbudna sklicevanja na boj proti nasilju nad otroki, otroški pornografiji, itd., ne morejo zakriti dejstva, da sistem, katerega glavna vrednota je dobiček, obravnava otroke kot vir dobička. Komercializira posvojitve ter sili ljudi k delu otrok, prostituciji in trgovanju z organi. Kako lahko podporniki EU govorijo o pravicah otrok, medtem ko so letala EU/Nata dejansko bombardirala porodnišnico v Beogradu. Spomnimo se, da evropske oborožene sile in oborožene sile Nata pobijajo več tisoč otrok v Afganistanu, Iraku in drugje. Spomnimo se, da obsojajo več sto tisoč otrok v Afriki, Aziji in po celem svetu na lakoto in bolezni, tj. zločine, ki jih to poročilo sploh ne omenja.
<SPEAKER ID="210" NAME="Zita Pleštinská  " AFFILIATION="PPE-DE">
v pisni obliki. - (SK) Otroci so ljudje z lastnimi pravicami, od spočetja dalje. Vsak otrok ima pravico do družine, ki je osnova za njegovo vzgojo. Ne smemo pozabiti na otroke, ki živijo na ulicah, in otroke priseljencev, ki so tudi izpostavljeni nasilju. Otrokove pravice morajo biti glavna prednostna naloga EU. Pozdravljam pobudo za vzpostavitev zaupnega telefona.
<P>
Z oddajo svojega glasu sem izrazila svoje strinjanje s strategijo EU na področju otrokovih pravic. Strategijo obravnava odlično poročilo moje kolegice gospe Angelilli, ki zagotavlja veliko koristnih informacij.
<P>
Zavedati se moramo, da še vedno nimamo pravne podlage. Zato je kot del dolgoročne strategije treba sprejeti konkretne ukrepe na področju otrokovih pravic in jih čim prej izvesti. Ratifikacija lizbonske pogodbe bo zagotovila, da bo postala Listina EU o temeljnih pravicah pravno zavezujoča. Člen 24 izrecno obravnava otrokove pravice.
<P>
V prihodnjih dneh se bomo srečali z več izzivi: čim hitrejše zmanjševanje kibernetske kriminalitete, odprava pedofilije ter spolne zlorabe otrok in mladoletnikov ter oblikovanje pravil za mednarodno posvojitev, ki mora upoštevati interese otrok in ne odraslih. Prepovedati je treba vse oblike nasilja.
<P>
Zdaj je čas, da se besede spremenijo v dejanja. EU mora prisluhniti otrokom: na njih temelji jutrišnja družba. Evropska hiša mora biti varna za otroke. Če bodo srečni otroci, bo srečna tudi družba.
<SPEAKER ID="211" NAME="Luís Queiró  " AFFILIATION="PPE-DE">
v pisni obliki. - (PT) V okviru razprave o oblikovanju evropske strategije o pravicah otrok moramo po mojem mnenju dati prednost pojmu "interesov otrok", ki ni v nasprotju s pojmom pravic, ampak ga dopolnjuje, ter ga določiti kot glavno temo strategije.
<P>
Ogroženost pravic otrok v širšem svetu in Evropi se razlikuje glede na obliko in stopnjo. Medtem, ko je v nekaterih primerih prednostna naloga boj proti revščini in njenim vzrokom ali izvajanje ukrepov proti izkoriščanju otrok kot vojakov in njihovem spolnem izkoriščanju, je v nekaterih drugih primerih treba zaščititi pravico do dostopa do zdravstvenih storitev, zaščite pred spolno zlorabo ali trgovanjem z otroki ali pravico do pravočasne posvojitve in posvojitve v skladu s preglednimi pravili ter povečati vlogo družine. V vseh primerih pa morajo biti merilo "interesi otrok".
<P>
To je standard in merilo, ki ga je treba uporabiti za oceno uporabnosti, nujnosti in vrednosti katerega koli sklepa, zakonodaje ali ukrepa. Zato menim, da je najpomembnejše za izvajanje te strategije uvedba tega pojma, ki mora upoštevati seznam pravic, saj niso vedno razumljive, dostopne ali ustrezne.
<SPEAKER ID="212" NAME="Lydia Schenardi  " AFFILIATION="NI">
v pisni obliki. - (FR) To poročilo temeljito opredeljuje otrokove pravice, zlasti pa strogo obsoja nevarnosti, ki so jim otroci izpostavljeni: že v mladih letih so izpostavljeni grozotam, pornografiji in nasilju v medijih ter zločinom iz strasti, prisilnim porokam in pohabljanju spolnih organov iz kulturnih ali verskih razlogov.
<P>
Poročevalka na podlagi splošnejših pripomb ustrezno obsoja vse oblike diskriminacije, ki jih spodbuja islamska praksa, ne da bi izrecno navajala izraza "islam" ali "islamizem", ki sta strogi tabu, saj politična korektnost in strah pred represalijami v celoti prepovedujeta kakršno koli pripombo ali celo kritiko v zvezi s to vero. S tem obsoja prepoved udeležbe dekle v nekaterih vrstah izobraževalnih programov in športu, kot je plavanje, ter vse tradicionalne prakse, ki so barbarske in škodujejo mladim dekletom iz muslimanskih območij.
<P>
Tega se veselimo. To poročilo je prvi korak k svobodi izražanja in sposobnosti jasnega presojanja. Glasovali bomo za sprejetje tega poročila.
<SPEAKER ID="213" NAME="Olle Schmidt  " AFFILIATION="ALDE">
v pisni obliki. - (SV) Vse skupine so zaskrbljene zaradi enega odstavka. Odstavek 127 prvotnega poročila vključuje predlog, ki vse države članice poziva, naj prepovejo nošenje naglavnih rut in hidžabov v šolah. Kot posamezniki se lahko strinjamo z osnovno idejo, in sicer, da se zaščiti pravica otrok do svobodne igre in udeležbe v šolski gimnastiki ter da se mladoletnikom zagotovi določena zaščita pred prisilo staršev. Vendar tega zapletenega in občutljivega vprašanja ni mogoče rešiti na ravni EU. Evropski narodi vzpostavljajo ravnovesje med pravicami ter odgovornostmi otrok, staršev in države glede na lastno zgodovino in politične razmere. Popolnoma se strinjamo, da mora EU oblikovati dober okvir. Vendar iz razumnega stališča odstavek 127 ne spada v noben tak okvir.
<SPEAKER ID="214" NAME="Kathy Sinnott  " AFFILIATION="IND/DEM">
v pisni obliki. - Zadovoljna sem, da sta odbor in njegovo poročilo velik poudarek namenila družini in priznala pomen družine za otroke. Pozdravljam tudi močno varstvo otrok pred trgovanjem z njimi, institucionalizacijo, pornografijo in invalidnostjo.
<P>
Vendar poročilo povezuje politiko EU z Mednarodno konvencijo Združenih narodov o otrokovih pravicah, ki odgovornost za otroke prelaga s staršev na državo. To je zelo obsežen in zaskrbljujoč premik, čeprav to ni neposredno izraženo.
<P>
Kljub pozitivnim elementom tega poročila, ki so omenjeni zgoraj, je bilo poročilo žal namenjeno spodbujanju programa o spolnih in reproduktivnih pravicah (konvencija Združenih narodov vključuje tudi splav), kar je nesmiselno zlasti zato, ker obravnavamo otroke in njihovo varstvo. Čeprav zelo močno podpiram vse načine varstva otrok, tega poročila ne morem podpreti.
<SPEAKER ID="215" NAME="Bart Staes  " AFFILIATION="Verts/ALE">
v pisni obliki. - (NL) Kljub Konvenciji ZN o otrokovih pravicah, ki jo je podpisalo veliko držav članic, se še vedno pojavlja veliko kršitev osnovnih pravic mladih in otrok.
<P>
Zato zelo pozdravljamo pobudo Komisije za oblikovanje evropske strategije. Čeprav so za otrokove pravice pristojne države, sta Komisija in poročevalka Evropskega parlamenta, gospa Angelilli, poudarili veliko nujnih vprašanj, kot je boj proti vsem oblikam nasilja ter revščine in diskriminacije med otroki ter spoštovanje pravic otrok priseljencev. Skupina Verts/ALE je k poročilu dodala nekaj točk: večje upoštevanje pravic otrok do vključevanja v odločitve v zvezi z njimi, priznavanje varuha otrokovih pravic, prepoved dela otrok, enako plačilo za enako delo za mlajše od 18 let, priznavanje pravic otrok beguncev ter pravice do čistega in zavarovanega okolja.
<P>
Vesel sem, da je Parlament namenil čas razpravi o tem vprašanju in to poročilo v celoti podpiram.
<SPEAKER ID="216" NAME="Konrad Szymański  " LANGUAGE="PL">
Poročila o strategiji o otrokovih pravicah nisem mogel podpreti, ker je levica vanj vključila najmanj pet sklicev na te tako imenovane pravice in reproduktivno zdravje, ki med drugim dovoljuje splav.
<SPEAKER ID="217" NAME="Jeffrey Titford  " AFFILIATION="IND/DEM">
v pisni obliki. - Podpiram EU pri spodbujanju otrokovih pravic. Pozornost Komisije želim osredotočiti na nedavni primer diskriminacije otrokovih pravic v zvezi s potovanjem z letalskimi družbami, ki odpravljajo storitve letenja mladoletnikov brez spremstva. Če bi enako ravnali v primeru invalidov ali podobne skupine ljudi, bi se (upravičeno) pojavilo razburjenje, vendar EU očitno meni, da je popolnoma ustrezno zanemarjanje otrokovih pravic na tak samovoljen način.
<P>
Poleg tega je bil sporen tudi odstavek 127, ki poziva "države članice, da prepovejo nošenje naglavnih rut in hidžabov, vsaj v osnovni šoli". Glasoval sem proti odstavku zaradi dvoumnega besedila in dejstva, da je to vprašanje preveč pomembno, da bi se obravnavalo kot postranski del tega poročila. Poleg tega bi bil razočaran, če bi se taka praksa uveljavila v evropskih osnovnih šolah.
<SPEAKER ID="218" NAME="Geoffrey Van Orden  " AFFILIATION="PPE-DE">
v pisni obliki. - Sem najglasnejši zagovornik potrebe, da se otrokom zagotovi dobra vzgoja v močnem, ljubečem in varnem družinskem okolju, da se otroke zaščiti pred nasiljem in zlorabo ter da se jim v življenju zagotovijo moralno usmerjanje, kakovostna izobrazba in najboljše priložnosti. Menim, da je vloga države pri tem omejena - ne sme razveljaviti pravic in dolžnosti staršev, cerkva in šol. Zato zagotovo ne vidim razloga, da bi EU posredovala. Obžalujem črtanje zahteve za prepoved nošenja naglavnih rut in hidžabov vsaj v osnovnih šolah - kakšno upanje potem obstaja, da se bodo te države ustrezno vključile v našo močno zahodno družbo, če bodo ta oblačila dovoljena? Obžalujem tudi vključitev besedila v zvezi s spolnimi "pravicami" mladoletnikov, ki je dodatno razvrednotenje pojma otroštva. Iz teh in drugih razlogov sem glasoval proti sprejetju poročila.
<SPEAKER ID="995" NAME="Jean-Pierre Audy  " AFFILIATION="PPE-DE">
v pisni obliki. - (FR) Na podlagi odličnega poročila nemške kolegice Doris Pack sem glasoval za sprejetje resolucije Evropskega parlamenta o izobraževanju odraslih kot odziv na sporočilo Komisije z naslovom Izobraževanje odraslih: za učenje ni nikoli prepozno.
<P>
Izobraževanje in usposabljanje, zlasti vseživljenjsko učenje odraslih, sta pomembna dejavnika za doseganje ciljev lizbonske strategije v zvezi s povečevanjem gospodarske rasti, konkurenčnosti in družbenega napredka. Ta pobuda, ki je bila oblikovana leta 2001, je glede na konkurenčnost, socialno vključevanje odraslih ali izzive demografskih sprememb dober znak za Evropsko unijo in njene državljane.
<P>
V zvezi z učenjem in splošnimi vprašanji glede podjetij predlagam, da se reševanje tega vprašanja prepusti socialnim partnerjem, ki imajo, na kar moramo biti stalno pozorni, na voljo pravne instrumente za izgradnjo evropske socialne zakonodaje na podlagi obstoječih pogodb ter člena 137 in naslednjih členov Pogodbe o ustanovitvi Evropske skupnosti, kar potrjuje lizbonska pogodba, ki je zdaj v procesu ratifikacije.
<SPEAKER ID="220" NAME="Proinsias De Rossa  " AFFILIATION="PSE">
v pisni obliki. - Glasoval sem za sprejetje poročila, ker so obseg sedanjih gospodarskih in družbenih razmer, hiter prehod na znanju temelječo družbo in demografske spremembe, ki jih povzroča staranje prebivalstva v Evropi, izzivi, ki zahtevajo nov pristop k izobraževanju in usposabljanju v okviru vseživljenjskega učenja.
<SPEAKER ID="221" NAME="Edite Estrela  " AFFILIATION="PSE">
v pisni obliki. - (PT) Glasovala sem za sprejetje poročila kolegice Doris Pack z naslovom Izobraževanje odraslih: za učenje ni nikoli prepozno, saj menim, da je izobraževanje odraslih s pridobivanjem pomembnih znanj in spretnosti bistveno za doseganje ciljev lizbonske strategije v zvezi z večjo gospodarsko rastjo, konkurenčnostjo in socialnim vključevanjem.
<P>
Poleg tega se strinjam tudi s stališčem, da je vseživljenjsko učenje bistveno za obvladovanje sedanjih izzivov gospodarskih in družbenih sprememb, hitrega prehoda na znanju temelječo družbo in demografskih sprememb zaradi staranja prebivalstva.
<SPEAKER ID="222" NAME="Ilda Figueiredo  " AFFILIATION="GUE/NGL">
v pisni obliki. - (PT) Izobraževanju odraslih je treba nameniti večjo pozornost. Spodbuditi je treba program izobraževanja odraslih. Udeležba odraslih v izobraževanju in usposabljanju ne zadostuje, če želi EU doseči zastavljen cilj, da bo do leta 2010 dosegla 12,5-odstotno udeležbo v programih izobraževanja odraslih.
<P>
Vendar je treba zagotoviti kakovost izobraževanja odraslih, pri čemer je treba posebno pozornost nameniti različnim razsežnostim kakovosti učenja, zlasti razvoju učiteljev, mehanizmom zagotavljanja kakovosti ter metodam in gradivu za poučevanje.
<P>
Kot poudarja poročilo, je izobraževanje odraslih bistven del vseživljenjskega učenja in zelo zapleteno področje. Odrasli morajo povezovati učenje s svojim znanjem, izkušnjami in kulturnim ozadjem.
<P>
Nazadnje je treba poudariti enakost spolov pri programih vseživljenjskega učenja, da lahko tako moški kot ženske izkoristijo enake priložnosti, ki jih zagotavlja tovrstno učenje, ter uporabiti vsa razpoložljiva orodja za zagotovitev enakosti med moškimi in ženskami pri ukrepih za oblikovanje politike izobraževanja odraslih v sodelovanju z Evropskim inštitutom za enakost spolov.
<SPEAKER ID="223" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) Zelo zaupava v sposobnost držav članic za obravnavanje vprašanj v zvezi z zelo pomembnim vprašanjem izobraževanja odraslih. Oddelki za izobraževanje v državah članicah morajo imeti zadostna sredstva za razvoj izobraževanja odraslih. En način zagotavljanja finančnih virov je zmanjšanje prispevkov držav članic v proračun EU, da imajo na voljo več sredstev za naložbe v socialno oskrbo, izobraževanje in blaginjo.
<P>
Ponovno ugotavljava, da federalistična večina v Evropskem parlamentu ni spoštovala izključne pristojnosti držav članic za organizacijo izobraževanja in vsebine sistemov usposabljanja.
<P>
To poročilo na lastno pobudo Evropskega parlamenta nikoli ne bi smelo biti napisano in ga je mogoče obravnavati le kot sistem ustvarjanja delovnih mest odbora Evropskega parlamenta za kulturo in izobraževanje.
<SPEAKER ID="224" NAME="Janusz Lewandowski  " LANGUAGE="PL">
Poročilo, o katerem glasujemo, je povezano z izobraževanjem odraslih, drugače povedano z vprašanjem, ki je zelo pomembno v Evropski uniji, v moji državi pa je dobilo še večji pomen, saj ugodno vpliva na več tisoč ljudi in jih spodbuja. Povsem komercialni vidiki tega ne prikazujejo vedno. Opozoril bi rad na en vidik stalnega izobraževanja odraslih, ki je povezan s sodobnimi demografskimi in civilizacijskimi izzivi ter uporabo stare ureditve. Socialni sistem je uveljavil poseben izobraževalni model, ki je bil na področju humanizma nasičen s propagando in ideologijo, na drugih področjih pa je izražal oddaljitev od svetovnih trendov. Zaradi tega zagotavlja izobraževanje odraslih v novih državah članicah priložnost za nadomestitev šibkega socialističnega modela izobraževanja, omenjenega zgoraj, hkrati pa omogoča odpiranje svetu.
<P>
Na področju znanja tujih jezikov, pripravljenosti na tveganje, povezano s preusposabljanjem in zamenjavo delovnega mesta, ter spodbujanja evropskih izobraževalnih standardov, je to očiten predpogoj za mobilnost in priložnost za iskanje zaposlitve, kar pojasnjuje veliko zanimanje za nadaljevanje izobraževanja med kolegi iz Srednje in Vzhodne Evrope.
<SPEAKER ID="225" NAME="Bogusław Liberadzki  " LANGUAGE="PL">
Gospa Pack v svojem poročilu poziva, naj izobraževanje poteka skozi celotno poklicno življenje, namesto da je študij omejen na leta v šoli.
<P>
Strinjam se z izjavo, da sedanja stopnja gospodarskih in družbenih sprememb krepi potrebo po stalnem, dolgoročnemu osebnem razvoju. Dejstvo je tudi, da ima izobraževanje odraslih pozitivne vplive na občutek odraslih, da so vredni, jim pomaga k boljši socialni vključenosti ter vzpostavlja medkulturni dialog.
<SPEAKER ID="226" NAME="David Martin  " AFFILIATION="PSE">
v pisni obliki. - Menim, da bo poročilo, ki vključuje doseganje cilja 12,5-odstotne udeležbe držav članic v programu izobraževanja odraslih do leta 2010, povečalo konkurenčnost EU ter zagotovilo večjo socialno vključenost in medkulturno ozaveščenost: to, kar je potrebno v letu medkulturnega dialoga. Boljša uporaba tehnologije in predlogov za povečanje storitev otroškega varstva bo izboljšala možnosti za vse, ki jim izobraževanje dejansko prinaša koristi. Zato sem glasoval za sprejetje poročila.
<SPEAKER ID="227" NAME="Andreas Mölzer  " AFFILIATION="NI">
v pisni obliki. - (DE) Neproduktivno je preprečevanje izobraževanja lastnega prebivalstva na eni strani in načrtovanje "modre izkaznice" na drugi, saj zaradi nastanka neobičajnih razmerij in večjega pritiska konkurence dobro osnovno in dodatno izobraževanje zdaj ne zagotavljata več zaščite pred brezposelnostjo. Veliko dobro izobraženih ljudi so podjetja zavrnila le zaradi tega, ker iščejo najcenejše diplomante za neperspektivno delo ali želijo ponuditi neobičajne pogodbe o zaposlitvi.
<P>
Zato je treba preprečiti, da se kot izgovor uporablja pomanjkanje usposobljenih delavcev. Če to ni mogoče, je treba dati prednost sezonskemu modelu. S tem je mogoče preprečiti masovno priseljevanje.
<P>
Kljub neskladnostim v ciljih EU, prizadevanja in programi na področju vseživljenjskega učenja še vedno potrebujejo našo podporo.
