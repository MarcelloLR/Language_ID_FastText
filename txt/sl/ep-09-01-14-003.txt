<CHAPTER ID="003">
Predstavitev programa češkega predsedovanja (razprava) 
<SPEAKER ID="007" NAME="Predsednik">
Naslednja točka je izjava Sveta o predstavitvi programa češkega predsedovanja.
<P>
V Evropskem parlamentu toplo pozdravljam predsednika Sveta, predsednika vlade Češke republike, Mireka Topoláneka. Prisrčno pozdravljeni, gospod Topolánek.
<P>
(Aplavz)
<P>
Prav tako lepo pozdravljam predsednika Evropske komisije, Joséja Manuela Durãoja Barrosa.
<P>
Gospe in gospodje, vsi vemo, da je predsedovanje izjemno zahtevna naloga, prav tako pa vem, da je za predsednika vlade Topoláneka, katerega politične izkušnje segajo v obdobje komunizma, precejšen intelektualen in čustven izziv, da sedaj poroča Evropski uniji kot njen predstavnik.
<P>
To je drugo predsedovanje države, prva je bila Slovenija, ki se je Evropski uniji pridružila 1. maja 2004. Prepričan sem, da govorim v imenu vseh, ko trdim, da ima češko predsedstvo našo popolno podporo in da nameravamo storiti vse, kar je v naših močeh, da bi bilo to uspešno predsedovanje za Evropsko unijo v teh težkih časih.
<P>
Predsednik Sveta, predsednik vlade Topolánek, na podlagi tega bi vas rad povabil, da nagovorite ta Parlament. Naj vas še enkrat toplo pozdravim v Evropskem parlamentu.
<P>
(Aplavz)
<SPEAKER ID="008" NAME="Mirek Topolánek">
predsednik Sveta. - (CS) Gospod predsednik Evropskega parlamenta, gospod predsednik Evropske komisije, gospe in gospodje, danes pred vas prvič stopam kot predsednik Evropskega sveta. Češka republika je vodenje EU prevzela za Francijo, kar po mojem mnenju nima le simboličnega pomena. Francija je imela pomembno vlogo pri nastanku sodobne češke države. Na francoskem dvoru je odrastel naš največji kralj, Karel IV., cesar svetega rimskega cesarstva, ki je po vzoru modela Sorbonne v Parizu ustanovil univerzo v Pragi, eno izmed izjemnih evropskih izobraževalnih ustanov. S Francijo smo povezani tako zaradi uresničevanja naših nacionalnih teženj, kot tudi zaradi spodbujanja univerzalnih evropskih vrednot.
<P>
Prav tako kot ni bilo lahko ustanoviti univerze na Češkem, ki bi bila primerljiva z univerzo v Sorbonni, ni enostavno prevzeti predsedstva EU od Francije. Vidim le en način za častno izpolnitev te naloge. Ni naključje, da sem kot primer povezanosti s Francijo in evropskimi vrednotami navedel srednjeveškega vladarja. Karel IV. v svojih politikah ni mogel uveljaviti izključno češkega stališča, prav nasprotno, vključiti in zastopati je moral celotno raznoliko cesarstvo.
<P>
Na nek način Evropska unija sledi temu srednjeveškemu univerzalizmu - če ne drugje, je to razvidno iz dejstva, da zagovarja skupen etični kodeks in skupne pravne podlage, ne pa lokalnih interesov. Govori se tudi o drugi Evropski uniji, birokratski, tehnokratski, ki nima duše, sam pa verjamem v to prvo Evropo: Evropo svobode, pravice, idej in pravil.
<P>
Na stopnji vrednot, kjer je zakon nad posameznikom, velikost države ni pomembna. Šteje le zmožnost uresničevanja teh skupnih idej. Vloga predsedujoče države ni v tem, da bi uveljavljala svoje interese, niti da bi sprejemala odločitve. Njena vloga je voditi in spodbujati razpravo. Danes pred vami ne stojim kot predsednik vlade Češke republike, ampak kot predsednik Evropskega sveta. Pogledi, ki jih bom v naslednjih šestih mesecih tukaj predstavil, ne bodo moji osebni pogledi ali pogledi češke vlade. Predstavljali bodo konsenz 27 držav in bodo zbrani v obliki sklepov Evropskega sveta.
<P>
Ne morem si predstavljati, da bi pred vas stopil v kakršni koli drugi vlogi. Kot neposredno izvoljeni poslanci Evropskega parlamenta imate vso pravico, da mi zastavite kakršno koli vprašanje, če pa vas bo zanimalo, vam bom z veseljem vedno podal moje mnenje ali pojasnil češko stališče, vendar sam temu ne pripisujem ključnega pomena. Prizorišče za izražanje nacionalnih interesov je Evropski svet, ki je kot tak tudi bil ustanovljen znotraj kompleksnega sistema preverjanja in uravnoteženosti evropske demokracije. Glavna naloga Sveta pa je, da poskuša najti skupno točko, kompromis, ki je sprejemljiv za vse. To bom na tem mestu vedno ostro, odločno in dosledno zagovarjal.
<P>
V EU pravijo, da so Čehi vedno s čim nezadovoljni. Da smo godrnjači, ki se jih morajo drugi bati, da smo narod husitov in vročekrvnih šovinistov. S to vrsto kritike se načelno ne strinjam. Tako kot naš prvi predsednik, T.G. Masaryk, sem tudi sam prepričan, da je "češko vprašanje" dejansko evropsko vprašanje in da je vedno nastalo v vseevropskem kontekstu, v skladu s skupnimi evropskimi vrednotami in v povezavi z dogajanji v drugih državah.
<P>
Kot je Masaryk pred stotimi leti zapisal v drugi izdaji "Češkega vprašanja": "Naš literalni in jezikovni preporod je potekal sočasno s preporodi in novimi dogajanji v vseh evropskih narodih. To pomeni, da naš preporod ni bil tako osamljen in čudežen, kot se običajno navaja, ampak je bil v celoti del smernic, ki so vladale po vsej Evropi."
<P>
Verjamem, da so te besede ustrezne še danes, ko Evropska unija kot celota in njene posamezne države iščejo novo podobo Evrope. Podobo, ki bo odražala tradicionalne evropske vrednote in bo hkrati pogumno usmerjena v tretje tisočletje. Podobo, ki bo v skladu s sloganom Unije "In varietate concordia" izraz enotnosti, istočasno pa tudi raznolikosti. Prav tako kot v 19. stoletju Čehi tudi v to razpravo vstopajo kot mlada in majhna članica. In prav tako kot takrat se tudi danes štejemo za del velike družine ponosnih evropskih narodov.
<P>
V naslednjih šestih mesecih bomo imeli priložnost, da v celoti dokažemo svoj odnos do evropskega povezovanja. Češko predsedstvo bo potekalo v letu, ki je pomembno zaradi številnih razlogov. Letos je peta obletnica zgodovinsko največje širitve EU v letu 2004, ki je bila simboličen in praktičen vrhunec uspešnega procesa ponovnega združevanja prej razdeljene celine, letos pa Evropa praznuje tudi 20. obletnico padca železne zavese, ki je omogočil državam bivšega sovjetskega bloka, da so ponovno vzpostavile svobodo in demokracijo.
<P>
V letu 2009 bo tudi 30. obletnica prvih neposrednih volitev v Evropski parlament, ki ga zastopate. V trikotniku institucij EU prav Parlament štejemo za vir neposredne politične legitimnosti. Evropski parlament je edino neposredno izvoljeno telo v EU, z nenehnimi pozivi za zmanjšanje tako imenovanega "demokratičnega deficita" pa se je v desetletjih njegova pristojnost povečala.
<P>
V tem letu bo tudi 60. obletnica ustanovitve organizacije NATO, ki je najpomembnejše čezatlantsko obrambno zavezništvo. NATO na varnostni ravni ponazarja evroatlantske povezave, ki potrjujejo veljavnost vrednot naše evropske civilizacije na obeh straneh oceana.
<P>
Leto 2009 ne bo le leto pomembnih obletnic, ampak bo tudi leto pomembnih in težkih odločitev. Še naprej moramo reševati institucionalne zadeve. Mednarodna vloga EU bo na preizkušnji ne le pri še vedno nerešenem sporu v Gruziji, ampak tudi pri novem zaostrovanju razmer na Bližnjem vzhodu. Vprašanju energetske varnosti moramo ponovno nameniti vso pozornost. Poleg nalog, ki smo jih predvideli, se bomo tudi mi, tako kot francosko predsedstvo, morali soočiti z novimi dogodki. Dodatnih presenečenj ni mogoče izključiti.
<P>
Predsedujoča država ne more vplivati na dolgoročni načrt EU ali na pojav novih težav. Lahko in mora pa vplivati na izbiro prednostnih nalog predsedstva in tudi sam nameravam, tako kot je v navadi, predstaviti te prednostne naloge.
<P>
Močno smo si prizadevali, da te prednostne naloge ne bi predstavljale le češkega vidika, ampak bi odražale tudi kontinuiteto razvoja v EU ter stališča in ideje posameznih držav članic in političnih teženj. Šlo je za široko in sporazumno nalogo, ki ni bila konfrontacijska in enostranska. Čeprav ni mogoče, da bi bili vsi stoodstotno zadovoljni s temi prednostnimi nalogami, menim, da lahko vsak izmed vas v našem programu najde nekaj, s čimer se lahko poosebi.
<P>
Istočasno pa nikakor ne nameravam prikrivati dejstva, da tako kot za vse druge države članice tudi za Češko republiko predsedstvo predstavlja priložnost, da izpostavi področja, na katerih lahko s svojim specifičnim znanjem prispevamo nekaj k Evropi. O katerih področjih govorim?
<P>
Kot država, odvisna od uvoza nafte in plina, in kot bivša država vzhodnega bloka se dobro zavedamo pomembnosti energetske varnosti, ne samo za dobro gospodarsko stanje, ampak tudi za svobodno in neodvisno zunanjo politiko.
<P>
Kot novi državi članici z izkušnjami s totalitarizmom nam članstvo v Skupnosti veliko pomeni, kot našo moralno odgovornost pa štejemo krepitev sodelovanja s tistimi, ki so ostali zunaj. Tako kot Francija uporablja svoje znanje v zvezi s Sredozemljem, želimo mi prepričati EU o pomembnosti vzhodnega partnerstva.
<P>
Tretji prispevek, ki bi ga rad tukaj omenil, so naše izkušnje s krizo v bančnem sektorju, ki smo jo preživeli ob koncu devetdesetih let prejšnjega stoletja. K trenutni razpravi lahko prispevamo svoja priporočila in strokovnjake. Zaradi stabilizacije finančnih ustanov smo danes ena izmed redkih držav, ki denarja davkoplačevalcev ni vlagala v banke, prizadete zaradi finančne krize.
<P>
Naše prednostne naloge predsedstva odražajo češko znanje, upoštevajo neprekinjen razvoj EU in so ustrezne glede na obstoječe probleme.
<P>
Kot verjetno veste, se slogan našega predsedstva glasi "Evropa brez ovir". Temu sloganu bi dodal podnaslov "Evropa pravil". Ta vizija v današnjih težkih političnih in ekonomskih razmerah postaja še bolj pomembna. Prepričani smo, da se lahko Evropa z globalno konkurenco, tako ekonomsko kot tudi politično, sooči le, če bo v celoti izkoristila svoj ekonomski, kulturni potencial in potencial človeških virov. To še posebej velja v času krize.
<P>
Popoln razvoj evropskega potenciala zavirajo številne notranje ovire, ki jih moramo poskusiti odpraviti. Mislim na zadnje preostale ovire pri popolnem izvajanju štirih osnovnih svoboščin EU s strani držav članic - nepotrebno administrativo breme za podjetnike ali pomanjkanje povezav med energetskimi omrežji, ki predstavljajo oviro za večjo energetsko varnost in razvoj notranjega energetskega trga.
<P>
Po drugi strani pa Evropa brez ovir ne more biti Evropa brez pravil in mej. Odpravljanje notranjih ovir mora potekati sočasno z varstvom pred nezakonitimi dejanji, ki ogrožajo varnost in interese Evropejcev, predvsem na področju varstva intelektualne lastnine in nezakonitega priseljevanja. Le jasno opredeljene omejitve nam bodo omogočale zasesti aktivnejšo vlogo pri rušenju zunanjih ovir, na primer v mednarodni trgovini, s tem pa bomo lahko lažje izkoristili potencial in primerjalne prednosti evropskih držav.
<P>
V šestih mesecih predsedovanja si bo Češka republika prizadevala za doseganje teh splošnih ciljev z izvajanjem treh glavnih področjih programa "Trije češki E-ji". 1. Ekonomija, 2. Energija, 3. Evropska unija v svetu. Z malo pretiravanja bi lahko rekli, da so se ti trije E-ji na začetku leta spremenili v 2 G-ja: plin ("Gas") in Gaza. V fiziki E pomeni energijo, G pa je simbol za težnostni pospešek. Za vse, ki potrebujejo razgibavanje, predstavlja 2 G precejšen napor.
<P>
Takoj moram povedati, da bi lahko o posameznih prednostnih in ostalih nalogah govoril več ur, vendar pa so bolj kot vse besede pomembni vsi dosedanji rezultati češkega predsedstva. Danes je 14. januar, kar pomeni, da predsedujemo dva tedna. V tem času smo uspeli najti politično rešitev za zapleten problem ruskega plina in sporazum med dvema stranema v sporu. Vodili smo evropsko delegacijo na območju konfliktov na Bližnjem vzhodu. Delegacija je opravila težke razgovore z vsemi vpletenimi stranmi in dosegla prve uspehe pri odpiranju humanitarnega koridorja v Gazo.
<P>
Vse to se je zgodilo v času, ko smo se soočali s težkimi razmerami doma, z vladnimi prerazporeditvami, hkrati pa bili deležni napadov iz vrst opozicije, ki je neodgovorno torpedirala češko predsedovanje EU in uporabljala obveznosti države do tujine kot izsiljevanje v domačem političnem sporu. Menim, da so rezultati, ki smo jih kljub temu dosegli, več kot ustrezen odgovor na glasove dvomljivcev, ki so trdili, da Češka republika iz objektivnih in subjektivnih razlogov ni sposobna voditi EU.
<P>
Prešel bom na podrobnejši opis posameznih področij:
<P>
Prvi E: Ekonomija
<P>
Češko predsedstvo si bi prizadevalo predvsem za celovito izvajanje sklepov Deklaracije vrha G20 iz novembra 2008 in sklepov Evropskega sveta iz decembra 2008. V skladu s temi sklepi je za doseganje uspeha ključna zahteva preprečevanje pretirane regulacije in izogibanje protekcionizmu - povedano z drugimi besedami, upoštevanje primarnega prava EU, upoštevanje vzpostavljenih pravil. EU se ne sme zapirati pred svetom, prav nasprotno, prizadevati si mora za največjo možno odprtost svetovni trgovini in pri tem pridobiti največje možne koristi.
<P>
Tukaj velja ponoviti besede mojega prijatelja Josepha Daula iz skupine PPE-DE: "Trenutna gospodarska kriza ni poraz kapitalizma, ampak je rezultat političnih napak in pomanjkanja pravil za nadzor finančnih trgov."
<P>
Prednostne naloge bodo vključevale ponoven pregled direktive o kapitalski ustreznosti investicijskih podjetij in posojilnih institucij, dokončanje pogajanj o direktivi, ki ureja zavarovanje, uredbo o dejavnostih bonitetnih agencij in direktivo o institucijah za izdajo elektronskega denarja. Predsedstvo si bo prav tako prizadevalo za ponoven pregled uredbe o plačilih v evrih, nenazadnje pa tudi za temeljito izvajanje načrta Sveta za ekonomske in finančne zadeve, ki je bil sprejet kot odgovor na krizo na finančnih trgih. Istočasno moramo temeljito analizirati možnosti, ki jih omogoča trenutno veljavna zakonodaja, in jih v celoti izkoristiti.
<P>
Le gospodarsko močna in vplivna EU bo sposobna rešiti pomembna vprašanja globalne politike, varnosti, trgovine in okolja. Predsedstvo se mora zaradi tega posvetiti uresničevanju evropskega načrtu za oživitev gospodarstva, s poudarkom na njegovi vključitvi v okvir lizbonske strategije: po kratkoročnih ukrepih za krepitev naših gospodarstev potrebujemo ukrepe za srednje- in dolgoročne strukturne reforme.
<P>
Primer takšnih kratkoročnih strukturnih reform je skupna kmetijska politika. Ključnega pomena so enaki pogoji za vse države članice EU pri izvajanju neposrednih plačil - tako z vidika plačanih zneskov, kot tudi z vidika plačilnega sistema (odpravljanje zgodovinskih neskladnosti, dopuščanje raznolikosti kmetijstva vsake posamezne države članice). Češka republika želi te vidike vključiti v razpravo o prihodnosti skupne kmetijske politike po letu 2013.
<P>
Dolgoročno najboljšo zaščito pred vplivi prihodnjih kriz predstavlja krepitev konkurenčnost EU. Kot sem dejal že prej, gre za uveljavljanje in izvajanje štirih osnovnih svoboščin, na katerih temelji EU. Tem štirim bi rad dodal še "peto svoboščino" - prosti pretok znanja, kar nekoliko spominja na srednjeveški univerzalizem, ki sem ga omenil.
<P>
Pomemben dejavnik za izboljšanje konkurenčnosti je izboljšanje kakovosti predpisov, vključno z zmanjšanjem regulatorne obremenitve, da bi bilo poslovanje lažje, predvsem za mala in srednje velika podjetja. Češka republika vlaga veliko naporov v to področje.
<P>
Na področju zunanje trgovine se predsedstvo osredotoča na obnavljanje razprav v okviru STO. Tu veliko pomembnost pripisujemo uspešnemu dokončanju razvojne agende iz Dohe (RAD). RAD predstavlja prizadevanje za dosego pregledne liberalizacije trgovine na večstranski ravni. Če bodo pogajanja o RAD začasno prekinjena, bo predsedstvo poskušalo spodbuditi razmišljanje o večstranskih trgovinskih ukrepih in bo podprlo razširitev pogajanj znotraj okvira drugih agend STO.
<P>
Ne smemo pozabiti na naložbe v izobraževanje, raziskave, razvoj in inovacije, vzporedno s potrebo po izboljšanju zakonodajnega okolja in zmanjšanju administrativnega bremena. Tukaj bi rad citiral predsednika Skupine socialdemokratov v Evropskem parlamentu, Martina Schulza: "Evropa ne more uspešno tekmovati z drugimi svetovnimi regijami glede nizkih plač in socialnih standardov, lahko pa v tehnoloških inovacijah, višji kakovosti dela ter pristojnostih in znanju njenih ljudi." V celoti se strinjam s tem pogledom.
<P>
Drugi E: Energija
<P>
Tako kot prva, tudi druga prednostna naloga spada v kontekst trenutnih dogajanj. Rekel bi, da še bolj nujno in nedvoumno. Kratkoročno gledano lahko globalna kriza oslabi Evropo, pomanjkanje energije, ki nam grozi, pa bi nemudoma in dolgoročno uničilo ne samo evropsko gospodarstvo, ampak tudi našo svobodo in varnost. Češko predsedstvo bo vsekakor nadaljevalo s svojimi prizadevanji za zagotavljanje varne, konkurenčne in trajnostne energije za Evropo.
<P>
Na področju energetske varnosti se želimo osredotočiti na tri vidike: najprej dokončanje drugega strateškega pregleda energetske politike, vključno z srednjeročnim povpraševanjem in ponudbo energije v EU, na osnovi tega pa identifikacija ustreznih infrastrukturnih projektov. Drugič, dokončanje direktive glede vzdrževanja minimalnih zalog surove nafte in naftnih derivatov, kjer podpiramo povečanje obvezne najnižje zaloge z 90 na 120 dni. Tretjič, reforma vseevropskih energetskih omrežij (TEN-E); tukaj paket zakonodaje o energetski varnosti, ki ga je Komisija potrdila novembra 2008, vključuje tudi zeleno knjigo o evropskih energetskih omrežjih. Nič manj pomembna ni krepitev infrastrukture na ozemlju držav članic, vključno z obstoječimi čezmejnimi povezavami, in vzpostavljanje novih povezav energetskih omrežij. Upamo, da bomo imeli podporo Evropskega parlamenta pri vseh povezanih zakonskih aktih.
<P>
Seveda smo zainteresirani tudi za razvejanje dobavnih in transportnih poti. Jasno je, da je na primer izgradnja plinovoda Nabucco prednostno vprašanje, prav tako pomembno pa je zagotavljanje podpore za izgradnjo novih naftovodov. Prizadevati si moramo za razvejanost energetske mešanice, vključno s ponovno uporabo jedrske energije in naložb v nove tehnologije.
<P>
Kot primer sposobnosti za doseganje energetske varnosti v praksi, želimo izpostaviti sporazum, pri katerem smo imeli vlogo posrednika ob vzpostavitvi nadzornega mehanizma pri tranzitu ruskega plina. Cilj je bil obnoviti zaupanje med Rusko federacijo in Ukrajino in vpeljati osnovno preglednost. Uspelo nam je prepričati Rusijo in Ukrajino, da podpišeta skupen dokument, tako da je spet prišlo do obnovitve dobave v EU.
<P>
EU mora sedaj sprejeti odločitve in ukrepe, s katerimi bo zagotovila, da se v prihodnje takšna kriza z vplivom na države članice ne bo ponovila. Povečati moramo preglednost v plinski industriji, prav tako pa moramo zagotoviti raznolike oskrbovalne poti in dobavitelje. Prav tako moramo zagotoviti raznolikost mešanice energetskih virov držav EU. Resno moramo razmisliti o razvoju varne jedrske energije. Nemudoma moramo začeti z izgradnjo infrastrukture v EU, da bi tako lahko zagotovili učinkovite povezave med državami članicami, kar je predpogoj za vzpostavitev učinkovitega plinskega trga.
<P>
Na področju notranjega trga in infrastrukture si moramo prizadevati za vzpostavitev učinkovitega usklajevanja upravljavcev prenosnih sistemov, dokončanje izgradnje poenotenega notranjega trga za elektriko in plin ter za zagotavljanje, da bodo odpravljene pomanjkljivosti v prenosnem in transportnem sistemu.
<P>
Glede vprašanja zakonodajnih prednostnih nalog na tem področju želimo zaključiti tretji paket o notranjem energetskem trgu, kar pomeni dokončanje pregleda dveh direktiv in dveh uredb o elektriki in plinu, katerih namen je dokončati liberalizacijo električnega in plinskega trga. Prav tako nameravamo ustrezno uveljaviti predpise in vzpostaviti agencijo za usklajevanje med energetskimi regulatorji.
<P>
Drugo področje je povečanje energetske učinkovitosti, s čimer se želi podrobneje ukvarjati švedsko predsedstvo; to pomeni, da bo trojica predsedujočih držav, Francija - Češka republika - Švedska energetsko vprašanje obravnavala temeljito in z vseh možnih vidikov.
<P>
Čeprav se ta prednostna naloga imenuje energija, je neločljivo povezana s politiko varstva podnebja. Na tem področju si bo predsedstvo prizadevalo doseči globalno sprejemljiv dogovor o vzpostavitvi obveznosti za količinsko omejevanje po letu 2012. To predvsem pomeni vključitev ZDA, Indije in Kitajske, kar bo omogočilo doseganje širokega mednarodnega soglasja ob koncu leta 2009 v Köbenhavnu. Takšno soglasje mora odražati tudi trenutne smernice v svetovnem gospodarstvu. Glede na prihajajočo gospodarsko recesijo in krizo pri oskrbi bo še posebej pomembno, da uskladimo zahteve, povezane z okoljem, konkurenčnostjo in varnostjo.
<P>
Dogajanja ob začetku leta so nas opomnila, da moramo kot del prednostne naloge "EU v svetu" prav tako dopustiti možnost za nepredvidljive nujne naloge. Pri novem zaostrovanju napetosti med Izraelom in Hamasom ni potreben le aktiven pristop EU same, ampak tudi usklajeno delovanje s pomembnimi globalnimi in regionalnimi akterji. Tudi tokrat je mogoče potrditi, da miru ne bo mogoče doseči vse dokler Palestina ne bo začela delovati kot zrela država, ki lahko na svojem ozemlji zagotavlja javni red in mir ter varnost za svoje sosede.
<P>
Zaradi tega si mora Evropska unija poleg trenutnih diplomatskih aktivnosti še naprej prizadevati za izgradnjo palestinske infrastrukture z usposabljanjem varnostnih sil in krepitvijo pristojnosti palestinske administracije. V procesu reševanja spora želi Češka republika izkoristiti svoje dobre odnose s Palestino in Izraelom; očitno pa je, da dolgoročen mir na Bližnjem vzhodu ni mogoč brez medsebojnega zaupanja.
<P>
Vzhodno partnerstvo sem že omenil. Kriza v Gruziji je pokazala, kako pomembno je, da ima EU strategijo za to regijo. Poglabljanje vzhodne razsežnosti evropske sosedske politike s krepitvijo sodelovanja z državami v regiji (predvsem z Ukrajino), prav tako pa tudi z državami transkavkaške in kaspijske regije, je zelo pomembno, ne samo z moralnega, ampak tudi s praktičnega vidika. To sodelovanje nam bo omogočilo zagotoviti raznolikost zunanje trgovine in oskrbe z energetskimi surovinami.
<P>
V zvezi s transatlantskimi regijami je očitno, da EU ne bo mogla učinkovito opravljati svoje vloge kot močen globalni akter, če ne bo prišlo do krepitve in razvoja, prav tako kot Združene države Amerike te vloge sedaj ne morejo opravljati neodvisno. Dolgoročno lahko uspemo le, če bomo sodelovali. Češko predsedstvo bo zaradi tega posebno pozornost posvetilo intenzivnemu dialogu s predstavniki nove administracije ZDA na ključnih področjih gospodarstva, podnebja in energije, prav tako pa tudi sodelovanju s tretjimi državami (Pakistan, Afganistan, Rusija, Bližnji vzhod).
<P>
Za položaj EU v svetu je prav tako temeljnega pomena stališče, ki ga zavzemajo države članice pri dogovarjanju o novem partnerskem sporazumu z Rusijo. Zaradi dogodkov v zadnjih letih, predvsem pa v zadnjih mesecih, so se pojavila številna vprašanja, ki še bolj izpostavljajo potrebo po poenotenem pristopu EU kot celote. Predpogoja za to sta razumevanje Rusije in skupna analiza in zaradi tega podpiramo sodelovanje strokovnjakov za Rusijo v vsej Evropski uniji.
<P>
Pod češkim predsedovanjem se bodo nadaljevali tudi pogovori o širitvi, v katere so zajete države Zahodnega Balkana in Turčija. Zaradi gospodarskih težav in trenutne mednarodne krize ne smemo pozabiti na Zahodni Balkan. V primeru Hrvaške bo predsedstvo storilo vse, kar je v njegovih močeh, da se ta država čim prej pridruži EU. Pozitiven primer Hrvaške je potreben pogoj za ohranjanje evropske vizije v drugih državah Zahodnega Balkana. Vsekakor bomo storili vse, kar je mogoče, da bi podprli njihov napredek znotraj stabilizacijsko-pridružitveni procesa.
<P>
Kot del tega projekta je češko predsedstvo prav tako pripravljeno nadaljevati z razvojem južne dimenzije evropske sosedske politike in izboljšati odnose s partnerskimi državami. To vključuje krepitev odnosov med EU in Izraelom ter mirovni proces na Bližnjem vzhodu na splošno - trenutni dramatični dogodki v tej regiji nas ne smejo odvrniti od tega. Prav nasprotno, kažejo, kako nujno je poiskati mirno rešitev.
<P>
Prednostna naloga Evrope v svetu vključuje tudi področje notranje varnosti. To pa zaradi tega, ker trenutne varnostne grožnje glede na njihovo naravo vse bolj vdirajo v notranjo varnost. Vzpostavitev prostora svobode, varnosti in zakonov je v skupnem interesu EU, ki se dotika življenj vseh njenih državljanov. V zvezi s tem si bo predsedstvo prizadevalo za nadaljnji napredek pri schengenskem sodelovanju, pri sodelovanju policije in carine ter pri sodelovanju med državami članicami v civilnih in kazenskih zadevah.
<P>
Zavedamo se, da bodo konec našega predsedstva zaznamovale volitve v Evropski parlament, bolj napeto politično vzdušje in potreba po dokončanju zakonodajnega procesa pri izbranih zakonodajnih aktih, da ne bi bili izpuščeni. Na naši agendi je tudi začetek razprave o novi obliki Evropske komisije.
<P>
Na češkem predsedstvu je, da nadaljuje razpravo z Irsko o usodi Lizbonske pogodbe. Prepričan sem, da je treba te razgovore voditi pazljivo in z upoštevanjem suverenosti irskih državljanov. Če bi referendum o Lizbonski pogodbi potekal v Češki republiki, vse kaže na to, da tudi tam ne bi uspel. Treba je najti rešitev, ki bi bila sprejemljiva za večino Ircev. To nam bo nedvomno v pomoč tudi pri naši notranjepolitični razpravi.
<P>
Začel sem z besedami, da je češko vprašanje tudi evropsko vprašanje. Verjetno noben drug narod ni namenil toliko prostora, napora in časa za razpravo o svoji lastni identiteti, kot so to storili Čehi. Kar trenutno doživlja Evropska unija, iskanje svoje oblike in namena obstoja, je nekaj, kar nam je iz naše zgodovine dobro znano. V vlogi predsedujoče države zaradi tega Skupnosti ponujamo dvestoletne izkušnje pri iskanju lastne zgodovinske vloge, lastnega mesta v družini evropskih narodov.
<P>
Češki odnos do Evrope je pred več kot sedemdesetimi leti dobro opisal kritik in filozof František Václav Krejčí: "Češkega ozemlja ne vidimo kot osrčja Evrope v geografskem smislu, ampak bolj v kulturnem in intelektualnem smislu. Smo najgloblje v celini, kjer se križajo vplivi iz vseh njenih delov; počutimo se obdane z vsemi evropskimi narodi, če ne neposredno, pa prek ustvarjalne moči kulturnih del. To govorimo zaradi tega, ker smo na sečišču intelektualnih tokov, in naše poslanstvo je, da posredujemo, predvsem posredujemo med vzhodom in zahodom."
<P>
Mislim, da te besede predstavljajo navdih na začetku leta 2009, ko se Češka republika v naslednjih šestih mesecih sooča z vlogo moderatorja razprave v Evropski uniji. Hvala za pozornost.
<SPEAKER ID="009" NAME="Predsednik">
Predsednik Sveta, radi bi se vam zahvalili za izjemno konstruktivno in obširno poročilo, pri predsedovanju pa vam želimo vse najboljše!
<SPEAKER ID="010" NAME="José Manuel Barroso">
predsednik Komisije. - (FR) Gospod predsednik, gospod predsednik Sveta, gospe in gospodje, prvih nekaj dni v letu 2009 ne dopušča nikakršnih dvomov. V naslednjih šestih mesecih bo Evropska unija na preskusu. Evropa bo morala dokazati svojo odločnost, da pomaga svojim državljanom, delavcem in podjetjem pri boju z gospodarsko krizo in njenem premagovanju. Evropa bo morala dokazati svojo solidarnost v izrednih razmerah, kot je nenadna prekinitev oskrbe s plinom, s katero se trenutno soočamo. Evropa bo morala dokazati svojo sposobnost, da uporabi ves svoj zunanji vpliv pri reševanju mednarodnih konfliktov, ki ogrožajo svetovni mir, kot je na primer trenutni konflikt v Gazi.
<P>
V tesnem sodelovanju s češkim predsedstvom Sveta - rad bi pozdravil predsednika vlade Topoláneka in njegovo ekipo, želim jim uspeha ob vodenju Sveta, še enkrat pa želim izraziti moje popolno zaupanje v sposobnost Češke republike, da izpolni to zelo pomembno vlogo -, v tesnem sodelovanju s češkim predsedstvom Sveta in Evropsko unijo si bo Komisija prizadevala dokazati, da je tudi Unija dorasla nalogi. Skupaj lahko v teh šestih mesecih Evropejcem pokažemo, zakaj je Evropska unija danes tako zelo pomembna. Pokažemo jim lahko, zakaj je neposredno v njihovem interesu, da izrazijo svoje mnenje na volitvah poslancev EP, ki bodo v prihodnjem Evropskem parlamentu. Pokažimo svojim sodržavljanom, zakaj Evropa potrebuje več demokracije in učinkovitosti, ki jo zagotavlja Lizbonska pogodba, ter kakšne koristi bo od te pogodbe imela, prav tako pa jim pokažimo, kako bolj kot kdaj koli prej potrebujemo Lizbonsko pogodbo, ki jo podpirajo vse naše države članice.
<P>
Na voljo nam je močna podlaga, na kateri lahko gradimo. V letu 2008 je Unija dokazala, da je sposobna sprejemati težke odločitve, ki za naše družbe pomenijo večletne zaveze. Paket na področju energetike in podnebnih sprememb jasno ponazarja politično voljo vizionarske in odločne Evrope. S tem paketom bomo bližje sklenitvi ambicioznega mednarodnega sporazuma v decembru. V letu 2008 je Unija prav tako dokazala sposobnost, da se prilagaja na spremembe. Hitro je našla ukrepe, s katerimi se je odzvala na finančno krizo, prav tako pa je zelo hitro, brez nepotrebnega odlašanja, dosegla sporazum o načrtu za oživitev evropskega gospodarstva. K temu se bom še vrnil.
<P>
Unija tudi v leto 2009 vstopa s popolnim zaupanjem v trdnost svojega mednarodnega ugleda. Bila je v ospredju pri reševanju sporov, kot je spor med Rusijo in Gruzijo; še naprej si bo prizadevala, da bi k pogovorom pripravila sprte strani, kot na primer v Gazi; zaradi Evropske unije so bili odprti vsaj koridorji humanitarne pomoči za Palestince.
<P>
Evropska unija je prav tako narekovala potek ukrepov, ki jih je v nadaljevanju uporabil G20 za boj proti gospodarski krizi. Ponovno je potrdila popolno zavezanost odpiranju trgov, predvsem sklepom procesa za razvoj in trgovino iz Dohe, prav tako pa tudi razvojnim ciljem tisočletja, ki zaradi resnosti krize ne smejo biti ogroženi. Evropa mora še naprej storiti vse, da bi se lahko soočila z današnjimi izzivi, in prepričan sem, da imamo dovolj razlogov, da smo prepričani v to.
<P>
V tem letu bo Komisija še naprej zagotavljala vse, kar je potrebno, da ne izgubimo zagona, ki smo ga pridobili v Washingtonu na vrhu G20. Prepričani smo, da moramo še naprej dajati vse od sebe, da bi preoblikovali globalni finančni sistem, in to izjemno priložnost bomo imeli že na vrhu G20 v Londonu. Evropska unija mora v Londonu nastopati enotno in mora še naprej kazati svoj vodilni položaj v kontekstu preoblikovanja globalnega finančnega sistema.
<P>
Komisija bo v letošnjem letu predložila nadaljnje pomembne pobude, na primer za boljšo ureditev načina delovanja finančnih trgov, za začetek izvajanja novega akcijskega programa na področju pravosodja, svobode in varnosti, ter predlagala nove ukrepe za prilagajanje podnebnim spremembam. Pri pripravi osnutkov svojih predlogov bomo upoštevali tudi rebalans proračuna. Poleg tega moramo biti še posebej pozorni na razvoj gospodarskih in socialnih razmer ter izvajati vse potrebne ukrepe. Še vedno sodelujete v postopku preučevanja nekaterih zelo zanimivih predlogov, gospe in gospodje. Upamo, da jih bomo lahko sprejeli do konca parlamentarnega mandata, in tu gre zahvala predvsem zavezanosti češkega predsedstva. V mislih imam predvsem predloge, ki so povezani z gospodarsko in finančno krizo, s socialnim paketom, z notranjim energetskim trgom - za katerega so trenutni dogodki pokazali, da je zelo pomemben -, prav tako pa tudi s telekomunikacijskim paketom in s cestnim prevozom.
<P>
Svoje pripombe danes bom osredotočil na energijo in gospodarstvo. Prav na teh področjih bodo državljani Evrope letos čutili največje pritiske. In prav na teh področjih lahko odločno in učinkovito ukrepanje Evropske unije zares nekaj pomeni.
<P>
Vprašanje, ki zahteva takojšnjo in odločno pozornost Evrope, je vprašanje plina, kjer smo se znašli sredi spora med Rusijo in Ukrajino o prenosu plina, ne da bi bila Evropska unija karkoli kriva za to. Trenutne razmere so, povedano na kratko, nesprejemljive in neverjetne. Nesprejemljive, saj so nekateri porabniki Evropske unije v nekaterih državah članicah še vedno brez plina po tednu brez oskrbe. Neverjetne, ker smo še vedno v isti situaciji dan po pomembnem sporazumu, ki je bil podpisan na visoki ravni z zagotovili s strani ruskih in ukrajinskih voditeljev, da bodo začeli z izvajanjem sporazuma in sprostili dobavo plina.
<P>
To so objektivna dejstva, ne da bi hotel kogarkoli obtoževati. Rusija in Ukrajina dokazujeta, da nista sposobni izpolnjevati svojih zavez do nekaterih držav članic Evropske unije. Dejstvo je, da Gazprom in Naftogaz nista sposobna izpolniti svojih obveznosti do evropskih porabnikov.
<P>
Moskvi in Kijevu želim poslati zelo jasno sporočilo. Če sporazum, ki je bil sklenjen pod pokroviteljstvom Evropske unije, ne bo upoštevan brez odlašanja, bo Komisija predlagala evropskim podjetjem, da to zadevo prepustijo sodiščem, in pozvala države članice, da začnejo z izvajanjem usklajenih ukrepov za iskanje alternativnih virov za oskrbo in prenos energije.
<P>
(Aplavz)
<P>
Zelo kmalu bo jasno, ali gre za tehnično napako ali pa enostavno ni politične namere za spoštovanje sporazuma. Rad bi poudaril naslednje. Če sporazuma ne bosta spoštovali, Rusije in Ukrajine ne bosta več zanesljivi partnerici Evropske unije v zadevah oskrbe z energijo.
<P>
(Aplavz)
<P>
V vsakem primeru pa bo Komisija pripravila nadaljnje predloge za izboljšanje energetske varnosti v Evropi v skladu s strateškim energetskim pregledom iz lanskega novembra.
<P>
Izjemno pomembna bo tudi izvedba paketa o podnebju in energiji ter mobilizacija 5 milijard EUR neporabljenega denarja iz proračuna Skupnosti v korist energetskih povezav, pri čemer bi se rad zahvalil češkemu predsedstvu za podporo pri izpolnjevanju te zaveze, ki je bila sprejeta na najvišji ravni na zadnjem Evropskem svetu. Evropa mora ukrepati sedaj, da bi se lahko izognila ponovitvi tovrstne situacije v prihodnosti.
<P>
Dovolite mi, da razširim tematiko in se dotaknem področja gospodarstva. Vsi znaki kažejo, da se gospodarska klima vztrajno slabša. Stopnja nezaposlenosti raste. Obseg proizvodnje še naprej upada. Stvari se bodo najverjetneje še poslabšale, preden se bodo obrnile na bolje. Ne smemo prikrivati resnosti situacije, po drugi strani pa ne smemo biti pesimistični in vdani v usodo. Zasnovali smo prave strategije, s katerimi se bomo prebili skozi krizo. Omilimo lahko njen vpliv na najbolj ranljive dele naše družbe in takoj sprejmemo odločitve, ki nam bodo koristile, ko se bomo rešili iz te krize, saj upamo, da se bomo rešili iz nje.
<P>
V naslednjih tednih mora biti naša prednostna naloga sodelovanje, s pomočjo katerega bomo udejanjili svoje namere. Načrt oživitve, ki ga je predlagala Komisija in podprl Evropski svet, je pravi odgovor. Ponuja dovolj veliko spodbudo, da bo imel vpliv v vsaki posamezni državi članici: okoli 1,5 % BDP Evropske unije je precejšnja količina denarja, če je porabljen za prave namene.
<P>
Cilj spodbude je zagotavljanje kar največje učinkovitosti po načelu "dve muhi na en mah": dolgoročno zdravje in konkurenčnost evropskega gospodarstva in potreba po kratkoročni spodbudi, ki bo ustavila negativni trend. Priznava, da to ni abstraktna gospodarska razprava, ampak kriza, ki je prizadela Evropejce, njihov način preživljanja in njihovo dobrobit. Socialne posledice krize je treba začeti reševati takoj.
<P>
Nenazadnje pa v največji možni meri uporablja evropsko dimenzijo z ustreznim usklajevanjem, s katerim zagotavlja, da bodo imeli ukrepi, sprejeti v eni državi članici, pozitiven učinek tudi v drugih državah, s čimer bodo sprožili pozitivno interakcijo.
<P>
Za uspešno izvedbo tega programa pa potrebujemo aktivno zavezo predsedstva, podporo posameznih držav članic in Sveta ter nedvoumno sodelovanje tega Parlamenta. To predvsem pomeni doseganje ustreznega dogovora o pravnih predlogih v paketu, od pospeševanja uporabe strukturnih skladov do prenove Evropskega sklada za prilagoditev globalizaciji, in dogovor o sprostitvi 5 milijard EUR neporabljenih sredstev za strateške projekte, s posebnim poudarkom na energiji in energetskih povezavah. Rusko-ukrajinska kriza nam je bolj kot kdaj koli jasno pokazala, da je zapolnjevanje lukenj v energetski infrastrukturi strateško koristno za celotno Evropo. Pomeni učinkovito izvedbo načrta za sprostitev spodbude v višini okrog 200 milijard EUR v naše gospodarstvo. Hkrati pa seveda pomeni tudi ohranitev pregleda nad situacijo, saj se zagotovo zavedate, da se ta lahko še razvije.
<P>
Pri sprejemanju kratkoročnih ukrepov pa ne smemo pozabiti na nujnost dolgoročnega ukrepanja. Najbolje bomo delovali, če bomo gradili na uspehih, na katerih temelji napredek Evrope, kot je na primer notranji trg. Geslo češkega predovanja "Evropa brez ovir" je zares pomembno in spodbudno geslo, vendar pa mi dovolite, kot je povedal že predsednik vlade Topolánek, da tudi sam poudarim, da Evropa brez ovir potrebuje pravila - evropska pravila. Pravila, ki bodo zagotovila enake pogoje med državami članicami in med gospodarskimi subjekti. Pravila, ki bodo vsem državljanom zagotavljala koristi evropske integracije. Pravila, ki bodo zagotavljala dolgotrajno vzdržnost našega načina življenja.
<P>
S predsedstvom in tem Parlamentom bomo tesno sodelovali na tem področju, saj je Evropa, ki jo želimo in potrebujemo, Evropa, ki združuje svobodo, solidarnost in varnost v korist vseh Evropejcev.
<P>
(Aplavz)
<SPEAKER ID="012" NAME="Joseph Daul">
v imenu skupine PPE-DE. - (FR) Gospod predsednik, gospod predsednik Sveta, gospod predsednik Evropske komisije, gospe in gospodje, češko predsedstvo se že takoj na začetku svojega mandata srečuje z velikimi težavami in zahtevno nalogo reševanja treh velikih kriz: nadaljevanje gospodarske in socialne krize, kriza s plinom, zaradi katerega sta v sporu Rusija in Ukrajina in ki močno vpliva na Unijo in njeno soseščino ter izbruh nove vojne na Bližnjem vzhodu.
<P>
Upoštevajoč te izzive je edina rešitev, da države združijo moči, pokažejo solidarnost in sprejmejo usklajene in odločne ukrepe.
<P>
Z veseljem ugotavljam, da je češko predsedstvo v sodelovanju z Evropsko komisijo hitro in enotno ukrepalo v primeru energetske krize, v kateri sta se sprla Moskva in Kijev. Čeprav rešitve še ni, ne moremo sprejeti dejstva, da smo talci; ukrepati moramo z vso silo. Prav imata, gospod Topolánek in gospod Barroso. Z vključitvijo energetskega problema med tri najpomembnejše prednostne naloge je češko predsedovanje zaobjelo enega od največjih izzivov Evrope v prihodnjih letih, namreč našo energetsko neodvisnost in potrebo po zagotovitvi raznolikih virov energije.
<P>
Kot vsi evropski državljani je tudi skupina Evropske ljudske stranke (Krščanskih demokratov) in Evropskih demokratov izjemno zaskrbljena zaradi tega spora in grožnje, ki jo predstavlja za evropske države kot celoto. Ne moremo dopustiti, da imajo države članice EU vlogo talca v tem sporu; to nam je ponovno dokazalo, kako nujno potreben je sporazum o evropski energetski politiki. Zato moramo resno razmisliti o načinih zmanjševanja naše odvisnosti in sprejeti ukrepe za izvedbo energetske mešanice.
<P>
Gospe in gospodje, situacija, ki trenutno vlada na Bližnjem vzhodu, nas prav tako opominja na potrebo, da sprejmemo svojo odgovornost v mednarodnem merilu. Da, Evropa je največji svetovni donator humanitarne pomoči - na to moramo biti ponosni in s tem tudi nadaljevati -, vendar pa samo humanitarna pomoč ne bo rešila spora med Izraelci in Palestinci.
<P>
Evropa potrebuje močno in jasno politično voljo, zadostne človeške, vojaške in finančne vire, da bo lahko delovala kot verodostojen igralec na svetovnem odru. Zakaj so vse oči na svetu uprte v Baracka Obamo? Ker Evropa še ni sposobna izpostaviti svoje vizije, idealov in znanja. Evropa je upravičeno kritizirala unilateralizem trenutne ameriške administracije, in če bo lahko novi prebivalec Bele hiše dejansko spremenil stvari, kar tudi sam upam, ali smo pripravljeni zagotoviti svoj delež multilateralizma? Ali smo pripravljeni sprostiti vojaške vire, ne sodelovati v vojni, ampak zagotoviti mir? Ali smo pripravljeni sprostiti proračunske vire, ki so potrebni za izvedbo naše politike?
<P>
Gospod Topolánek, prav je, da ste mednarodne odnose Unije postavili kot eno od vaših prednostnih nalog. Trenutni dogodki kažejo na nujnost reševanja te problematike, bodisi v odnosih z Rusijo, Združenimi državami ali Bližnjim vzhodom, da ne omenjam Sredozemlja, Balkana, Afrike ali držav v razvoju. Evropejci pričakujejo, da bo Evropa uveljavila svoj vpliv na mednarodnem prizorišču; da je res tako, že vrsto let kažejo številne javnomnenjske raziskave. Zakaj bi čakali?
<P>
In nenazadnje se bo moralo predsedstvo spopasti z gospodarsko in socialno krizo tako, da bo nadziralo izvajanje nacionalnih načrtov obnove in vodilo Evropo na vrhu G20, ki bo potekal aprila v Londonu. Češko predsedstvo pozivamo, naj tesno sodeluje z Evropsko komisijo ter skupaj z našimi mednarodnimi partnerji opredeli in izvede pravila, ki bodo veljala za gospodarske subjekte.
<P>
Evropska unija mora zaščititi svoj socialni model, socialno tržno gospodarstvo in spodbujati izvajanje sistema tržnega nadzora, ki bo podoben tistemu, ki ga uporablja večina naših držav, na svetovnih finančnih trgih. Evropa se mora s finančno in tudi z gospodarsko krizo spopasti odločno in z združenimi močmi.
<P>
Računamo na vas, gospod Topolánek, na vaše predsedstvo, da bo kazalo Evropi pot in jo vodilo skozi to težavno obdobje.
<P>
(Aplavz)
<SPEAKER ID="013" NAME="Martin Schulz">
v imenu skupine PSE. - (DE) Gospod predsednik. Predsednik vlade Topolánek, vodite zadnje predsedstvo Sveta v tem mandatu Evropskega parlamenta. Ta parlamentarni mandat se je začel z nizozemskim predsedstvom, ki ga je vodil gospod Balkenende, in nihče se ne spominja, kaj je tukaj rekel in kaj smo mi odgovorili. Zato bodo teme, o katerih bomo razpravljali in dosegali cilje skupaj v naslednjih petih ali šestih mesecih, osnovni predpogoj za visoko udeležbo na evropskih volitvah. Če bodo ljudje videli, da smo se mi - predsedstvo, Parlament in Komisija - združili in uspešno spopadli z izzivi, s katerimi se soočamo v krizni situaciji, sem prepričan, da bo to ustvarilo pozitivno in konstruktivno ozračje v pripravah na evropske volitve.
<P>
Zato si naša skupina socialdemokratov v Evropskem parlamentu prizadeva za uspešnost vašega predsedstva. V prvih dneh predsedovanja sem imel pomisleke, ko je gospod Schwarzenberg dejal, da Izrael uveljavlja svojo pravico do samoobrambe in se je povezal s stranjo v obdobju, ko je Evropska unija nastopala v vlogi mediatorja. Prav je imel, kar je dobro. Gospod Topolánek, sami ste rekli, da "ne bomo posredovali v plinskem sporu". Prav ste imeli.
<P>
Srečali smo se z nekaterimi začetnimi problemi, ki pa smo jih ustrezno rešili, kar je dobro. Če bodo začetne negotovosti - in pri tem bi rad poudaril, da je imel gospod Barroso prav - dejansko vodile v dejanja, ki bodo dala pozitivne rezultate, boste uživali popolno podporo naše skupine. To velja tudi za vaš današnji govor, ki smo ga vsi poslušali in navdušeno sprejeli, saj nam vliva zaupanje za naslednjih nekaj mesecev.
<P>
Rad bi se dotaknil ene od tem, ki ste jo omenili. Citirali ste prijatelja, gospoda Daula - pameten mož, a tokrat se moti -, ki je dejal, da finančna kriza ne pomeni zmage nad kapitalizmom. Res je, da kapitalizma ni premagala - na žalost še vedno obstaja -, je pa premagala kapitaliste, ki nam že leta dopovedujejo, da ne potrebujemo pravil, saj bo trg uravnaval samega sebe in vse stvari. Ti kapitalisti so bili premagani in ko ste vi - ki ste do zdaj podpirali politike, podobne politikam ljudi, ki so trdili, da ne potrebujemo pravil - danes zjutraj Parlamentu povedali, da Evropa potrebuje pravila, se lahko le strinjam: res potrebujemo še več pravil, da se bomo lahko spopadli s finančno krizo in jo premagali. Gospod Topolánek, prisrčno vas pozdravljam v klubu regulatorjev Evrope - zdi se, da ste se tudi vi nekaj naučili.
<P>
(Aplavz)
<P>
Predsednik vlade, to je odločilno obdobje v mednarodni politiki. Če želi Evropska unija prevzeti globalno vlogo, ki jo je opisal predsednik Komisije, med drugim tudi na področju energetske varnosti ali konflikta v Gazi, si ne more dovoliti razpada; potrebujemo Unijo 27 držav, ki bodo predstavljale močan gospodarski in politični blok. Močni bomo le, če ne bomo razcepljeni. Nenazadnje je moč drugih v tem, da lahko vedno upajo, da bodo Evropejci govorili vsak zase. Karel Schwarzenberg pravi, da Izrael deluje samoobrambno, medtem ko Louis Michel pravi, da država krši mednarodno zakonodajo. Če je Evropska unija takšna, ni potrebe po pogajanjih z njo.
<P>
Če Rusija ali Ukrajina meni, da je polovica Evrope na njeni strani in polovica na nasprotni strani, potem nismo močni. Močni bomo, če bomo imeli močno pogajalsko osnovo; to pa zagotavlja Lizbonska pogodba. Če bo vaša vlada - ki je bila dovolj kaznovana že zaradi predsednika države - to pogodbo ratificirala pod vašim predsedovanjem, bo to očiten znak, da je Evropa močna.
<P>
(Aplavz)
<P>
Praški grad je sedež Václava Klausa, ki ga bomo kot govornika gostili v februarju, ko bo obiskal Bruselj. Kot je omenil že predsednik vlade, je bil Praški grad tudi sedež Karla IV. Karel IV. je zgradil zlato cesto od Prage do Nürnberga, ki je bila izjemen dosežek tistega časa in katere namen je bil povezati ljudstva in narode. Preden je postal nemški cesar s sedežem v Pragi, je bil Karel IV. luksemburški vojvoda Zato je bil v tem obdobju Praški grad resnično evropski. Upajmo, da se bo v Praškem gradu kmalu naselil nekdo, ki bo prav tako evropski.
<P>
(Aplavz)
<SPEAKER ID="014" NAME="Graham Watson">
v imenu skupine ALDE. - Gospod predsednik, v imenu svoje skupine pozdravljam predsednika. Predsednik, želimo vam veliko uspeha.
<P>
Nekoč je neki veliki Čeh dejal: "Nisem več začetnik: od mene se pričakuje doseganje ciljev; moja naloga je, da pridem do rezultatov." Kar je držalo za Milana Baroša, drži tudi za vas in vaše ministre. Ti cilji so začrtani v vašem delovnem programu.
<P>
Na področju gospodarstva ste dejali, da je treba podreti - notranje in zunanje - ovire na trgu in da se Evropa na recesijo ne sme odzvati le po načelu Keynesove potrošnje, ampak si moramo prizadevati tudi za pošteno konkurenco, liberalizacijo trgovine in prosti pretok ljudi in blaga prek nacionalnih mej.
<P>
Državljani Evrope so se znašli v zares težkih časih. Vaš recept bo na preizkušnji, a ne s strani liberalcev in demokratov. Izkušnja Češke republike - in tudi mnogih drugih - dokazuje moč trga in dvig ljudi nad prag revščine.
<P>
Na področju energije upravičeno zasledujete cilje strateškega pregleda energetske politike, vendar pa pregled in naši cilji na področju podnebnih sprememb ne smejo predstavljati viška naših ambicij, temveč zgolj odskočno desko do večjih in bolj zelenih višav, sredstvo za pospešitev prehoda Evrope s fosilnih goriv na obnovljive vire energije in konec naše popkovne odvisnosti od energije.
<P>
Trenutno naši nadzorniki nimajo dostopa do ukrajinskih distribucijskih centrov. Rusija trdi, da ne more izvažati plina, ker ga Ukrajina noče prenesti, Ukrajina pa trdi, da ni plina, ki bi ga lahko izvažala, ker so Rusi spremenili pot prenosa. Zaradi tega trpi industrija po celotni vzhodni in srednji Evropi, ljudje zmrzujejo na svojih domovih, pojavljajo se dejanja, katerih namen je oživitev jedrskih reaktorjev, ki jih je Unija ocenila kot nevarne.
<P>
To ni delovanje energetskega trga. To je vsebina filma producentov Marx Brothers: Noč na hladnem - ali raje dvanajst noči brez konca na vidiku. Nehajte torej govoriti o notranjem energetskem trgu in razvoju obnovljivih virov: uporabite moč predsedovanja in mobilizirajte potrebne naložbe.
<P>
Glede EU v svetu pozdravljamo ambicije vašega predsedovanja. Evropa mora igrati vodilno vlogo v reševanju konfliktov, podpirati razvoj in spodbujati človekove pravice.
<P>
Če želite resnično razširiti zmožnost EU za ukrepanje, zakaj ste ponovno preložili ratifikacijo Lizbonske pogodbe? Če želite preprečiti širitev oboroževanja, zakaj gradite obrambni sistem pred balističnimi raketami na evropski zemlji?
<P>
(Aplavz)
<P>
In če res želite mir na Bližnjem vzhodu, zakaj dopuščate, da je Evropa tarča posmeha zaradi toliko različnih mirovnih misij?
<P>
Glede na to, kako se razvijajo dogodki v Gazi, ne moremo ostati ravnodušni. Ta Parlament ne bo nikoli našel skupnega stališča, če bomo samo iskali, kdo točno je za nekaj kriv, saj lahko krivdo najdemo na obeh straneh, zato si moramo prizadevati za prenehanje nasilja in takojšnje prenehanje spopadov.
<P>
Ni opravičila za raketne napade Hamasa, kot tudi ne za rušilno razstrelivo (DIME), s katerim pohabljajo civilno prebivalstvo.
<P>
Slogan vašega predsedovanja je "Evropa brez meja". Morda je imel avtor v mislih stari češki pregovor: "Ne obdajte se z ograjo, ampak s prijatelji".
<P>
Predsednik, mi, vaši evropski kolegi, smo vaši prijatelji. Vaš predsednik države je Evropsko unijo primerjal s Sovjetsko zvezo. Mi ne prisluškujemo zasebnim pogovorom, kot je to storil on v svojem parlamentu.
<P>
To lahko počne tisti, ki želi ostati na obrobju. To pa je Unija prijateljev - prijateljev, vrstnikov in partnerjev.
<P>
Cilji vašega predsedstva so drzni. Podpiramo jih. Držite se jih in podprli vas bomo.
<P>
(Aplavz)
<SPEAKER ID="015" NAME="Brian Crowley">
v imenu skupine UEN. - (GA) Gospod predsednik, treba je spodbujati boljše politične in gospodarske odnose med Evropsko unijo in Ameriko. Upam, da se bo češko predsedstvo v prihodnjih mesecih lotilo tega problema. Amerika bo naslednji teden dobila novega predsednika, vsi pa imamo pred sabo velike izzive. Ni dvoma, da moramo čim prej urediti finančne trge.
<P>
Predsednik, pozdravljeni v Parlamentu in pozdravljeno tudi predsedstvo Češke republike, ki je prevzelo vodenje Evropske unije v tem izjemno pomembnem času. V imenu svoje Skupine združenja za Evropo narodov ponujam podporo vašemu programu, ki bo zagotovil jasen in močan glas za Evropsko unijo ter posamezne države članice Evropske unije.
<P>
Številni kolegi so že govorili o trenutni seriji kriz in najprej bi želel izraziti pohvalo tako vašemu predsedstvu kot tudi predsedniku Barrosu za odločno ukrepanje v času problemov z nedobavljanjem plina Evropski uniji, pa ne samo zato, ker smo ustrezno porazdelili krivdo, ampak zato, ker smo takoj ukrepali na družbeni ravni, gospodarski ravni in politični ravni in prepričali obe strani, da sta se usedli za mizo in se sporazumeli glede spornih zadev.
<P>
Zato je pomembno, da si to predsedstvo prizadeva za razširitev te ideje partnerstva z vzhodom, da se ozremo proti vzhodu in proti Balkanu, saj ta območja trenutno predstavljajo prepade znotraj Evropske unije, ne le zaradi politične nestabilnosti, ampak tudi zaradi naše medsebojne odvisnosti od energije in gospodarske dejavnosti.
<P>
Časa je malo, zato naj zaključim: govorili ste o peti svoboščini - prostem pretoku znanja. Znanje nam lahko zagotovi orodja, ki jih potrebujemo za premik naprej v verigi inovacij, raziskav in sposobnosti. V vsej vaši zgodovini - kot posameznik in kot država - totalitarizma, svobode in veličine izobraževanja ter inovacij se sedaj obračamo na vas, da nam boste pokazali naslednji korak, ki ga mora narediti Evropska unija.
<P>
Dovolite mi, da zaključim s kratkim citatom Johna F. Kennedyja, ki je v svojem inavguracijskem govoru dejal: "Danes stojimo na robu nove meje. Vendar pa ta nova meja, o kateri govorim, ni le niz obljub - je niz izzivov". Vem, da ste sposobni soočiti se s temi izzivi.
<SPEAKER ID="017" NAME="Monica Frassoni">
v imenu skupine Verts/ALE. - (IT) Gospod predsednik, gospe in gospodje, prav v tem trenutku, ko mi razpravljamo, padajo na ljudi v Gazi bombe. Mislim, da je najpomembnejša prednostna naloga poslancev Evropskega parlamenta ter najpomembnejša prednostna naloga Sveta in Komisije, da zaustavimo bombardiranje ljudi v Gazi. Menim, da je to v tem trenutku naša dolžnost, ki presega sprejemanje odločitve, kdo je odgovoren in presega razlike med nami o tem vprašanju. Povedati moram, da ima naša skupina, skupina Zelenih/Evropske svobodne zveze popolnoma jasno stališče o tem, ki ga bomo to popoldne tudi pojasnili.
<P>
Gospod predsednik, govor ste začeli s srednjeveškimi časi, obdobjem, ki je bilo nasilno, oddaljeno, temačno z redkimi svetlimi izjemami, vsekakor pa nasilno in temačno. Ne glede na prizadevanja vaših koalicijskih partnerjev se nam zdi, da je program za teh šest mesecev močno zaznamovan z nekoliko zastarelim pogledom, recimo temu, z močnim prizvokom konformističnega, skrajno popustljivega pristopa, v katerem prevladujejo posli in trg, ki sedaj ni več v modi, gospod predsednik.
<P>
Menim, da je prav tako nekoliko neopredeljen glede potrebe po politikah, zakonih in instrumentih za reševanje socialnih vprašanj, ki ustrezajo dejanskih potrebam državljanov, ter nekoliko zgrešen v pogledu okoljske politike na boj proti podnebnim spremembam kot na strošek ali oviro in ne kot na veliko priložnost za inovacije in znatno rast. Nekoliko se, če mi dovolite, nagiba k mačizmu, s tem ko navaja, da je treba ponovno pregledati cilje iz Barcelone o podpornih strukturah za otroke, seveda s ciljem pošiljanja žensk nazaj na domove.
<P>
Potem gre za program, ki priseljence obravnava zgolj kot varnostno vprašanje, ki se zgleduje raje po NATU kot pa multilateralizmu, ki se še vedno poigrava z vprašanjem raket, in ne posveča pozornosti tistemu, kar je za nas v zunanji politiki res pomembno, in sicer koheziji: koheziji naše Unije.
<P>
Prav tako nismo zadovoljni z dejstvom, da nikjer ni omenjeno tako pomembno področje, kot je boj proti diskriminaciji, zato bi rada vedela, kakšno pozornost posvečate sprejetju direktive o diskriminaciji. Če povzamem, gre za program, ki odkriva svet številnih nevarnosti in le redkih priložnosti.
<P>
Govorili ste o posredovanju v sporu med Rusijo in Ukrajino glede plina, iz vašega programa pa je mogoče jasno opaziti, da med vašim predsedovanjem ne bo prišlo do nobenih ukrepov proti državam, kot sta Slovaška in Bolgarija, ki izkoriščata trenutno plinsko krizo za ponovno odpiranje nevarnih, zastarelih jedrskih elektrarn. Poleg tega, gospod predsednik, ne pozabite, da ni varne jedrske energije, mogoče bo na voljo čez 30, 40, 50 ali 60 let - ne vem -, vendar v tem trenutku ne obstaja. Zaradi tega ni vredna razprave, saj gre za zelo drag privid in nas vsekakor odvrača od dejanskih prednostnih nalog.
<P>
Energetsko varnost in solidarnost je mogoče doseči s konkretnim ukrepanjem, brez odvračanja, za spodbujanje energetske učinkovitosti in varčevanja z energijo, ki predstavljata ogromno področje za inovacije, zaposlovanje in zmanjševanje porabe. To je načrt, ki bi ga morali med drugim uporabiti kot odgovor na plinsko vojno. Na vas, gospod predsednik, naslavljamo posebno zahtevo; prosimo vas, da prepričate vaše kolege, da Evropski svet kot osnovni cilj sprejme zavezujočo obvezo o 20 % zmanjšanju porabe energije do leta 2020, Pepelko energetskega paketa iz prejšnjega leta, in da ponovno pregledate prednostne naloge ter pri tem temeljiteje ocenite odločitve, sprejete v decembru, glede obnovljive energije.
<P>
Gospod predsednik, še nekaj besed o prihodnosti Evrope: Lizbonska pogodba ni brez napak, je pa zelo nenavadno, da je še niste ratificirali. Zaradi tega nam prosim pojasnite, zakaj je tako in kdaj jo boste ratificirali.
<P>
(Aplavz)
<SPEAKER ID="018" NAME="Miloslav Ransdorf">
v imenu skupine GUE/NGL. - (CS) Predsednik Sveta je govoril o naših celovitih zgodovinskih izkušnjah. Prepričan sem, da je češko predsedovanje priložnost, da odpravimo obstoječo delitev Evrope na zahod in vzhod. V svojem romanu o Švejku se je Jaroslav Hašek nekoč lepo poigral z besedami, z nemško-madžarskimi besedno igro kelet oszt, nyugat veszti, kar je mogoče prosto prevesti kot "vzhod daje, zahod pa jemlje". Posledično se je na tak način zgodovina tudi odvijala. Verjamem, da imamo sedaj priložnost, da to za vselej končamo. Prav tako menim, da se lahko med češkim predsedovanjem osvobodimo vseh dogem in predsodkov. Navedel bom primer takšne dogme: v nedavnem članku nam je Václav Klaus svetoval, naj premagamo to finančno krizo z začasnim mehčanjem socialnih, okoljskih in zdravstvenih standardov, saj pravi, da ti standardi ovirajo razumno človeško obnašanje. Trdim prav nasprotno, da bi moralo češko predsedstvo pomagati pri zagotavljanju gospodarstva, ki temelji na ekologiji in sociali, se pravi gospodarstva, ki ga poganjajo socialni in okoljski dejavniki. Rad bi poudaril, da se s predsednikom vlade Topolánekom strinjam v eni stvari. Za izhod iz krize se moramo zanesti na pretok inovacij in razvoj - povedano z besedami Richarda Floride - ustvarjalnega razreda, ki bo pomagal, da bodo naša gospodarstva našla pot iz slepe ulice.
<P>
Povedati hočem, da za spremembo vsi potrebujemo pogum. Stefan George, odlični nemški pisatelj, pravi, da prihodnost pripada tistemu, ki se je sposoben spremeniti. Upam, da se bomo lahko spremenili, potisnili našo zasužnjenost v preteklost, da bomo sposobni odpraviti delitev na vzhodno in zahodno Evropo in bomo oblikovali eno celoto, kjer ne bo nobenih predsodkov glede prevlade Združenih držav Amerike ali kogar koli drugega. Ob koncu govora bi rad izpostavil, da čeprav je bil govor predsednika vlade Topoláneka pripravljen s plemenitimi nameni, sklepi, cilji, in čeprav je popolnoma ustrezno, da si češko predsedstvo zastavi ambiciozne projekte - imam eno skeptično pripombo v obliki aforizma poljskega satirika Jerzya Leca, da se s tem, ko se podate na sveto romanje, vaše noge ne bodo nehale potiti.
<SPEAKER ID="019" NAME="Vladimír Železný">
v imenu skupine IND/DEM. - (CS) Gospod predsednik Sveta, nobena država ni začela s svojim predsedovanjem pod takšnim bremenom negativnosti, prav tako pa ni bilo izpostavljena tako številnim slabim napovedim, kot Češka republika. Predvsem francoski tisk si na vse načine prizadeva prikazati nevihtne oblake, ki se zbirajo nad nesrečno Unijo, ker ji ne vlada več nekdo, ki je tako neomejeno sposoben kot francoski predsednik, ampak je to vodstvo prevzela truma Čehov.
<P>
Točno ti Čehi, ki so storili takšno strašno dejanje in še niso ratificirali Lizbonske pogodbe, v skladu s katero si bo nekaj velikih držav trajno prilastilo odločanje znotraj Unije. Da bi bile stvari še slabše, imajo ti Čehi še priljubljenega predsednika, z neprijetno ostrim razumom, ki ne nasprotuje le Lizbonski pogodbi, ampak lahko popolnoma preusmeri pozornost na vse večje pomanjkanje demokracije v Uniji. Prav zaradi takšnega pomanjkanja smo pred dvajsetimi leti v naši državi strmoglavili socializem.
<P>
Vseeno pa češko predsedstvo sledi zmernim ciljem in smiselnim prioritetam ter bo zelo uspešno. Zaželimo mu vso srečo in ga podprimo, kljub neprijetnemu rjovenju čeških socialistov, ki so že dolgo nazaj zamenjali ljubezen do države s proletarskim internacionalizmom in si danes, po navodilih socialističnih vodij, na vse načine prizadevajo, da bi destabilizirali češko predsedstvo. To me sploh ne zanima!
<P>
Obstaja zarota, s katero bi bilo mogoče med češkim predsedovanjem dokazati, kako so majhne države nesposobne in da je sedaj čas, da se vajeti Unije z Lizbonsko pogodbo trajno predajo velikim, sposobnim in izkušenim državam. Prav zaradi tega je to predsedovanje tako pomembno. Z njim bo mogoče dokazati, da so manjše države prav tako sposobne voditi EU. Razlikujejo se po tem, da se skušajo izogniti poveličevanju samih sebe, osredotočenosti nase, histeriji stikov z javnostmi, samozavajajoči hiperaktivnosti nekaterih predsednikov in nenehnemu hvaljenju z neobstoječimi dosežki.
<P>
Predsedniku vlade Topoláneku, namestniku predsednika vlade Vondri in ostalim od vsega srca želim veliko uspeha. To ne bo le uspeh moje države; prav tako bo uspeh majhne in nove države. Gre za pomembno sporočilo EU. Vedeti morate, da imamo izkušnje tudi na drugem področju. Medtem, kot so največje države EU živele kot predvidljive demokracije in so se naučile soočati le s standardnimi okoliščinami, smo mi preživeli pol stoletja pod totalitarnim režimom, ki v nobenem pogledu ni bil standarden. Tako smo se naučili iskati kreativne rešitve za nestandardne okoliščine, kar bo zelo koristno.
<SPEAKER ID="020" NAME="Jana Bobošíková" AFFILIATION="NI">
(CS) Gospod predsednik Sveta Evropske unije, gospe in gospodje, ponosna sem na spretnost in sposobnost ukrepanja, ki ga je češko predsedstvo pokazalo pri reševanju vprašanja z oskrbo držav EU s plinom. Navdušena bi bila, če bi lahko predsednik Sveta, Mirek Topolánek, pri nalogah o prihodnosti EU, to je o Lizbonski pogodbi, pokazal enako odločenost, kot smo ji bili priča pri plinskih pogajanjih z Vladimirjem Putinom in Julijo Timošenko.
<P>
Predsednik Sveta bi si moral prizadevati, da bi igral vlogo vodje skupine in ne le vzdrževalca. Gospod predsednik Sveta, imate edinstveno priložnost, s katero lahko dokažete, da so vse države, ne glede na velikost, enakovredne partnerice v Evropski uniji. Če boste ohranili mirne živce, gospod Topolánek, se boste zapisali v zgodovino.
<P>
Dani sta vam bili priložnost in moč, da javno poveste, da je Lizbonska pogodba mrtva po neuspešnem irskem referendumu in da nas je pripeljala v slepo ulico. Ste v položaju, ko lahko predlagate pripravo novega vizionarnega dokumenta, ki bo predstavljal dejanski skupni imenovalec interesov posameznih držav članic EU, in ki ga bodo podprli državljani na referendumih. Nobene potrebe ni po slepem zagovarjanju Lizbonske pogodbe, ki le krepi nedemokratične pristojnosti uradnikov, istočasno pa v pisni obliki izraža neuspeh evropske elite, da bi dosegla sporazum, predvsem pa njihovo nasprotovanje, da bi odgovarjali državljanom.
<P>
Gospod Topolánek, tu zastopate državo, ki se je v zadnjem stoletju uspešno rešila spon avstroogrskega cesarstva, ki je preživela izdajo s strani Münchna in ki se je uprla grozotam nacizma. Zastopate državo, kjer so se ljudje uprli invaziji čet Varšavskega pakta. Zastopate državo, ki je preživela 40 let pod jarmom Sovjetske zveze, ki se je neizogibno pogrezala v načrtovano revščino pod Svetom za medsebojno pomoč in sodelovanje, in ki se je znebila totalitarnega sistema, ne da bi pri tem bila prelita kri.
<P>
Nočem verjeti, da bi se kot predsednik države s takšnimi zgodovinskimi izkušnjami strinjali s tem, da odločitve o socialni politiki, energiji, davkih, pravosodju in varnosti sprejemajo drugje in ne v posameznih državah članicah. Ne verjamem, da želite, da bi izključne pristojnosti Unije prevladale nad pristojnostmi držav članic. Ne verjamem, da si resnično želite posredovanja Unije pri varstvu in izboljšavah zdravja ljudi, industrije, turizma, izobraževanja ali športa. Ne verjamem, da pozdravljate dejstvo, v skladu s katerim Lizbonska pogodba po več kot petdesetih letih odpravlja pravico do nacionalnega veta in zmanjšuje težo glasovanja manjših držav, vključno s Češko republiko.
<P>
Gospod predsednik Sveta in predsednik vlade Češke republike, imejte dovolj poguma in ostalim 26 vodjem povejte, kar govorite doma v zasebnosti. Povejte jim, da Lizbonska pogodba ni dobra in da jo zavračate. Storite to v imenu demokracije in svobode. S tem si ne boste prislužili aplavza tako imenovane "evropske elite", uradnikov Komisije, niti večine v tem Parlamentu. Vendar pa si boste pridobili občudovanje in spoštovanje državljanov, na katere v tej zadevi kaj radi pozabimo, prav tako pa se bo povečal ugled v vaši državi. Predsedujete več kot 450 milijonom državljanov, ne le peščici politikov in uradnikov.
<P>
V Češki republiki se pogostokrat sklicujete na Lizbonsko pogodbo kot na nujno zlo. Le zakaj je zlo nujno? Nehajte se prepričevati, da je Lizbonska pogodba nujno zlo. Gre preprosto za zlo in tega ne morete spremeniti. Začnite z delom na novem dokumentu, navdih poiščite v Rimski pogodbi in Messinski deklaraciji ter spodbujajte skupne interese Evropske unije. To so svoboda, napredek, konkurenčnost in varnost, ne pa evro-zdravje, evro-davki, evro-parki in evro-pivo.
<P>
Gospod Topolánek, nujno zlo je le alibi za strahopetca. Niste strahopetec, vsaj upam, da niste. Podporo vam daje irski referendum, podpira vas 55 % čeških državljanov, ki nasprotujejo Lizbonski pogodbi, prav tako pa se lahko zanesete na glas češkega predsednika, Václava Klausa. Zagotovo veste, da je največja strahopetnost v tem, da veste, kaj je treba storiti, pa tega ne naredite.
<SPEAKER ID="021" NAME="Mirek Topolánek">
predsednik Sveta. - (CS) Hvala za vsa vaša vprašanja in pripombe glede mojega govora. Tudi v Češki republiki imamo parlament, kjer smo vajeni različnih pogledov, zato me nekateri pogledi ne presenečajo, čeprav se ne strinjam popolnoma z njimi. Vseeno pa bi rad že na začetku ponovil - in to govorim, kot odgovor na številna vprašanja -, da vidim svojo vlogo kot vlogo predsednika Evropskega sveta in v teh šestih mesecih ne nameravam postavljati v ospredje svojih osebnih ali strankarskih pogledov; vseeno pa menim, da se moram odzvati na eno vprašanje, ker se nanaša name osebno, in sicer na zelo grobe ocene češkega predsednika Václava Klausa, predsednika, ki si je med evropskimi državljani ustvaril ime, kar menim, da je dobro in sem ponosen na to. Václav Klaus je ikona čeških sprememb v devetdesetih letih prejšnjega stoletja in lahko rečem, da se moramo zahvaliti ravno njemu, da smo danes uspešni in da smo skozi tistih prvih deset let prišli varno. Ponosen sem, da smo šli varno skozi žametno revolucijo, ponosen na dejstvo, da smo leta 1991 iz naše države izgnali ruske čete, da smo se leta 1999 pridružili organizaciji NATO, leta 2004 pridružili Evropski uniji in da smo lani odpravili meje med državami EU ter lahko sedaj potujemo od Lizbone do Vilne brez potnega lista ali kakršnih koli omejitev. Ponosen sem, da sem bil del tega in da lahko stojim danes tu in prav neverjetno se mi zdi, da Češka republika predseduje skupnosti, ki šteje skoraj pol milijarde ljudi in jo sestavlja 27 držav. Če v Evropski uniji ne bo več možna - pri tem pozabimo na vprašanje pravil in poenotenja - svobodna javna razprava in če si prizadeva za poenotenje te razprave, potem to ne bo več moja Evropska unija. Če zgubimo sposobnost, možnost, za svobodo izražanje svojih pogledov, potem vodi to v katastrofo, zato močno nasprotujem napadom na Václava Klausa. Ima edinstveno sposobnost, da vključi svoje poglede v poenoteno in, rekel bi, preveč korektno razpravo, ter s tem določi parametre za svežo razpravo. Evropska unija bi morala v prihodnje biti ponosna na svobodno razpravo in je ne bi smela nikoli omejevati.
<P>
V zvezi z Lizbonsko pogodbo - ki jo moramo omeniti - bi dejal, da gre za "povprečno" pogodbo. Nekoliko slabša od pogodbe iz Nice in nekoliko boljša od pogodbe, ki je sledila. To je moj osebni pogled. V imenu Češke republike sem se pogajal o tej pogodbi; pogodbo smo potrdili v parlamentu, podpisal sem jo in bom zanjo v parlamentu tudi glasoval - naj pa povem še enkrat, da se mi ideja o vnaprejšnjem narekovanju posameznim državam članicam, da morajo ratificirati dokument, da nimajo nacionalne pravice do izvajanja lastnega postopka in da se ne morejo same odločati o tem, ali jo sprejemajo, absurdna. Spremeniti moramo institucije, izboljšati moramo delovanje evropskih mehanizmov, poenostaviti moramo pravila; nisem popolnoma prepričan, ali Lizbonska pogodba vse to vključuje. Vsak izmed nas je imel nekoliko drugačen pogled na to, kako naj bo sestavljena, in zame, gospa Bobošíková predstavlja kompromis, zelo zapleten kompromis, in podprl bom njeno ratifikacijo.
<P>
Na koncu naj spregovorim še nekaj besed o razmerah na Bližnjem vzhodu in položaju Evrope v tem sporu. Na Evropsko unijo se že dolgo časa gleda kot na "zelo velikega plačnika in ne kot na akterja". To pomeni, da je v tej regiji veliko prispevala v naložbe, vključno s humanitarnimi in razvojnimi naložbami, ni pa izkoristila svoje teže znotraj "četverice", prav tako kot ni pokazala odgovornosti, ki je povezana s sodelovanjem v četverici. Menim, da obstoječe okoliščine s prihodom nove ameriške administracije dajejo Evropski uniji priložnost, da v to regijo ne investira le denarja, ampak tudi svoje pobude za reševanje problema in višjo raven dejavnosti. Nočem obsojati niti ene, niti druge strani, saj imajo Izraelci pravico živeti varno, brez raketnih napadov, sam pa sem tudi bil v Sderotu in Aškelonu in drugih delih Izraela. Prav tako pa imajo tudi Palestinci pravico, da ustanovijo svojo lastno državo in delujočo administracijo ter da živijo varno in dostojno življenje. Teh 60 let konflikta ni prineslo nobene rešitve. Ne domišljam si, da bomo problem rešili sedaj; naš kratkoročni cilj je vzpostaviti premirje in zaustaviti sovražnosti. Ne želim ocenjevati le vloge evropskih pogajalcev in misije pod vodstvom Karla Schwarzenberga, ki se je odpravila v regijo, ampak seveda tudi vlogo arabskih držav v regiji, ki je bila pozitivna. To lahko rečemo za vlogo Egipta ali vlogo Turčije in drugih držav. Mislim, da lahko po tem, ko bodo izpolnjeni nekateri pogoji, kot je zaustavitev prepovedane trgovine z orožjem iz Sinaja v Gazo, s skupnimi močmi vzpostavimo okoliščine - v okviru globalne varnostne arhitekture, s pomočjo Evropske unije same ali le z delom globalne arhitekture -, v katerih se lahko konflikt konča, čeprav nisem prepričan, da se bo to hitro zgodilo.
<P>
Glede vprašanj, povezanih z energijo, energetsko varnostjo, podnebnimi spremembami in vlogo Evropske unije v procesu: vsakomur mora biti jasno, da bo pobuda Evropske unije, če vodstvo Evropske unije o vprašanju podnebnih sprememb - ne glede na moje osebne poglede o tem - ne bo deležno podpore s strani gospodarstev in glavnih akterjev, kot so ZDA, Ruska federacija, Brazilija, Indija in Kitajska, osamljena, osamljen glas v divjini, v globalnem smislu pa nepomembna. Prepričati moramo druge svetovne sile in največje povzročitelje emisij, naj nam sledijo, in prav v tem vidim našo vlogo v prvi polovici tega leta, saj je po mojem mnenju paket o energiji in podnebju podpisan in zapečaten ter ga je treba le začeti izvajati, seveda potem ko bo potrjen v Evropskem parlamentu - kot upam, da bo. Celotno vprašanje energetske mešanice je včasih preveč ideološko, preveč spolitizirano, po mojem mnenju pa bi morala Evropska unija zavzeti zelo praktičen in pragmatičen pristop k temu vprašanju, prav tako pa bi morala slediti kratkoročnim, srednjeročnimi in dolgoročnim ciljem ter kratkoročnim, srednjeročnim in dolgoročnim sredstvom za uresničevanje teh ciljev. Ne morem si predstavljati, da bi države, ki so 90 % odvisne od proizvodnje, temelječe na premogu, kot je Poljska, lahko drastično na zelo neusmiljen način spremenile to odvisnost v obdobju petnajstih ali dvajsetih let. Seveda moramo investirati v nove tehnologije predelave premoga, "čiste tehnologije predelave premoga" in v izboljšanje učinkovitosti obratov, saj ne moremo enostransko in zelo hitro odpraviti te odvisnosti. O tem se moramo pogovarjati in moramo vlagati v inovacije ter postopoma prilagoditi energetsko mešanico v smeri, o kateri govorimo - povedano z drugimi besedami, v smeri večjega varstva okolja, manjše odvisnosti od fosilnih goriv in seveda varnih in relativno poceni virov energije, da bo lahko Evropa še naprej konkurenčna in bo lahko sodelovala na globalni ravni. Celotna rusko-ukrajinska kriza ni le kriza zaupanja, ampak so tu vpleteni tudi trgovski, gospodarski, politični, geopolitični in strateški interesi. Gre za večplasten problem in vsekakor si ne želim presojati, kdo je v tem trenutku krivec, saj sta za Evropsko unijo in evropske države krivi tako Rusija kot tudi Ukrajina. Rusija ne dobavlja plina, Ukrajina pa blokira njegov prenos; na ta način moramo uveljaviti svoj vpliv v regiji, kratkoročno moramo poiskati načine za odpravo tega problema - srednje- in dolgoročno pa zagotoviti najrazličnejše vire in tranzitne poti, hkrati pa zagotoviti medsebojno povezanost električnih in plinskih sistemov v Evropski uniji, da bi tako lahko dosegli, česar do sedaj še nismo: solidarnost in izvajanje načrtov za ukrepanje v sili, saj, čeprav nočem napovedovati pogubljenja, kriza še ni končana, razmere na Slovaškem, v Bolgariji in na Balkanu pa so zelo resne in kritične.
<P>
Na podlagi opomb o tem, kaj so povedali predstavniki posameznih parlamentarnih skupin, menim, da naša agenda ni niti preveč liberalna niti preveč konzervativna; naša agenda izhaja iz dolgoročnih ciljev in dolgoročne agende Evropske unije in češkega prispevka k njej, češki pečat pa se je že v prvih dneh novega leta izkazal kot dobro premišljen, saj nas lahko poudarek na energetski varnosti, nepričakovano in prav nič prezgodaj, pripelje do zelo temeljite, poglobljene razprave o tem, kako zagotoviti neodvisnost in svobodo Evropske unije, za kar pa je predpogoj neodvisnost ali manjša odvisnost od uvoza energije in virov izven Evropske unije.
<P>
Pojavila so se vprašanja glede protidiskriminacijske direktive, ciljev iz Barcelone in majhen poudarek na socialnih vprašanjih. Tega ne razumem na takšen način - čeprav smo poskušali skrčiti te osnovne cilje na simbolično obliko -, saj vsekakor ne podcenjujemo antidiskriminacijskih vprašanj ali vprašanja zaščite žensk. Zagotavljam vam, da imamo zelo obsežne izkušnje na področju bivanja otrok v različnih ustanovah, za nas pa je ključnega pomena, da se ženskam in družinam zagotovi izbira: da se lahko odločijo po lastni volji, ali se bodo v določenem obdobju posvetile vzgoji otrok, prav tako pa želimo vzpostaviti najrazličnejše mehanizme, da bi to omogočili, družina pa ne bi bila prisiljena v neugoden socialni položaj; prav tako je enako pomembno, da otroške ustanove zagotavljajo dovolj raznolike možnosti, in lahko mi verjamete, da ima Češka republika bogate izkušnje na tem področju še iz časa totalitarnega sistema, ko je bilo to načelo vsiljeno pod prisilo.
<P>
Mislim, da sem za uvod dovolj povedal. Če kaj, potem Čehom prav zagotovo ne manjka samozavesti, in rad bi zaključil z besedami, da se nikakor ne počutimo v podrejenem položaju, ker je Češka republika najmanjša med velikimi državami ali največja med majhnimi državami; smo dvanajsta največja država v Evropski uniji. Rad bi vas spomnil, da so se v evropskem tisku, ko je leta 2001 predsedovanje prevzela Švedska, pojavili popolnoma enaki članki, kot novembra in decembra, kjer so se pojavljali dvomi, ali se bodo evroskeptiki Švedi, ki nimajo evra in si ga ne želijo, sposobni spopasti z vprašanjem enotne valute, ali bodo sposobni voditi razpravo o ratifikaciji pogodbe iz Nice in ali so kot nova država članica sploh sposobni voditi Evropsko unijo. Če sedaj zamenjamo pogodbo iz Nice z Lizbonsko pogodbo in Švedsko s Češko republiko, so ti članki popolnoma enaki. Glede tega nimamo nobenih kompleksov manjvrednosti.
<SPEAKER ID="023" NAME="Jan Zahradil" AFFILIATION="PPE-DE">
(CS) Predsednik Sveta, nadaljeval bom s češko tematiko, ki smo jo začeli. Kar vidimo, je to, kar ste opazili in priznali tudi sami ter poudarili v svojem govoru, namreč, da se volitve v Evropski parlament hitro približujejo in da boste zato verjetno slišali številne prispevke čeških in drugih poslancev, na katere bo bolj vplivalo predvolilno ozračje kot pa samo ovrednotenje predstavljenega programa predsedovanja.
<P>
Prepričan sem, da je bila češka vlada v prvih dneh mandata češkega predsedstva na največji preizkušnji v svoji zgodovini, ki jo je opravila odlično. Zelo sem vesel, da so to potrdili tudi številni kolegi poslanci. Prav tako je postalo jasno, da so bili trije E-ji, tri prednostne naloge na področju gospodarstva, energije in zunanjih odnosov, upravičeno označeni za češke prednostne naloge, saj lahko dogodke z začetka tega leta - konflikt v Gazi in kriza na področju oskrbe Evrope s plinom - razvrstimo vsaj v dve od teh prednostnih nalog. Tudi dejstvo, na katerega smo prej pozabili javno opozoriti, je postalo očitno, namreč, da je energetska varnost absolutno ključnega pomena za prihodnost Evropske unije in da je pomembnejša kot karkoli drugega, drznil si bom reči tudi bolj kot Lizbonska pogodba, saj nam ta pogodba ne bo zagotovila niti luči niti gretja. Energetska varnost ni le stvar enega predsedovanja, ampak problem, ki ga bo treba reševati v večletnem obdobju; dejstvo, da lahko češko predsedstvo na tem področju doseže napredek, je velik izziv in hkrati velika čast. Hkrati kaže tudi na povezavo med 3E, saj energetska varnost vpliva na gospodarstvo, ki vedno občuti začetni vpliv omejitev, kot tudi na zunanje odnose, saj brez vzhodnega partnerstva ne moremo zagotoviti energetske varnosti Evrope in raznolikosti oskrbe ter sosedske politike ali nadaljnje širitve Evropske unije, tako da bo na primer vključevala Turčijo.
<P>
Verjamem, da se bo Češka republika lotila te naloge, da bo dosegla napredek v tej razpravi in da bo pustila neizbrisen pečat na češkem predsedstvu in vodstvu EU. Pri tem vam želim veliko uspeha.
<SPEAKER ID="024" NAME="Libor Rouček" AFFILIATION="PSE">
(CS) Predsednik vlade Topolánek, predsednik Barroso, gospe in gospodje, ne poznam nikogar v tem Parlamentu, nobenega poslanca, ki si ne bi želel, da bi bilo češko predsedstvo uspešno. Evropejci na vzhodu, zahodu, severu in jugu, v stari in novi Evropi si želijo uspešno Evropsko unijo in uspešno češko predsedovanje. Ni treba posebej poudarjati, da imajo enako upanje tudi vsi poslanci tega Parlamenta, ne glede na to, ali prihajajo iz vrst socialnih demokratov, populistov, liberalcev ali zelenega tabora. Res pa mi je žal, da obstajajo nekateri strahovi in dvomi, ki prevladujejo v evropski javnosti in celo v tem Parlamentu, glede uspeha predsedovanja Češke republike. Za to obstaja več razlogov.
<P>
Prvi razlog je nestabilnost znotraj vladajoče koalicije v Češki republiki. Kolegom poslancem se na primer zdi nepojmljivo, da so bili že takoj na začetku predsedovanja zamenjani ministri in reorganizirana vlada. Kako lahko novi ministri, kot sta na primer minister za promet in minister za regionalni razvoj, ki nimata nikakršnih evropskih izkušenj, uspešno sledita evropskemu načrtu in predsedujeta Evropskemu svetu? Prav tako kolegi poslanci ne morejo razumeti, kako lahko krščanski demokrati, ki so trenutno na vodilnem položaju v Češki republiki in se borijo za preživetje, v času češkega predsedovanja organizirajo volilni kongres.
<P>
Kot smo že slišali, tudi odnos med vlado in češkim predsednikom buri duhove in postavlja številna vprašanja. Želel bi jasen odgovor na vprašanje, ali se češko predsedstvo oziroma češka vlada strinja s stališči predsednika Václava Klausa, ki odklanja Lizbonsko pogodbo, zanika globalno segrevanje in trdi, da je trenutno finančno in gospodarsko krizo povzročila prestroga ureditev in obstoj socialne in okoljske politike.
<P>
Obstajajo utemeljeni razlogi za dvom, glede na to, da nismo naredili domače naloge in izpolnili obljube, ki smo jo dali kanclerki Merklovi in predsedniku Sarkozyju, namreč da bo češka vlada, kot vlada države, ki bo prevzela predsedovanje, do konca lanskega leta ratificirala Lizbonsko pogodbo. Predsednik vlade, prosim vas za izjavo, kdaj bo češki parlament ratificiral Pogodbo. Želel bi si tudi vašo jasno izjavo, zakaj je ratifikacija Pogodbe pogojena z ratifikacijo bilateralnih sporazumov z Združenimi državami v radarski zadevi, in glede zakona o ureditvi odnosa med dvema domoma češkega parlamenta.
<P>
Kot smo slišali, je Lizbonska pogodba nujnost. Med drugim jo potrebujemo tudi zato, da bomo lahko izpolnili češke prednostne naloge. Menim, da so te prednostne naloge korektne, če pa želimo nadaljevati z njihovim izpolnjevanjem tudi v prihodnosti, na primer z vidika energetske varnosti in zagotoviti pomembnejšo vlogo Evrope v zunanjih odnosih, pa potrebujemo tesnejše sodelovanje in za ta namen sprejeto Lizbonsko pogodbo.
<P>
Za konec naj zaželim vso srečo in veliko uspeha češkemu predsedstvu. To je v interesu Češke republike in Evropske unije.
<SPEAKER ID="025" NAME="Silvana Koch-Mehrin" AFFILIATION="ALDE">
(DE) Gospa predsednica, predsednik Sveta, Evropska unija je preživela šest mesecev drame, dinamike in deklaracij pod vodstvom predsednika Sarkozyja, sedaj pa ste vodilno vlogo prevzeli vi, gospod predsednik, s takšnim smislom za humor, na katerega se moramo najprej navaditi. Upam, da bo vaše predsedovanje Svetu konstruktivno in produktivno, saj EU čakajo izjemni izzivi. Sami ste omenili vojno med Izraelom in Hamasom, gospodarsko krizo in seveda notranje zadeve, kot je na primer vprašanje Lizbonske pogodbe.
<P>
Naj povzamem en vidik vašega govora: energetska varnost. Poudarili ste njen izjemen pomen in strinjam se, da je energija osnovna surovina moderne družbe. Od nje je odvisno vse - naš način življenja, gospodarstvo, nadaljnji razvoj. Ne moremo biti odvisni od oskrbe z energijo. Za zagotovitev neodvisnosti pa potrebujemo dobro mešanico različnih virov energije.
<P>
Zato upam, da boste s svojim odprtim in neposrednim pristopom prepričali svoje evropske partnerje v novo razpravo o jedrski energiji, predvsem pa prepričali nemško vlado, naj konča s svojo protijedrsko politiko. To je zahteva, na kateri temelji varnost naše celine.
<P>
Še veliko je treba postoriti in vi ste dobili priložnost, da Evropo popeljete naprej. Želela bi se tudi zahvaliti in izraziti svoje prepričanje v uspešno sodelovanje.
<SPEAKER ID="026" NAME="Konrad Szymański" AFFILIATION="UEN">
(PL) Gospa predsednica, predsednik, obstaja le en kriterij, s katerim lahko merimo češko predsedstvo, ki ga je imenovala vaša vlada, in dramatične dogodke zadnjih tednov, in to je energetska politika Evropske unije.
<P>
Danes se zaključuje še eden v nizu energetskih sporov med Rusijo in Evropo, še vedno pa nimamo sistemske garancije ali političnega okvira, da bi se v prihodnosti izognili takim problemom. Po energetskih krizah iz let 2004, 2006 in 2008 je prišel skrajni čas, da Evropska unija nadaljuje s širitvijo ne le oskrbe z energijo, ampak tudi virov energije, ki jo tako nujno potrebujemo. Zato pričakujem, da bo češko predsedstvo naredilo nove korake k zagotovitvi finančne podpore za izgradnjo plinovoda Nabucco in učinkovitejše energetske politike v Osrednji Aziji. Zato pričakujem, da bo severni plinovod črtan s seznama prednostnih nalog Evropske komisije, saj bo neukrepanje pomenilo, da se bomo naslednjo zimo soočali z enakimi problemi kot sedaj.
<SPEAKER ID="027" NAME="Claude Turmes" AFFILIATION="Verts/ALE">
- (FR) Gospa predsednica, pri tem energetskem vprašanju je na preizkušnji kredibilnost Evrope. Gospod Barroso, hvala za vaše jasno stališče, ki ste ga predstavili danes dopoldne.
<P>
Prav neverjetno je, kaj počneta podjetji Gazprom in Naftogaz v zadnjih dveh, treh, štirih, petih dneh! Takoj moramo reči: "Gospodje, zdaj je pa dovolj!" Za to pa moramo delovati skupaj. Hvala za dobro koordinacijo! Ali mi lahko kdo pojasni, kaj pomenijo ti obiski slovaškega in bolgarskega predsednika vlade v Moskvi? To daje Gazpromu vedeti, da nismo enotni. Pojasnite mi te obiske.
<P>
Menim, da mora pri tem vprašanju pomembno vlogo odigrati Evropska komisija: pripraviti moramo načrte za oskrbo s plinom v nujnih primerih. Najprej je treba prenoviti direktivo o varnosti oskrbe s plinom, sicer Evropska komisija ne bo imela dovolj politične moči za ukrepanje. Potrebna je evropska koordinacija. Drugič, z denarjem, ki je na voljo, moramo pripraviti načrt za ukrepanje v nujnih primerih "plinska infrastruktura v srednji in vzhodni Evropi".
<P>
Tretjič, rabimo celovit energetski investicijski načrt, s pomočjo katerega bomo obnovili evropsko gospodarstvo. Glavna prednostna naloga so stavbe v vzhodni Evropi. Naravnost škandalozno je videti, kako malo sredstev strukturnih skladov je porabljenih za koristne namene! Namesto da gradimo stadione za evropska prvenstva, bi morali denar naložiti tako, da bi imeli naši državljani od njega koristi - v stavbe, sisteme ogrevanja in obnovljive vire energije.
<P>
Nazadnje pa naj še pripomnim, da smo na področju jedrske energije še bolj odvisni kot pri oskrbi s plinom. Uvozimo 99 % jedrskih goriv! Nehajte povezovati jedrsko energijo z neodvisnostjo! Gospa Koch-Mehrin, vaše izjave glede tega so naravnost smešne.
<SPEAKER ID="028" NAME="Jiří Maštálka" AFFILIATION="GUE/NGL">
(CS) Predsednik vlade, gospe in gospodje, prepričan sem, da tukaj ni nikogar, ki zavida češkemu predsedstvu v okoliščinah, v katerih je prevzelo vodenje Evropske skupnosti. Predsednik vlade, eno glavnih gesel vašega predsedovanja je Evropa brez ovir. To geslo lahko tolmačimo na različne načine, odvisno od posameznikovih političnih in osebnih izkušenj. Osebno verjamem, da lahko to razumemo le na en način, in sicer kot nadaljnjo sprostitev finančnih in tržnih mehanizmov; na to pa gledam kot na izziv, da izpopolnimo tisto, na kar je lahko Evropa upravičeno ponosna, namreč evropski socialni model. Pri tem pa ne mislim le na priložnost za umik nesmiselnih ovir ali priložnosti za zaposlovanje. To je priložnost, da damo mobilni delovni sili verodostojna zagotovila o enakovredni obravnavi. To lahko na primer vključuje pozitiven razplet nerešenega vprašanja čezmejne zdravstvene oskrbe v času češkega predsedovanja.
<P>
Če naj bo Evropa brez ovir, bi bilo za začetek dobro, da ne ustvarjamo novih. Evropa ni le Evropska skupnost; Evropa vključuje tudi naše sosede, ki ji pripadajo ne le geografsko, ampak tudi zgodovinsko. Prav tako bi rad izvedel vaše mnenje o tej temi ter strategijo predsedstva v odnosih s sosedi ob meji Evropske unije. Predvsem mislim na Srbijo in občutljivo vprašanje Kosova, pa tudi na Moldavijo, ki je naredila številne pozitivne korake v smeri izboljšanja odnosov z Evropsko skupnostjo. Menim, da neustvarjanje novih ovir pomeni tudi načelno, a hkrati evropsko politiko v odnosih z Rusijo in Kitajsko. Tudi s temi državami moramo najti uravnotežen odnos, predvsem ko gre za evropske interese.
<P>
Evropa brez ovir pomeni tudi posvečanje pozornosti dejstvom, da na ozemlju EU najdemo številne manjšine. To vključuje eno manjšino, o kateri v tem Parlamentu nočemo razpravljati, namreč nedržavljane v nekaterih državah Evropske unije. Obravnavanje teh zadev med drugim temelji na uvedbi nove politike, ali povedano drugače, ukinjanju politike dvojnih standardov. Dejali ste, da sta ključnega pomena svoboda in odločanje. Dajte državljanom svoje države možnost, da se o Lizbonski pogodbi in o lokaciji ameriškega radarskega sistema odločijo na referendumu. S tem boste potrdili iskrenost svojih besed.
<SPEAKER ID="029" NAME="Philippe de Villiers" AFFILIATION="IND/DEM">
- (FR) Gospa predsednica, v imenu Skupine neodvisnosti/ demokracije z vsem spoštovanjem pozdravljam češko predsedstvo, ki ga zelo cenimo, saj imajo Čehi bogate izkušnje z mnogimi težkimi situacijami, v katerih so se znašli, zaradi česar bolj kot kdor koli izmed nas razumejo vrednoto in pomen besede svoboda. Tudi sam pozdravljam češko predsedstvo in se pridružujem upanju. Gospod Topolánek, gospod Klaus, vi ste naše upanje: če bomo poslušali glas ljudstva, torej zagotavljali, da se v vsej Evropi spoštuje referendum o Lizbonski pogodbi, ljudem pa vrnili svobodo, da bi jih osvobodili bruseljske birokracije, se bomo potopili. Dandanes nas je vedno več evropskih narodov, ki se ne strinjamo z Brusljem.
<SPEAKER ID="030" NAME="Frank Vanhecke" AFFILIATION="NI">
(NL) Gospa predsednica, glede na to, da imam le eno minuto časa za govor, lahko le prosim češko predsedstvo, naj nam pomaga zagotoviti, da bodo evropske ustanove spoštovale demokracijo. V demokraciji odločajo ljudje. V državah, kjer je bilo ljudem omogočeno, da izrazijo svoje mnenje - v Franciji, na Nizozemskem in na Irskem -, je Lizbonska pogodba, znana tudi kot Evropska ustava, romala v koš za smeti. Upam, da se bo novo predsedstvo postavilo na stran državljanov in svobode in ne, kot smo bili priče pri številnih drugih predsedstvih, na stran arogantnih evropskih uradnikov.
<P>
Potem je tu še vprašanje Turčije. Velika večina Evropejcev nasprotuje pristopu neevropske države k Uniji. Tudi v tem dokumentu evrokrati uveljavljajo svojo voljo, zato potrebujemo pomoč češkega predsedstva. Glede na to, da se je Češka republika šele pred nedavnim znebila diktature, bi se vaše predsedovanje v naslednjih šestih mesecih lahko izkazalo za svetilnik demokracije in svobode, seveda, če si drznete nasprotovati eliti EU.
<SPEAKER ID="031" NAME="Timothy Kirkhope" AFFILIATION="PPE-DE">
Gospa predsednica, pozdravljam predsednika vlade Topoláneka v Evropskem parlamentu in na podlagi preteklih razprav vem, da bo Evropa v naslednjih šestih mesecih v zelo dobrih rokah. To je zgodovinski trenutek za Češko republiko, v katerega boste vnesli svoje politične veščine.
<P>
Program češkega predsedstva si je zadal nekaj pomembnih prednostnih nalog: trije E-ji za energijo, ekonomski napredek in vlogo Evrope v svetu. Že v prvih dneh vašega predsedovanja ste se soočili z velikimi izzivi. Bili ste v Moskvi in v Kijevu, močno si prizadevate doseči dogovor, na podlagi katerega bi ponovno vzpostavili dotok zemeljskega plina v evropske države. V dosedanjih pogovorih z Rusijo in Ukrajino ste pokazali izjemne diplomatske sposobnosti; nujno pa je treba ruski vladi jasno pokazati, da v modernem svetu ne poslujemo tako, da za talce vzamemo narode. Do zdaj ste primerno zastopali EU, zato vam čestitam, prav tako pa tudi za vaše delo na področju reševanja trenutne krize na Bližnjem vzhodu s ciljem ustavitve ognja, ki bo omogočila nadaljevanje mirovnih pogajanj.
<P>
Gospodarska kriza je visoko na seznamu vaših nalog. Podpirate smiselne ukrepe za zagotovitev rešitve gospodarske krize. Popolnoma jasno ste izrazili pomembnost, da Evropa in države članice ne uvajajo novih zapletenih predpisov na evropski ali nacionalni ravni. Govorili ste o mobilizaciji držav, ki imajo podobne liberalne gospodarske poglede kot vi sami, namreč nasprotovanje trenutnemu protekcionizmu. Zagotoviti moramo, da bodo vse ureditvene spremembe sorazmerne in smiselne.
<P>
In nazadnje, čez en teden se bo v Belo hišo vselil nov ameriški predsednik. Vem, da se lahko zanesemo na vas, predsednik vlade, da boste vzpostavili dobre delovne odnose z novoizvoljenim predsednikom Obamo. Vem, da ste istega mnenja kot jaz, namreč da je prihodnost transatlantskega zavezništva bistvenega pomena za našo varnost in razvoj. Želim vam veliko uspeha. Naj citiram Winstona Churchilla, ki je v svojem zadnjem velikem govoru v spodnjem domu dejal: "Ne odnehaj, ne utrudi se, ne obupaj". Veliko sreče.
<SPEAKER ID="032" NAME="Kristian Vigenin" AFFILIATION="PSE">
Gospa predsednica, priznati moramo, da je bil začetek češkega predsedovanja zelo težak. Vedno hujša gospodarska kriza, kruta vojaška operacija s strani Izraela in največja kriza doslej na področju oskrbe Evrope s plinom.
<P>
Vaša aktivnost pa bo še težja zaradi vedno večjih političnih napetosti, povezanih z evropsko volilno kampanjo. Nazadnje bo vaše predsedovanje zaznamovano z izvolitvijo 532 novih poslancev v Evropski parlament. To številko poudarjam zato, ker ni takšna, kot jo predvideva Lizbonska pogodba. Menim, da bi morala biti ratifikacija pogodbe in njena uveljavitev višje na seznamu vaših prednostnih nalog, tako na nacionalni kot tudi na evropski ravni.
<P>
Morda se zdi, da nimate sreče, da ste prevzeli vodenje EU v takšnih razmerah, toda vsaka kriza je hkrati tudi priložnost. Izkoristite te priložnosti. Poskrbite, da bo EU bolj aktivna, prisotna in kredibilna na Bližnjem vzhodu. Poskusite razviti bolj odgovorno politiko EU glede energije in oskrbe z njo. Storite več, da boste vrnili evropsko gospodarstvo nazaj na tire in hkrati ohranili službe. Gospod Topolánek, rad bi videl še eno uspešno predsedovanje nove države članice. To je vaša posebna odgovornost. To bo dokaz, da novi prišleki niso sposobni le slediti, ampak tudi voditi.
<P>
Glavni pogoj za uspeh je združitev vseh 27 držav članic in njihovo zedinjenje glede politik in ukrepov. To ne bo mogoče, če ne morete zagotoviti enotnosti v lastni državi. Nasprotujoča si sporočila, ki prihajajo iz različnih čeških ustanov, škodijo vašemu uspešnemu vodenju, zato vas prosim, storite vse, kar je v vaši moči, in ustavite vse notranjepolitične igrice. To ni enostavno v predvolilni situaciji, vendar si lahko vzamete Slovenijo za zgled. Drugi pogoj je, da za sabo združite glavne politične stranke v tem Parlamentu. Za šest mesecev pozabite na svojo politično pripadnost in zagotovite širši dialog. Tega pa se lahko naučite iz francoskega predsedovanja.
<P>
In nazadnje naj vas opozorim še na vzpon ekstremizma, antisemitizma in ksenofobije v Evropi. Tudi Češko republiko je prizadel ta trend. Prosim vas, da vključite to vprašanje visoko na seznam svojih nalog, predvsem zaradi prihajajočih evropskih volitev. Želim vam veliko uspeha.
<SPEAKER ID="033" NAME="Adina-Ioana Vălean" AFFILIATION="ALDE">
Gospa predsednica, rada bi se zahvalila predsedniku Sveta za današnjo predstavitev programa češkega predsedstva. Vendar pa bi rada izpostavila nekaj vprašanj, za katera upam, da jih vaše predsedovanje lahko obravnava.
<P>
Najprej, geslo "Evropa brez ovir", ki ste ga izbrali. Strinjam se s predpostavko tega gesla. Še posebej bi morala veljati za evropske državljane, ki imajo pravico prostega gibanja in prebivanja znotraj EU. Sem poročevalka za izvajanje direktive o prostem gibanju. Na žalost se zdi, da vaše geslo ogrožajo nacionalni organi. Komisija je pred kratkim izdala poročilo o izvajanju te direktive, ki nas je zelo razočaralo. Glede na neustrezen prenos direktive s strani držav članic si želim, da bi temu vprašanju namenili večjo pozornost, kot trenutno izhaja iz vašega programa na področju svobode in varstva.
<P>
Drugič, poleg nekaterih težkih vprašanj, s katerimi se boste morali soočiti v času predsedovanja - kot so skrbi, povezane s trajajočo globalno finančno krizo in energetsko varnostjo -, boste nosili tudi težko zakonodajno breme. Zaradi tega verjamem, da boste uporabili vsa potrebna sredstva za ustrezen zaključek številnih nedokončanih poročil še pred koncem parlamentarnega mandata. Pri evropskih državljanih smo vzbudili velika pričakovanja glede zmanjšanja cen pri glasovnem, SMS in podatkovnem gostovanju. Upam, da boste spoštovali svojo zavezanost za dosego sporazuma v prvi obravnavi glede mojega poročila Gostovanje II. Hvala, med predsedovanjem pa vam želim veliko sreče.
<SPEAKER ID="034" NAME="Mario Borghezio" AFFILIATION="UEN">
(IT) Gospa predsednica, gospe in gospodje, toplo pozdravljam češko predsedstvo in upam, da mu bo uspelo premakniti Evropo naprej in stran od nesmiselnega smešenja iz Bruslja in ukrepati v boju proti sramotnemu trgovanju z nezakonitimi priseljenci, ki se dogaja v Sredozemlju.
<P>
Minister Maroni je na nedavnem srečanju ministrov za notranje zadeve Cipra, Grčije, Italije in Malte končno le predramil Evropo. Čas je, da se Evropa zave resnosti razmer v Sredozemlju: poteka trgovanje z nezakonitimi priseljenci in drogami iz Afrike in Azije. Češko predsedstvo mora razmisliti o nujno potrebnih specifičnih ukrepih, s katerimi bodo ministri za notranje zadeve dobili pooblastila za sklepanje sporazumov o vračanju oseb z državami, ki niso članice EU, in iz katerih prihajajo ti priseljenci.
<P>
Okrepiti moramo dejavnosti, ki jih izvaja Frontex, katerega delovanje mora biti usklajeno z ustreznimi instrumenti in viri, pri tem pa mora Evropa spoznati, da bodo takšne dejavnosti učinkovite le, če jih bodo spremljale politike za vračanje nezakonitih priseljencev in sredstva za države, kot je moja, ki morajo sprejemati nezakonite priseljence. Predsednik, obiščite mesto Lampedusa in prepričali se boste, kako resen je problem. Postajamo središče boja proti nezakonitemu trgovanju z drogami v Sredozemlju - sramota, ki jo moramo odpraviti. Obiščite Lampeduso kot politik, potem pa se vrnite kot turist na enega izmed najlepših otokov v Sredozemlju!
<P>
(Aplavz)
<SPEAKER ID="035" NAME="Milan Horáček" AFFILIATION="Verts/ALE">
(DE) Gospa predsednica, gospod Barroso, gospod Topolánek, pozdravljam češko predsedstvo! Kot prebivalec Prage, izvoljen v Evropski parlament, kot nemški član skupine Zelenih/Evropske svobodne zveze, sem še posebej zadovoljen, da bo v naslednjih šestih mesecih predsedovanje Svetu prevzela Češka republika. Pred več kot 40 leti sem po zasedbi Češkoslovaške odšel v politično izgnanstvo v Nemčijo, še vedno pa se čudim, da lahko sedaj v Češki republiki in srednji Evropi svobodno spodbujamo napredek demokracije in spoštovanje človekovih pravic.
<P>
Trenutne politične, gospodarske in okoljske razmere bi predstavljale velik izziv za vsako predsedovanje Svetu - vendar sem prepričan, da bo to sposobno premagati vse težave. Rad bi zaželel vsem nam, ne le Češki republiki, vse najboljše v tem predsedovanju.
<P>
(Aplavz)
<SPEAKER ID="036" NAME="Adamos Adamou" AFFILIATION="GUE/NGL">
(El) Gospod predsednik Komisije, gospod predsednik Sveta, prednostne naloge vašega predsedovanja vključujejo naslednje: da bi Evropska unija lahko mednarodno ukrepala, mora svojo varnost povezati s strateškim sodelovanjem z organizacijo NATO, prav tako pa mora razviti svoje lastne obrambne zmogljivosti, ki dopolnjujejo NATO.
<P>
Državljani se sprašujejo, kdo ogroža Evropsko unijo v takšni meri, da mora svojo varnost povezovati z organizacijo NATO? Prav nasprotno, jasno grožnjo Evropski uniji predstavlja strategija, ki jo uporablja Izrael, strategija vojne, ki je Evropska unija ni odkrito obsodila in zaradi katere ni uvedla sankcij, kot je to storila v drugih primerih.
<P>
Nadaljujete tudi, da želite gospodarstvo brez meja in da se je treba izogniti pretirani regulaciji in protekcionizmu. Ali smo se, kot Evropska unija, iz gospodarske krize naučili le to? Nobenega varstva za šibke in borzne špekulacije? Zaradi tega ne smemo biti presenečeni, da državljani izgubljajo potrpljenje do politik Evropske unije. To nam pove tudi Evrobarometer, ki ga nikoli ne upoštevamo.
<P>
Kar je običajno za današnji dan in kar izpostavljajo množične demonstracije, je potreba po mirovni politiki, ne pa nevtralnost, s katero priznavamo sokrivdo. Odzivi in protesti ljudi so odličen dokaz, da potrebujemo pravico in politični nadzor trga, ter cene blaga, ki bodo vsaki državi omogočale, da opravljajo socialno vlogo, ki ji jo dodelijo njeni državljani, brez dogmatskih omejitev Pakta stabilnosti.
<SPEAKER ID="037" NAME="Kathy Sinnott" AFFILIATION="IND/DEM">
Gospa predsednica, rada bi pozdravila predsednika in mu zaželela vse najboljše pri predsedovanju, prav tako pa to želim tudi njegovim ljudem.
<P>
Kot irska poslanka bi se rada zahvalila Češki vladi in ljudem. Ko so moji sodržavljani na referendumu zavrnili Lizbonsko pogodbo, je le češko predstavništvo dejalo, da spoštuje irsko glasovanje. V ozračju prezira francoskega, nizozemskega in irskega glasovanja - in onemogočanja, da bi ljudje volili - je bilo to spoštovanje zelo dobrodošlo.
<P>
Spoštovanje je dragocena in potrebna drža. V Evropi se srečujemo s številnimi krizami. Pripravili ste ambiciozen program za reševanje teh kriz. Države članice bi morale spoštovati takšen program. Prav tako je potrebno spoštovanje do državljanov teh držav članic, da upajo na uspeh.
<P>
Navdušena sem nad spoštovanjem, ki ste ga pokazali do svojih sodržavljanov s tem, ko ste priznali, da bi tudi oni, prav tako kot Irci, verjetno zavrnili Lizbonsko pogodbo, če bi jim bilo to omogočeno. Takšno spoštovanje prinaša dobre obete za vaše predsedovanje in Evropo.
<SPEAKER ID="038" NAME="Hartmut Nassauer" AFFILIATION="PPE-DE">
(DE) Gospa predsednica, gospe in gospodje, verjetno niste pričakovali tako prijateljskega, prijaznega sprejema v Evropskem parlamentu, gospod Topolánek, vendar gre pri češkem predsedovanju Svetu za dogodek, ki je prežet z zgodovino. V svoji politični karieri sem že doživel prizore, ki so predstavljali mejnike, prvi izmed teh je združitev obeh Nemčij, drugi pa združitev Evrope po dveh krvavih evropskih državljanskih vojnah v prejšnjem stoletju. Dejstvo, da danes Češka republika zastopa predsedstvo v Evropskem parlamentu, odraža neverjetne zgodovinske spremembe, katerim smo bili priča in za katere smo lahko hvaležni. Zagotavljam vam podporo skupine Evropske ljudske stranke (Krščanskih demokratov) in Evropskih demokratov brez kakršnih koli zadržkov in brez kakršnega koli dvoma.
<P>
Stvari so se začele premikati s Karlom IV., ki ni bil le eden izmed prvih arhitektov vseevropskega transportnega omrežja, ampak tudi ustanovitelj ene izmed najstarejših in najuglednejših univerz v Evropi, in s tem znak evropske univerzalnosti, ki je zapustil vsaj tako pomemben pečat na nas Evropejce, kot pogodbe, ki smo jih sklenili. Če zanemarimo občasne pripombe evroskeptikov - ki jih poznamo iz vaše države -, vas bomo podprli. V skupini PPE-DE smo zelo neomajni Evropejci - o tem ni nobenega dvoma - in ravno zaradi tega lahko prepoznamo napačne usmeritve, ki jih izbere Evropa, in ji lahko pomagamo na pravo pot. Lizbonska pogodba je odličen instrument, da popravimo vse napačne poti, ki jih je izbrala Evropa. Zaradi tega želim izraziti pričakovanje, da boste, kot predsednik Sveta, prispevali k uveljavitvi te pogodbe in da jo bo vaša država čim prej ratificirala.
<SPEAKER ID="039" NAME="Enrique Barón Crespo" AFFILIATION="PSE">
(ES) Gospa predsednica, predsednik Sveta, predsednik Komisije, gospe in gospodje, češkemu predsedstvu izrekam enako dobrodošlico, kot sem jo izrekal leta 1991, ko sem, kot predsednik Evropskega parlamenta, naslovil senat takratne Češkoslovaške in jo povabil, da se nam pridružijo. Menim, da odlično generacijo čeških in slovaških državljanov pooseblja oseba z velikim ugledom v Evropi in po celem svetu. Seveda govorim o predsedniku Václavu Havlu.
<P>
Za predsednika imam dve pripombi in vprašanje. Odločili ste se - vesel sem, da ste govorili o Evropi pravil -, da boste ratifikacijo Lizbonske pogodbe podredili ratifikaciji raketnega obrambnega ščita. Mnogi smo prepričani, da to ni prava pot naprej, vendar ste se odločili, da boste svojo državo podredili nečemu, kar bi morali obravnavati skupaj. Obstaja dejstvo, ki ga ne moremo spregledati, in sicer, da je plinski spor politični spor. Menim, da boste v teh okoliščinah zelo težko pripravili politiko za vzhod. Prav tako ne morem razumeti, kako lahko Čehi, ki so zelo ponosni na svojo neodvisnost in suverenost, svojo odločitev podrejajo temu, kar počnejo Irci.
<P>
Drugič, predsednik Sveta, nikjer niste omenili evra. Včeraj smo v tem Parlamentu praznovali deseto obletnico evra in vstop vaše sestrske republike, Slovaške, v evro. Kaj boste storili v času češkega predsedovanja, da bi zaščitili evro?
<SPEAKER ID="040" NAME="Lena Ek" AFFILIATION="ALDE">
(SV) Gospa predsednica, gospod Topolánek, gospod Barroso, v celoti drži, da smo med dvema krizama: podnebno krizo in finančno krizo. Temu lahko dodamo še energetsko krizo. Zato je zelo pomembno, da še naprej ostanemo osredotočeni. Vprašanje predsedniku vlade Topoláneku se torej glasi: ali bo Češka republika zagotovila, da bodo krizni programi za reševanje gospodarske krize uporabni tudi pri reševanju podnebne krize?
<P>
Priložnost imamo, da pomagamo državljanom do boljšega okolja in novih delovnih mest, hkrati pa pomagamo malim podjetjem. Zgodovina kaže, da je vsaki finančni krizi sledil tehnološki premik. Z naložbami v novo zeleno tehnologijo, kot je daljinsko ogrevanje, biogoriva, toplotno, električno in energetsko učinkovite hiše, solarne plošče, inteligentno omrežje in tako dalje, lahko imamo koristi zaradi prilagoditev, ki so nujne za boj proti podnebnim grožnjam in gospodarski razcvet, ki ga Evropa in svet potrebujeta. Sočasne naložbe v inteligentno tehnologijo, prijazno do podnebja, in zaposlovanje bodo hkrati umirile tudi stanje varnostne politike v zvezi z Rusijo.
<P>
Tisti, ki so nasprotovali energetskemu paketu in celoviti skupni evropski energetski politiki, bodo mogoče sedaj razumeli, zakaj vlagamo toliko dela v to, da bi bila EU glede teh vprašanju enotna. Evropski državljani, ki zmrzujejo, vsekakor razumejo, kaj je treba storiti. Ne sme priti do okoliščin, kot smo jih imeli v krizi na Bližnjem vzhodu, kjer so tri ali štiri evropske delegacije tekale ena okoli druge.
<P>
Zaradi tega pozdravljam češko predsedstvo in dobro vzpostavljeno sodelovanje z naslednjo državo, ki bo predsedovala, Švedsko, in vam želim vso srečo.
<SPEAKER ID="041" NAME="Ģirts Valdis Kristovskis" AFFILIATION="UEN">
(LV) Kolegi, gospod Barroso, gospod Topolánek, rad bi izrazil priznanje češki vladi za njeno odločenost, da nadaljuje z vrednotenjem političnih, moralnih in zakonskih vidikov kaznivih dejanj komunističnega režima, ki se je začelo pod slovenskim predsedstvom. Posledice zločinov komunističnega režima so zoprna brazgotina na obrazu Evrope. Vendar pa se pod vplivom realpolitike evropski politiki še vedno pretvarjajo, da tega ne opazijo. To pomeni, da Evropi še vedno manjka samospoštovanja pred rusko diktatorsko ideologijo. Na žalost se bomo, vse dokler bodo dejanja nacizma veljala kot zločini proti človečnosti, zločini komunističnega režima ZSSR pa bodo oproščeni, morali soočati z dejstvom, da je Evropa in njena zgodovinska resnica razdeljena na vzhodno in zahodno polovico. Oskrba s plinom v Ukrajini je prekinjena, ruski tanki pa prodirajo v Gruzijo. Dokler bo tako, evropske skupne vrednote ne bodo nič drugega kot le sanje. Češko predsedstvo pozivam, da izvede zavezo, izraženo v Praški deklaraciji.
<SPEAKER ID="042" NAME="Jacek Saryusz-Wolski" AFFILIATION="PPE-DE">
Gospa predsednica, gre za prvo predsedovanje države iz bivšega sovjetskega bloka in držimo vam pesti, predsednik vlade, da bo prvovrstno predsedovanje.
<P>
S predsedovanjem ste začeli v vroči politični temperaturi in mrzlih vetrovih energetske krize. Predsednik vlade Topolánek, čestital bi vam rad za hitro ukrepanje, zavezanost iskanju rešitve plinske krize in posredovanje, ki ste ga opravili med Rusijo in Ukrajino.
<P>
Pri dveh izmed treh glavnih prednostnih nalog češkega predsedstva - energija in vzhodno partnerstvo - je potreben plin. Gre za sečišče obeh prednostnih nalog predsedstva. Krizne solidarnostne rešitve morate najti takoj. Odpraviti morate blokado oskrbe s plinom v 18 državah članic, katerih državljani in industrija trpijo. Nato morate poiskati dolgoročnejšo trajno, sistematično in trajnostno rešitev. Pripraviti morate celovito in odločno strategijo.
<P>
Prav tako pozdravljam vašo prednostno nalogo vzhodnega partnerstva, s katerim bomo dobili ustrezen okvir za boljše sodelovanje z vzhodnimi partnerji, ki so blizu naših mej. Evropski parlament ga bo dopolnil s svojo dimenzijo s tem, ko bo oblikoval medparlamentarno skupščino z imenom EURONEST. To partnerstvo bo pomagalo pri preprečevanju nastajanja podobnih kriz, kot je trenutna.
<P>
Prepričan sem, da bo češko predsedstvo, ki se sooča s tako zahtevnimi časi in kriznim vodenjem, sposobno izpolniti naša pričakovanja in da bomo v šestih mesecih imeli manj ovir ter močno in varno Evropo, tudi bolj prijetno Evropo, kot se glasi vaše geslo.
<P>
(CS) Naj postane Evropa bolj prijetna! Želim vam veliko uspeha.
<SPEAKER ID="044" NAME="Jo Leinen" AFFILIATION="PSE">
(DE) Gospa predsednica, predsednik Sveta, "Evropa brez ovir" je dobro geslo, saj sega v samo bistvo Evropske ideje. Prav tako upam, da bo možno odpraviti ovire v glavah nekaterih ljudi, ki imajo še vedno politične, če ne ideološke zadržke o Evropski uniji, in zaradi tega ovirajo njen nadaljnji razvoj kot je predvideno v Lizbonski pogodbi. Še veliko dela vas časa tudi v vaši državi.
<P>
Pogodba o reformi je bistvenega pomena. Kako boste pripravili energetsko politiko, ne da bi osnove za to določili v Lizbonski pogodbi? Tega ni mogoče narediti. Tudi na številna druga področja politik lahko gledamo na enak način. Popolnoma nesprejemljivo je povezovati ratifikacijo z drugimi domačimi problemi, saj gre za skupno pogodbo, ki nima nič opraviti z domačimi političnimi spori - opozicija proti vladi in obratno.
<P>
Evropa je skupnost vrednot. Osrednjega pomena so človekove pravice in pravna država - tudi na tem področju vaša država kaže nekaj pomanjkljivosti. Ob tej priložnost bi rad omenil primer dr. Yekte Uzunogluja, ki se je 14 let boril za pravico in odškodnino. Pozivam vas, da storite vse, da bi bil ta nesrečni primer, v zvezi s katerim je Václav Havel že gladovno stavkal, razrešen v času vašega predsedovanja.
<P>
Ob koncu francoskega predsedovanja Svetu je predsednik Sarkozy dejal, da se je v preteklih šestih mesecih spremenil. Upam, da bo tudi vas in številne druge v Češki republiki ta izkušnja spremenila.
<SPEAKER ID="045" NAME="Andrew Duff" AFFILIATION="ALDE">
Gospa predsednica, predsedniku bi rad zastavil štiri vprašanja.
<P>
Gospod predsednik, če mislite, tako kot ste povedali, da je Lizbonska pogodba slabša, kot pogodba iz Nice, zakaj ste jo potem podpisali?
<P>
Drugič, ali lahko potrdite, da Češka republika ne bo poskušala slediti irskemu primeru in da ne bo poskušala raztrgati lizbonskega paketa?
<P>
Tretjič, ali ne vidite protislovja, ko pridete sem in poveličujete legitimnost Parlamenta, hkrati pa zavračate podporo pogodbi, ki v tolikšni meri povečuje njegove pristojnosti?
<P>
Četrtič, ali je lahko češko predsedovanje zares pristojno, dokler Češka republika ne ratificira pogodbe?
<SPEAKER ID="046" NAME="Bogdan Pęk" AFFILIATION="UEN">
(PL) Gospa predsednica, predsednik Sveta, prav paradoksalno je, da je lahko ta večkratna kriza, ki je prizadela svet, vključno z Evropo, hkrati tudi velika zaveznica, saj so prav tisti, ki so vsem govorili, kako naj poslujejo, najbolj odgovorni za to krizo. Prav oni so jo nadzorovali in nas spravili v to.
<P>
Danes lahko v vaših izjavah zaznam spremembe in zaradi tega češkemu predsedstvu želim vse najboljše. Spomnil bi vas rad na zgodovinsko dejstvo, ki vam je lahko v pomoč. Leta 1618 je v mesto Hradčany prišla neprijetna habsburška diplomatska misija, ki se je obnašala skrajno arogantno. Čehi so jo z vso pravico vrgli skozi okno, kar je poznano pod imenom "defenestracija". Veselim se že takšne politične defenestracije. Upam, da boste skozi okno spodobnosti in razuma vrgli vse nepoštene svetovalce in da vam bo po tem uspelo premakniti Evropske zadeve naprej Prav to pričakujejo evropski državljani in ne bo vam uspelo, če boste poslušali te mazače.
<SPEAKER ID="047" NAME="Stefano Zappalà" AFFILIATION="PPE-DE">
Gospa predsednica, gospe in gospodje, kot vedno v Evropi, tudi tokrat živimo v času pomembnih zgodovinskih dogodkov, in šest mesecev češkega predsedovanja zagotovo spada med te dogodke.
<P>
Obstaja še vrsta nerešenih problemov, za katere bo predsedstvo moralo poiskati rešitve: za Lizbonsko pogodbo, ki zahteva dokončno sprejetje, je bila pot že začrtana, vendar pa potrebuje dodatni zagon, s katerim bi bilo mogoče zagotoviti, da se bo proces zaključil že letos. Resna svetovna gospodarska kriza bo še naprej puščala številne vplive, ti pa bodo v tem letu nedvomno znatni. Upamo, da bo predsedstvo nadaljevalo v smeri, ki jo je že začrtalo francosko predsedstvo, tako da bo na naslednjih vrhih skupine G8, ki jim predseduje Italija, mogoče priti do rezultatov, ki jih Evropa potrebuje.
<P>
Evropa se sooča z resnim problemom z vidika oskrbe z energijo: to je ključno dejstvo in zdi se, da gre za problem, ki ga je težko rešiti. Smo lahko tik pred tem, da najdemo rešitev; v vsakem primeru mora biti prihodnost v zvezi z odvisnostjo številnih držav, vključno z mojo, zagotovljena s takšno oskrbo.
<P>
Razmer v Gazi ne moremo več tolerirati. Ne smemo se pogovarjati s teroristi, napade na Izraelce pa je treba nemudoma in za vedno zaustaviti, predvsem pa nikakor ne smemo tolerirati smrti nedolžnih civilistov na bojni liniji nesmiselne in na žalost trajne vojne.
<P>
Priseljevanje je treba rešiti na evropski ravni, zato je treba znatno pozornost nameniti razmeram, ki vladajo v nekaterih državah, vključno z Italijo in Malto, ki imajo v zvezi s tem vprašanjem velike težave. Z vprašanjem Cipra se je treba hitro spopasti ter tako enkrat za vselej razčistiti vse odnose med Grčijo in Turčijo ter med Evropo in Turčijo, ki še vedno čaka na začetek pristopnih pogajanj.
<P>
Gospod Topolánek, upam da boste vedno prisotni v Parlamentu, želim vam vse najboljše pri vašem delu in vam čestitam, da ste še vedno z nami, potem ko ste podali prve odgovore. Pri prejšnjih predsedovanjih tega nismo bili navajeni. Hvala, to je dober znak.
<SPEAKER ID="048" NAME="Bernard Poignant" AFFILIATION="PSE">
- (FR) Gospa predsednica, gospod predsednik Sveta, od čeških zgodovinarjev sem izvedel, zakaj niste ratificirali Lizbonske pogodbe: govorijo o magičnosti številke 8, kot v letu 2008. Pravijo, da ta številka močno zaznamuje vašo zgodovino: leta 1918 je bila ustanovljena Češkoslovaška, leta 1348 pa Praga. Navajajo okoli štirideset primerov, predvsem pa tri nedavne, ki so bili zelo boleči: 1938, ko sta vas zapustili Francija in Združeno kraljestvo, 1948, ko ste bili z coup d'état postavljeni na stranski tir, in 1968, ko so vdrli Sovjetski tanki. Torej leto 2008, razumem - stvari ste opustili, ker ste menili, da bi ratifikacija pogodbe v tem letu bila sumljiva, še toliko bolj, ker so jo nekateri primerjali z omejeno suverenostjo Brežnjeva. Kljub vsem njegovim napakam in preteklosti, tovariš Barroso, ki je prisoten, ni Brežnjev!
<P>
(Smeh)
<P>
Vsi smo del projekta, za katerega je značilna deljena in prostovoljna suverenost. Lizbonska pogodba je samo en trenutek v tej zgodovini; gre samo za eno fazo v tej zgodovini. Prosim vas: leta 2008 je konec, ratificirajte jo v letu 2009!
<P>
(Aplavz)
<SPEAKER ID="049" NAME="Margarita Starkevičiūt" AFFILIATION="ALDE">
(LT) Češka republika prevzema predsedovanje Evropski uniji v času, ko razpravljamo o tem, kako preoblikovati gospodarstvo in ali bo prihodnji model Evropske unije bolj socialno usmerjen ali bolj liberalen. Včasih se to prikazuje kot prepir med staro in novo Evropo, vendar verjamem, da bodo Čehi lahko našli konsenz, saj ni velikih razlik med tema dvema pojmovanjema. Njuno usklajevanje je opredeljeno z globalizacijo in večkulturnim gospodarskim okoljem, ki se še vedno razvija. Koncept "tržne ekonomije" različni ljudje razumejo zelo različno in to je vedenjski dejavnik. Države iz nekdanjega sovjetskega bloka zelo dobro razumejo, da obstoj tržnih ustanov in zakonov še ne pomeni nujno uspešnega delovanja trgov. Ustrezati morajo miselnosti in pričakovanjem ljudi. Čeprav včasih poskušamo izpostaviti te razlike med gospodarskimi modeli za politične namene, bo dolgoročna politična perspektiva, ki ovira reformo gospodarske politike, če pri tem upoštevamo spreminjajoče večkulturno in večjezično gospodarsko okolje, pomagala radikalnim populističnim skupinam, da bodo pridobile na moči, prav tako pa bo povzročila dolgoročno politično nestabilnost in nazadovanje gospodarstva.
<SPEAKER ID="050" NAME="Elmar Brok" AFFILIATION="PPE-DE">
(DE) Gospa predsednica, predsednik Sveta, gospe in gospodje, češkemu predsedovanju Sveta bi rad čestital za prevzem mandata. Gre za prvo predsedovanje Svetu nekdanje države Varšavskega pakta in ima zaradi tega simboličen pomen, kot je upravičeno povedal gospod Nassauer.
<P>
Zadeve v zvezi s pogajanji o plinu in dejavnosti predsednika Schwarzenberga na Bližnjem vzhodu ter številni drugi primeri kažejo, da je češko predsedovanje Svetu dobro pripravljeno za delo, ki ga čaka. Zaradi tega posebno pomembnost pripisujem dejstvu, da je bilo izrečenih veliko priznanj strateškemu konceptu energetske varnosti. Ta primer predvsem ponazarja, da obstajajo številna področja, na katerih države same ne morejo več skrbeti za interese svojih državljanov in da to omogoča le skupen evropski pristop.
<P>
Vendar pa, predsednik, nam te pristojnosti na področju energije in energetske varnosti podeljuje le Lizbonska pogodba. Trenutno delujemo kot koordinatorji, dejavnosti same pa niso zavezujoče. V primeru številnih izzivov, s katerimi se moramo soočiti, tega ne bomo sposobni storiti brez obsega ukrepov, ki jih ponuja Lizbonska pogodba - možnostjo za večjo demokratizacijo, in sicer krepitev pravic Evropskega parlamenta in pravic državnih parlamentov. Zato predvidevam, da je v nemškem prevodu prišlo do napake, saj naj bi glede na tolmačenje zatrdili, da je pogodba iz Nice boljša kot Lizbonska pogodba. Še vedno lahko popravite nemško različico. Zaradi tega si moramo prizadevati pojasniti, da lahko način, na katerega premagujemo skupne izzive na vseh pomembnih področjih, izboljšamo le s pomočjo Lizbonske pogodbe. Hvala lepa.
<SPEAKER ID="051" NAME="Edite Estrela" AFFILIATION="PSE">
(PT) Gospod predsednik, govorili ste o Evropi pravil. Zelo veliko ste govorili o pravilih. Eno izmed pravil demokracije je tudi izpolnjevanje zavez. Zavezali ste se, da boste Lizbonsko pogodbo ratificirali do konca leta 2008. Tega niste naredili in to ni prav. Zato vas sprašujem: "Kdaj bo Češka republika ratificirala Lizbonsko pogodbo?"
<P>
Prav tako ste govorili o samozavesti. Jaz sem to razumela kot aroganco. Češka vlada, vključno z njenim predsednikom, ima vso pravico, da govori in počne, kar želi, vendar pa pri tem ne sme pozabiti, da je del Evropske unije in da sedaj govori v imenu skoraj 500 milijonov državljanov in 27 držav članic.
<P>
Zaradi tega ne morete spregledati dejstva, da je 25 držav članic že ratificiralo Lizbonsko pogodbo in da Irska že načrtuje drugi referendum. Ankete nakazujejo, da bo na referendumu večina glasovala "za". Irci so spoznali, da so se v tem posebno težkem mednarodnem okolju večjim težavam izognili zaradi tega, ker so del Evropske unije in evrskega območja.
<P>
Ostane le še, da Češka republika navede, kdaj bo ratificirala Lizbonsko pogodbo. Kot je povedal predsednik moje skupine, Martin Schulz, je v trenutku, ko se Evropa sooča z izjemnimi izzivi, nujno, da deluje enotno. To pa je možno le z Lizbonsko pogodbo.
<SPEAKER ID="052" NAME="Marco Cappato" AFFILIATION="ALDE">
(IT) Gospa predsednica, gospod Topolánek, gospe in gospodje, govorili ste o vzhodnem partnerstvu, gospod Topolánek. Partnerstvo je precej nov izum Evropske unije, ki ni obstajalo v Evropi, kakršno so si želeli ustanovitveni očetje Manifesta iz Ventotene, ali v Evropi v začetnem obdobju po drugi svetovni vojni. Da je Evropa svojim sosedam, vključno s sosedami v srednji in vzhodni Evropi, dala možnost pridružitve. Evropa je pomembno vplivala na mir, ne zaradi tega, ker je ponudila svojim sosedam možnost partnerstva, ampak zaradi tega, ker jim je ponudila možnost pridružitve, možnost, da postanejo del EU.
<P>
Francosko predsedstvo pred vami je bilo zelo jasno, če govorimo o ovirah, pri opredeljevanju evropskih mej, s tem, ko je pred nosom zaprlo vrata Turčiji, in s tem, ko je pokazalo, da si želi Evropska unija zapreti svoje meje. Zaradi tega v neposredni bližini Evropske unije, kjer je v zadnjih desetletjih vladalo upanje za države, kot je vaša, danes tam vladajo napetosti in divjajo vojne, na Bližnjem vzhodu, Balkanu, Kavkazu, Uralu in Magrebu.
<P>
Zato bi vas radi, kot nenasilna radikalna stranka, pozvali, da ponovno premislite o nujnosti, da bi Združene države Evrope bile članicam spet odprte za članstvo in ne za begajoče partnerske odnose. To partnerstvo izključuje vključenost najpomembnejše zadeve: državljanske in politične pravice za državljane v Evropi in na mejah Evrope.
<SPEAKER ID="053" NAME="Gunnar Hökmark" AFFILIATION="PPE-DE">
Gospa predsednica, rad bi čestital predsedniku za sposobnost, ki jo je njegovo predsedovanje že pokazalo pri reševanju številnih vprašanj.
<P>
Številni Švedi imajo zaradi zapuščine politične geografije zadnjega stoletja še vedno občutek, da leži Praga vzhodno od Stockholma. To ni prav in vaše predsedovanje, gospod predsednik, bo ponovno postavilo Češko republiko na pravilno mesto v naših miselnih zemljevidih - v srce Evrope tako v zgodovini, kot tudi v prihodnje.
<P>
Rad bi tudi izrazil upanje, da boste dobro utrli pot švedskemu predsedovanju: v zvezi s podnebnimi vprašanji in konkurenčnostjo, kjer je zelo pomembno, da dokažete našo sposobnost odprtega spopadanja z gospodarskimi problemi, brez protekcionizma in z dinamiko odprtega gospodarstva; ter v zvezi z energetskimi vprašanji, kjer boste glede na izrazito dobro lego imeli ključno vlogo. V časih, v katerih živimo, se kaže potreba po reformah in spremembi.
<P>
Trdimo lahko, da solidarnost in varnost v zvezi z energijo pomenita preoblikovanje in poglobitev evropskega notranjega energetskega trga. Brez tega bomo izpostavljeni raznim grožnjam in poskusom razdrobitve in razdelitve. Zagotoviti bi morali, da nihče ne bo nadziral oskrbe ter proizvodnje plina in elektrike, prav tako pa tudi ne distribucije, da bi tako lahko zagotovili en skupen trg. Če lahko to dosežemo med vašim predsedovanjem, bo to strateški korak naprej, za katerega vam bomo, upam, lahko vsi čestitali čez šest mesecev.
<SPEAKER ID="054" NAME="Maria Berger" AFFILIATION="PSE">
(DE) Gospa predsednica, predsednik Sveta, sama in še nekateri moji kolegi, ki so danes prisotni, smo bili v skupini poslancev v Evropskem parlamentu, ki smo sodelovali v skupnem parlamentarnem odboru, in smo še posebej spodbujal češko članstvo v obdobju do leta 2004. Zato je danes, ko lahko prvič pozdravimo češko predsedstvo, poseben dan tudi za ostale poslance v Evropskem parlamentu, ne samo za češke. Z vidika avstrijske poslanke v Evropskem parlamentu lahko dodam, da v Avstriji ni bilo vedno priljubljeno zagovarjati pridruževanje Češke republike. Zato vsekakor spadamo med tiste, ki češkemu predsedstvu ponujamo posebno podporo in ne nameravamo posvečati preveč pozornosti začetniškim težavam - nekoliko enostransko začetno stališče o konfliktu v Gazi in mnenje češkega predsedstva, da so socialni in okoljski standardi previsoki, sta že bila omenjena. Z avstrijskega vidika smo še posebej žalostni zaradi sočutnega odziva na slovaške načrte za ponoven zagon JE Bohunice, kar bi predstavljalo jasno kršitev obstoječega prava EU.
<P>
Odlični filozof in pisatelj Jiří Gruša je napisal "Priročnik za uporabo, namenjen Češki republiki in Pragi", ki ga lahko priporočim kolegom poslancem kot odlično in izjemno humoristično branje. Za Evropo priročnika za uporabo še ni v pisni obliki, če pa bo kdaj izdan, bo vseboval nasvet, naj nobeno novo predsedstvo ne zavrne podpore, ki mu jo ponuja Parlament ali vlade sosednjih držav.
<SPEAKER ID="055" NAME="Othmar Karas" AFFILIATION="PPE-DE">
(DE) Gospa predsednica. Predsednik, nosite breme posebne odgovornosti. Začetek češkega predsedovanja Svetu je bil nekoliko negotov - umetniška instalacija je bila provokativna in je sprožila ogorčenje -, vendar pa smo lahko njihova resna prizadevanja, da bi našli trda tla pod nogami in prevzeli odgovornost za celotno Unijo, opazili že pred današnjim dnem. Zdi se mi, da so dobro pripravljeni. Program vsebuje prave prednostne naloge. Vsekakor pa bo naknadno ocenjen na podlagi odločnosti, osebne zavezanosti in evropske miselnosti, s katerimi bodo te prednostne naloge izvedene, prav tako pa tudi na podlagi uspešnosti.
<P>
Predsednik komisije Barroso je rekel, da bo EU v teh šestih mesecih na preizkušnji. Na evropskem političnem preskusu sta češko predsedovanje Svetu in češka vlada. Te preskuse je mogoče opraviti le, če damo vse od sebe. Zaradi tega želim, da prenehate z vnašanjem domače politike v evropsko politiko in obremenjevanjem predsedstva Sveta z domačimi vprašanji. Državljanom bi morali pojasniti, da v zadevah plinskega spora, Gaze, slovaških dejanjih glede JE Bohunice in finančne krize že čutite, da bi Lizbonska pogodba okrepila vašo vlogo in vam omogočila njeno izvajanje v večji usklajenosti z drugimi evropskimi institucijami.
<P>
Evropska unija je skupnost vrednot in skupnega pravnega sistema. Da, imamo pravila in vsak, ki jih krši, vsak, ki se ne drži svojih obljub, kaže pomanjkanje solidarnosti. Združeni smo kljub razlikam v naših skupnostih vrednot, našem skupnem pravnem sistemu, naših političnih ciljih.
<P>
Zaradi tega bi vas rad pozval k naslednjemu: ne skrivajte se za Irsko, naredite korak naprej, ratificirajte Lizbonsko pogodbo pred dnevom Evrope 2009, pred koncem vašega predsedovanja Svetu. Presojali vas bomo na podlagi vaših dejanj in ne na podlagi pripomb vašega predsednika v Češki republiki.
<SPEAKER ID="056" NAME="Gary Titley" AFFILIATION="PSE">
Gospa predsednica, zanimiva je izjava češkega predsednika, da opozicija poskuša torpedirati češko predsedstvo, sam namreč menim, da češko predsedstvo opravlja zelo dobro delo, da ga torpedira kar samo.
<P>
Češko predsedstvo navaja, da si po svojih najboljših močeh prizadeva za širitev Evropske unije in sprejetje Hrvaške. Če je tako, zakaj ne more ratificirati Lizbonske pogodbe? Nenazadnje se češko predsedstvo strinja s to pogodbo in bi zaradi tega moralo izpolniti svoje obveznosti.
<P>
Bodimo pošteni: ne gre za odličen začetek predsedovanja. Češko predsedstvo opisuje podnebni paket kot neumno razkošje. Češki minister za finance opisuje načrt za oživitev gospodarstva kot spomin na obdobje komunizma. Imamo tako imenovano umetniško delo - ki je vse užalilo, še posebej Bolgare -, prvo izjavo o krizi v Gazi pa je bilo treba umakniti nekaj ur po tem, ko je do nje prišlo.
<P>
V tem trenutku potrebujemo vodstvo in vse, kar sem videl do sedaj, me je naučilo, da prej ko bomo dobili stalnega predsednika Sveta, bolje bo, saj je mogoče le s skladnimi evropskimi ukrepi, ki bodo Evropi zagotovili varnost, zagotoviti tudi svetovni vpliv in oživitev gospodarstva. Postavimo torej to vodstvo.
<P>
(Predsednica je prekinila govornika.)
<SPEAKER ID="057" NAME="Josef Zieleniec" AFFILIATION="PPE-DE">
(CS) Gospa predsednica, češko predsedovanje si zasluži priznanje za aktivno vlogi pri reševanju spora glede ponovne dobave plina na Češkem. Vendar pa bi naredili veliko napako, če bi temu problemu obrnili hrbet, ne da bi prej obravnavali njegove dolgoročne vzroke.
<P>
Vzrok leži v ruskih težnjah, da bi razširili področje vpliva na Ukrajino in nato na srednjo Evropo. EU mora zaradi tega Ukrajino ohraniti na svojem radarskem zaslonu. Vendar to ne bo mogoče, če bo Ukrajina še naprej sponzorirala nepregledne transakcije in če se bo oklepala "prijateljskih cen", ki ne odražajo pravih tržnih razmer in zaradi katerih je Ukrajina še vedno politično odvisna od Rusije.
<P>
Prednostne naloge češkega predsedovanja vključujejo energetsko varnost in krepitev vzhodnega partnerstva. Temeljni vidik tega partnerstva mora biti zagotavljanje pomoči Ukrajini pri vzpostavitvi tržnih cen energije, ki bodo čim prej izpogajane v okviru dolgoročnih pogodb.
<P>
Predsedstvo bi prav tako moralo učinkovito pritisniti na Kijev, da odpravi nepregledne gospodarske strukture, ki spodkopavajo prizadevanja za reforme in vzpostavljanje pravnega stanja. Samo močan zunanji pritisk na Ukrajino in aktivno sodelovanje lahko pomagata pri odpravljanju kratkoročnih in pogostokrat osebnih interesov v korist pristne neodvisnosti od Rusije in pravne države, kjer korupcija ni povsod prisotna. Če ne pride do izboljšanj v Ukrajini, ne moremo pričakovati, da se bo EU učinkovito odzvala na vse ostrejšo politiko Rusije do srednje in vzhodne Evrope.
<P>
Do primernega trenutka za vzpostavitev tesnega sodelovanja med EU in Ukrajino bo prišlo takoj po pomiritvi plinske krize. Če češko predsedovanje, v imenu EU, ne bo učinkovito pritisnilo na ukrajinske voditelje, bomo kmalu spet priča mrzlim dnem brez plina, z resnimi posledicami za gospodarstva držav članic, predvsem pa nevarnega premika geopolitičnih odnosov v srednji in vzhodni Evropi.
<SPEAKER ID="058" NAME="Proinsias De Rossa" AFFILIATION="PSE">
Gospa predsednica, kot vsi v tem Parlamentu, tudi jaz želim češkemu predsedstvu vse dobro. Vendar sem zgrožen, predsednik, nad vašo sramotno pripombo zjutraj, da je Lizbona slabša od Nice. Ne samo, da to ni res, to je provokacija in zloraba zaupanja. Resno razmislite o umiku pripomb, ki ste jih zjutraj izrekli v zvezi z Lizbono.
<P>
Potrebujemo še bolj združeno, demokratično, učinkovito Unijo, ki jo ponuja Lizbona, da bi se lahko soočili s številnimi problemi, ki lahko pahnejo naš svet v spor: energija, varnost, podnebne spremembe, gospodarska in finančna kriza in številne vojne v različnih regijah. Kot predsednik je vaša naloga, da posredujete za in vodite Evropo na osnovi naših skupnih vrednot solidarnosti - doma in interno -, socialnega tržnega gospodarstva, multilateralizma in enakosti med moškimi in ženskami - ki vključuje pravico, da si moški in ženska delita vlogo starševstva.
<P>
Predsednik, v teh šestih mesecih se morate odreči konzervativnim in neoliberalnim pogledom, sicer boste v tem času nenehno v sporu s tem Parlamentom. Jeseni tega leta bo na Irskem verjetno potekal referendum o prečiščeni Lizbonski pogodbi. Močno si bom prizadeval za pozitiven rezultat tako za Irsko, kot tudi za Evropo. Zaradi vaših današnjih pripomb bo ta naloga veliko težja. Če referendum ne bo uspel, vam bo hvaležna le peščica Evropejcev.
<P>
(Predsednica je prekinila govornika.)
<SPEAKER ID="059" NAME="Jerzy Buzek" AFFILIATION="PPE-DE">
(PL) Gospa predsednica, predsednik Sveta, predsednik Komisije, še posebej bi se rad zahvalil predsedniku Sveta, da je sprejel predsedovanje, in vam hkrati čestital za težka, vendar uspešna prva dva tedna predsedovanja. Popolnoma razumem vaše besede o nacionalni identiteti, identiteti, ki smo jo države med vzhodom in zahodom Evrope uspešno razvile.
<P>
Želel bi vas tudi opozoriti na zadevo, za katero verjamem, da bo v teh šestih mesecih ključnega pomena: tretji energetski paket. Paket se predvsem nanaša na skupni energetski trg, skupno evropsko agencijo za sodelovanje med nacionalnimi regulativnimi organi, čezmejne povezave in skupne naložbe, torej na integracijo - povedano z drugimi besedami, na energetsko solidarnost in varno oskrbo z energijo.
<P>
Drugič, tretji energetski paket prav tako pomeni liberalizacijo, pošteno urejanje dostopa do omrežij, se pravi konkurenčnost na trgu, ki pomeni nižje stroške in negativne vplive na okolje ter cenejšo energijo za porabnike in s tem tudi za gospodarstvo, kar bo v pomoč pri boju s krizo.
<P>
In tretjič, poštena pravila tretjega energetskega paketa glede delovanja držav izven naših trgov, s skupno politiko o oskrbi držav EU in možnostjo transportiranja preko tretjih držav. Z vidika vzhodnega partnerstva EU in vzhodne dimenzije je tretji paket popolnoma jasen.
<P>
Tretji paket lahko ugodno vpliva na vsako izmed treh glavnih prednostnih nalog vašega predsedovanja - energijo, gospodarstvo in vzhodno dimenzijo Evrope. Pozivam vas, da za vas to še naprej ostane prednostna naloga in v celoti ...
<P>
(Predsednica je prekinila govornika)
<SPEAKER ID="060" NAME="Jan Andersson" AFFILIATION="PSE">
(SV) Gospa predsednica, tudi jaz bi rad pozdravil češko predsedovanje. V času tega predsedovanja bomo imeli nizko rast, povečalo pa se bo število nezaposlenih. Smo v težkih gospodarskih razmerah. Prejšnji teden sem v Financial Times bral o rešitvah predsednika Klausa, in moram povedati, da se z njimi nikakor ne strinjam. Pravi, da moramo zmanjšati svoje ambicije glede okoljske in podnebne politike, prav tako moramo zmanjšati svoje ambicije glede socialne politike. To je popolnoma zgrešena pot. Če Evropa želi ostati konkurenčna tudi v prihodnje, moramo vlagati v sodobno okoljsko tehnologijo. Vlagati moramo v sodobno infrastrukturo, s katero bomo lahko zagotovili družbo, ki bo dolgoročno trajnostna in vključena v aktivno podnebno politiko. S tem bomo dosegli višjo stopnjo rasti in povečali zaposlenost.
<P>
Podobno velja tudi za socialno politiko. Investirati moramo v socialno politiko s poštenimi delovnimi pogoji, enakovredno obravnavo delavcev, dobrim delovnim okoljem in tako dalje. To ne bo pomenilo nižje rasti, ampak rast, ki je dolgoročno gledano trajnostna.
<P>
Na koncu bi rad omenil še družinsko politiko. Družinska politika, o kateri sem bral v vašem programu, je zastarela družinska politika. Sodobna družinska politika vključuje enako odgovornost moškega in ženske za otroke in delo. V programu ste nakazali popolnoma drugačno usmeritev.
<SPEAKER ID="061" NAME="Rumiana Jeleva" AFFILIATION="PPE-DE">
(BG) Hvala, gospa predsednica. Kot poslanka Evropskega parlamenta iz Bolgarije pozdravljam dejstvo, da je češko predsedovanje vključilo energijo in energetsko varnost med svoje ključne prednostne naloge. V zadnjih nekaj dnevih so številne države članice postale žrtve spora med Ukrajino in Rusijo. Samo v Bolgariji je brez ogrevanja ostalo več kot 160 000 gospodinjstev. Na žalost bolgarska vlada v času te krize ni mogla pomagati svojim državljanom. Bolgarija je edina država v EU, ki nima alternativnih virov, oskrbe in rezerv plina. Iz tega primera se moramo veliko naučiti.
<P>
Kolegi, verjetno se z mano strinja celoten Parlament, ko trdim, da ne smemo dopustiti, da bi evropski državljani plačevali ceno za politične igre, v katerih sodelujejo države, ki izkoriščajo energetske vire kot politična orodja. Zato verjamem, da potrebujemo trajnostne rešitve v energetskem sektorju. Potrebujemo skupno evropsko energetsko politiko. Eden izmed pomembnih elementov pri tem je izboljšanje energetske infrastrukture. Ko govorimo o evropski energetski solidarnosti, mislimo na skupne energetske projekte v Evropski uniji in izogibanje trenutni praksi dvostranskih sporazumov.
<P>
Prav tako bi rada verjela, da bo v Evropi že kmalu mogoče zgraditi vseevropske jedrske elektrarne v obliki skupnih projektov, kjer bodo sodelovale države članice. V tem okviru prav tako pozdravljam dejstvo, da češko predsedovanje širi oblike sodelovanja z državami južnega Kavkaza in Balkana ter z Ukrajino kot dodatno ključno prednostno nalogo. Le s sprejetjem celostnega pristopa, kjer so upoštevani interesi in priložnosti, ki izhajajo iz teh interesov držav članic in držav iz pravkar omenjenih regij, bomo lahko premagali in preprečili krize, kot je bila plinska kriza. Nemudoma moramo ukrepati in storiti, kar je najboljše za Evropsko unijo. Potreba po konkretnih ukrepih, namenjenih vzpostavljanju skupne evropske energetske politike, je sedaj večja kot kadar koli prej.
<P>
Češkemu predsedstvu želim veliko uspeha.
<SPEAKER ID="062" NAME="Katalin Lévai" AFFILIATION="PSE">
(HU) Gospa predsednica, predsednik vlade, češko predsedstvo si je za svoj slogan izbralo geslo "Evropa brez meja", kot najpomembnejše prednostne naloge pa vprašanji energetske politike in gospodarske stabilnosti. Poleg tega bi rada izpostavila pomembnost vključitve dodatne prednostne naloge, povezane z evropskim državljanom.
<P>
Pozvala bi vas rada, da večjo pozornost namenite vprašanjem, ki neposredno vplivajo na vsakodnevno življenje državljanov. Več pozornosti je treba nameniti izboljšanju najsodobnejših evropskih socialnih programov, zagotovilom o evropski solidarnosti in enakih možnostih ter izvajanju manjšinskih politik. Strinjam se s tistimi, ki pozivajo k hitri ratifikaciji Lizbonske pogodbe.
<P>
Državljani morajo biti bolj vključeni v evropske politike in menim, da prav zaradi pomanjkanja socialnih paketov in učinkovitega komuniciranja prihaja do vse večjega nezaupanja v evropske institucije. Verjamem, da je vloga izobraževanja posebej pomembna ...
<P>
(Predsednica je prekinila govornico.)
<SPEAKER ID="063" NAME="Zuzana Roithová" AFFILIATION="PPE-DE">
(CS) Predsednik Sveta, gospe in gospodje, začetek češkega predsedovanja je bil zaznamovan s konfliktom v Gazi in energetsko krizo. Po valu omalovaževalnih pripomb in izrazov dvoma glede sposobnosti Češke republike za vodenje Evropske unije Evropa in drugi deli sveta s presenečenjem zrejo, kako odgovorno in učinkovito ukrepa češko predsedstvo, ko se spopada z nepričakovanimi krizami. Sprašujem se, če so bile res tako nepričakovane, in pozdravljam dejstvo, da se je češka vlada spopadla z njimi že zelo zgodaj, ob božiču, saj jih francosko predsedstvo ni uspelo zatreti v kali.
<P>
Hkrati si želim, da bi se prav tako neustrašno podali v pogajanja s Kitajsko, ki zavestno krši pravila o svetovni trgovini, spodbuja nelojalno konkurenco in ogroža zdravje Evropejcev s proizvodnjo ponarejenih in nevarnih izdelkov. Starši v Evropi danes na primer le stežka najdejo obutev za otroke, ki ne predstavlja tveganj za zdravje, kljub temu pa sta Svet in Komisija temu vprašanju posvetila le malo pozornosti.
<P>
Pozdravljam dejstvo, da ste uvrstili "Evropo v svetu" med vaše prednostne naloge. Zagotavljam vam, da je Evropa zelo odprta za svetovno trgovino, vendar še noben predsednik Sveta ni bil zmožen zagotoviti poštene vzajemnosti in odpreti Kitajske evropskim proizvajalcem. Upam, da boste, skupaj z vašo odlično skupino, uspešnejši.
<P>
Gospod predsednik Sveta, čestitam vam za predstavitev izjemno kakovostnega, realističnega programa za Evropo, hkrati pa tudi za vašo osebno rast. Glede na to, da ste vodja politične stranke, katere nekateri trenutni ministri so leta 2003 glasovali proti vstopu v Unijo, v evropskem prostoru zelo dobro delujete. Upam le, da bomo priča podobnemu omehčanju mnenja med vašimi strankarskimi kolegi tudi v zvezi z Lizbonsko pogodbo.
<P>
Mediji poročajo, da Irska zaradi posledic finančne krize sedaj bolje razume, da je pogodba primeren instrument, namenjen reševanju težav v težkih časih. Upam, da boste tudi vi začeli gledati na pogodbo v pozitivni luči, tudi če to pomeni, da boste morali zbrisati predsednika Klausa iz vašega prenosnega telefona. Vsem nam želim uspešno češko predsedovanje, ne glede na razlike v naših pogledih.
<SPEAKER ID="064" NAME="Katerina Batzeli" AFFILIATION="PSE">
(EL) Gospa predsednica, predsednik vlade, poleg vprašanja zunanje politike, ukrepov za reševanje gospodarske krize in ratificiranje Lizbonske pogodbe mora biti ena izmed osnovnih prednostnih nalog Evropske unije mladi ljudje. V vašem programu sem brala o tej prednostni nalogi. Mislim, da bi moral biti vaš program bolj povezan in proaktiven glede vprašanja mladih ljudi.
<P>
Obljube in izjave mladih ljudi ne prepričajo več. Zaradi razmer, v katerih se vse ruši in v katerih ni mogoče rešiti gospodarske krize, se ne počutijo varno. Ne sprejemajo izobraževalnih sistemov, ki jih pahnejo v nezaposlenost in družbeni prezir. Ne sprejemajo evroskepticizma, strahu, ki vlada v Evropi. Ne strinjajo se z ratifikacijo Lizbonske pogodbe. Do trenj prihaja vsak dan. Prav nova generacija lahko razume, kaj pomeni ...
<P>
(Predsednica je prekinila govornico.)
<SPEAKER ID="065" NAME="John Bowis" AFFILIATION="PPE-DE">
Gospod predsednik, predsedniku Sveta bi rad povedal, da njegovo državo simbolizirata dva moška: Franz Kafka in Jan Palach. Oba simbolizirata boj za svobodo in demokracijo, prav tako pa sta oba pokazala razočaranje, bolečino in odrekanje, ki se včasih pojavi pri tem boju.
<P>
Zato menim, predsednik Sveta, da boste imeli poseben vpogled v boj v Gazi in da boste razumeli bolečino in razočaranje ljudi v Gazi in Izraelu. Upam, da boste storili vse za zaustavitev pokola, ki se tam dogaja.
<P>
Prav tako se boste lahko o vprašanjih, povezanih s podnebnimi spremembami, pogovorili z ameriškim predsednikom in ga vključili v Köbenhavnsko enačbo.
<P>
Doma boste imeli priložnost, da pustite svoj pečat na preostalih zakonodajnih predlogih tega Parlamenta - prav tako izpostavljam nove priložnosti za državljane, ki bodo prišli iz čezmejne zdravstvene oskrbe, točka, za katero vem, da je na vaši agendi.
<P>
Omenili ste prosti pretok znanja. To je najbolj pomembno v medicini, prav tako pa to velja tudi za duševno zdravje. Imel sem to čast, da sem lahko nekaj časa sodeloval pri reformah v zvezi z duševnim zdravjem v Češki republiki. Vem, da želite še poglobiti te reforme ne samo v vaši državi, ampak po vsej Evropi. Spomnil bi vas rad na junij, ko smo pripravili pakt o duševnem zdravju za Evropsko unijo. Trenutno ni na vašem seznamu, upam pa, da ga boste umestili na agendo, kot točko, ki jo je treba še razširiti, saj je naša naloga - vaša naloga - predvsem pomagati tistim ljudem v naši skupnosti, ki so ranljivi in potrebujejo našo pomoč. Vem, da se boste potrudili po najboljših močeh, prav tako pa vam želim vse najboljše pri vašem delu.
<P>
(Aplavz)
<SPEAKER ID="066" NAME="Józef Pinior" AFFILIATION="PSE">
(PL) Na začetku bi vas rad opomnil na srečanje poljsko-češke opozicije v ilegali, ki jo je pred 21 leti organizirala Solidarnost v Visokih Tatrah na poljsko-češki meji.
<P>
Češka republika je prva država srednje in vzhodne Evrope, ki je prevzela predsedovanje EU. Gre za dolžnost, gospod predsednik. Čehi, ki vodijo Evropsko unijo, so dediči srednje- in vzhodnoevropske tradicije v boju za odpravo železne zavese in za demokratično skupnost družb na evropski celini. Izpostavljam posebni intelektualni in politični pomen češkega predsedovanja.
<P>
Med številnimi prednostmi je najpomembnejša zaključitev ratifikacije Lizbonske pogodbe in okrepitev evropske skupne zunanje politike. Druga zelo pomembna nedokončana naloga je priprava čezatlantske strategije za čezatlantske odnose po izvolitvi novega ameriškega predsednika. Nazadnje pa bi rad predsedniku Vaclavu Havlu zaželel hitro okrevanje po nedavni operaciji.
<SPEAKER ID="067" NAME="Mihael Brejc" AFFILIATION="PPE-DE">
(SL) Češko predsedstvo je izrazilo pripravljenost, da posreduje v zastoju pogajanj pri vstopu Hrvaške v Evropsko unijo. Dovolite mi, gospod predsednik, da vas pri tem spomnim, da mora vsaka kandidatka predložiti verodostojne dokumente. Če dokumenti niso verodostojni, jo je treba na to opozoriti.
<P>
V primeru Hrvaške je Hrvaška v zemljevidih vrisala mejo, ki pa je sporna. V dokumentih ni navedla, da je ta in ta del meje sporen, ampak preprosto vrisala mejo tako, kot jo sama vidi. Tak dokument seveda ne more biti verodostojen, ker pač zadeva spor med dvema državama, ki se bo reševal na drugem mestu. To je bilateralni spor med dvema državama, sicer prijateljskima državama z odličnim sodelovanjem, pa vendar spor, ki ga bomo nekje drugje reševali Torej, želel bi na to opozoriti, da ne gre za kaprico Slovenije, ko opozarja, da dokumenti Hrvaške niso verodostojni, ampak da gre za dolžnost držav članic, da opozorijo kandidatko, da mora predložiti dokumente, ki ustrezajo standardom Evropske unije.
<P>
In kakšna je možna rešitev? Veliko predlogov je že bilo, jaz verjamem, da bo češko predsedstvo poskusilo prav tako poiskati ustrezen predlog, morda je rešitev ta, da Hrvaška predloži sklep vlade in parlamenta, v katerem jasno piše, da so te meje orientacijske, provizorične ali kakor koli že, ustrezen izraz pač, ki jasno pove, da so meje začasne in da niso še določene. Na ta način bi po mojem mnenju počasi prišli naprej in omogočili, da bi Hrvaška čim prej vstopila v Evropsko unijo, kar je tudi interes Slovenije.
<P>
Na koncu mi dovolite, da vam zaželim veliko uspeha pri vodenju Sveta Evropske unije.
<SPEAKER ID="068" NAME="Richard Falbr" AFFILIATION="PSE">
(CS) Predsednik Sveta je bil deležen številnih kritik; sam sem se zavestno odločil, da se jim ne pridružim. Češke pravljice običajno govorijo o gradu, na katerem živi moder kralj, ki nikogar ne izziva, ni storil nobenega zlega dejanja in ki ne trdi, da je strokovnjak na vseh področjih. To ne velja za grad v Pragi. Nihče ni popoln. Vseeno sem trdno prepričan, da se bo predsednik Sveta uspešno spopadel s to pomanjkljivostjo in držal obljube, ki nam jih je danes dal. Poznam ga že skoraj 20 let in z veseljem opazujem, kako je članstvo v Evropski uniji spodbudilo njegovo politično rast. Držim pesti zanj, saj kot pravijo Španci Con mi patria, con razón o sin ella, kot rečejo Angleži: "Good or bad, my country" in kot pravim sam: "Moja država, v dobrem in slabem."
<SPEAKER ID="069" NAME="Zita Pleštinská" AFFILIATION="PPE-DE">
- (SK) Izraziti želim zadovoljstvo, da je naša bratska soseda, Češka republika, že na začetku predsedovanja pregnala vse dvome glede sposobnosti nove države članice, da vodi in upravlja zadeve Evropske unije.
<P>
Češko predsedstvo je dokazalo, da se je sposobno odzvati na in ukrepati v kriznih situacijah, kot sta vojna v Gazi in prekinitev oskrbe s plinom iz Rusije v EU. Kot predstavnica Slovaške, ki skoraj 97 % svojega plina prejema iz Rusije in ki je skupaj z Bolgarijo v najbolj perečem položaju, bi se rada osebno zahvalila predsedniku vlade Mireku Topoláneku za njegovo sodelovanje pri pogajanjih z Rusijo in Ukrajino. Predsednik vlade, Slovaška je še vedno brez plina in zato potrebuje vašo aktivno pomoč. Evropa potrebuje skupno energetsko politiko, hkrati pa mora izboljšati pogajalsko izhodišče na področju energije.
<P>
Francija je začela predsedovanje z rusko-gruzijskim sporom, češko predsedstvo pa se je moralo spopasti s trgovskim in političnim sporom med Rusijo in Ukrajino. Trdno sem prepričana, da se moramo iz teh dogodkov sedaj nekaj naučiti. Pomembno je, da prepoznamo področja, na katerih je EU odvisna od Rusije, kot tudi področja, na katerih je Rusija odvisna od EU. Odnosi z Rusijo so pomembni, vendar je nesprejemljivo, da bi Rusija uporabljala plin kot politično orožje. Nemudoma se je treba spopasti z vprašanjem zagotavljanja različnih energetskih virov in izgradnjo plinovoda Nabucco. Predsednik vlade, Slovaška je v izredni situaciji, vas pa smatra kot zaveznika pri strateški odločitvi o Jaslovskih Bohunicah. Prav tako bi za pomoč zaprosila gospoda Barrosa, predsednika Evropske komisije.
<P>
Osebno sem mnenja, da še vedno obstajajo številne pomanjkljivosti pri prostem pretoku oseb, in prav zaradi tega pozdravljam geslo Češkega predsedstva - Evropa brez ovir.
<P>
Češkemu predsedstvu želim veliko uspeha pri izvajanju programa 3E in približevanju EU k uresničevanju lizbonskih ciljev.
<SPEAKER ID="070" NAME="Miloš Koterec" AFFILIATION="PSE">
- (SK) Predsednik vlade, sva bivša sodržavljana in vas z veseljem pozdravljam v Evropskem parlamentu, istočasno pa vam želim veliko sreče pri doseganju ciljev, ki ste nam jih predstavili.
<P>
Prednostne naloge 3E vsekakor povzemajo trenutne probleme, s katerimi se srečuje Evropska unija, čeprav verjamem, da v poglavju, namenjenemu gospodarstvu, ne boste pozabili na njene socialne vidike, ki so pomembni za večino državljanov EU. Ko sem vas videl na praznovanju ob sprejemu evra na Slovaškem, sem z navdušenjem ugotovil, da novi predsednik Sveta podpira tesnejše povezovanje med državami Unije. Vseeno pa bi bil, kot večina poslancev v tem Parlamentu, še bolj navdušen, če bi pripomogli k ratifikaciji Lizbonske pogodbe v Češki republiki. V nasprotnem primeru bo zelo težko izvesti prednostne naloge, ki ste si jih zastavili. Če želimo, da EU postane, kot ste sami dejali, akter in ne le plačnik v svetovnih zadevah, potem moramo napraviti ta korak.
<P>
Predsednik vlade, kot je bilo že velikokrat povedano, bodo evropske volitve pomemben dogodek v času vašega predsedovanja. Rezultat na volitvah bo vplival na politiko EU v naslednjih petih letih, pri tem pa lahko ima znatna podpora Sveta odločilo vlogo. Ko bo Slovaška izločena iz svetovnega prvenstva v hokeju na ledu in se bo Češka republika uvrstila v naslednji krog ...
<P>
(Predsednica je prekinila govornika.)
<SPEAKER ID="071" NAME="Tunne Kelam" AFFILIATION="PPE-DE">
Gospa predsednica, tudi jaz bi rad v imenu Estonije izrekel podporo češkemu predsedstvu. Najboljše zdravilo za gospodarsko krizo je večja konkurenčnost, skupaj z zagotavljanjem štirih osnovnih svoboščin. Predsednik, podpiram vašo idejo o celovitem razvoju vzhodnega partnerstva. Sedaj razumemo, kako pomembno je vključiti države, kot sta Ukrajina in Gruzija, med pravne države in vzpostaviti demokratično odgovornost.
<P>
Septembra lani je Evropski parlament predlagal 23. avgust za dan spomina na žrtve stalinizma in nacizma. Verjamemo, da boste poskušali prepričati vseh 27 vlad, naj uradno obeležijo ta dan že od naslednjega avgusta dalje. Prav tako pričakujemo, da nas boste pripeljali do evropske moralne in politične ocene zločinov, ki so bili zagrešeni pod totalitarnim komunizmom.
<P>
(Predsednica je prekinila govornika.)
<SPEAKER ID="072" NAME="Silvia-Adriana Ţicău" AFFILIATION="PSE">
(RO) Slogan češkega predsedovanja EU je "ekonomija, energija in Evropska unija v svetu". Državljani Evrope pričakujejo od evropskih institucij, da jih bodo zaščitile pred krizami in izboljšale kakovost njihovega življenja. Trenutno so za državljane Evrope prednostne naloge načrt za oživitev gospodarstva Evropske unije, večja energetska učinkovitost in varnost pri oskrbi z energijo.
<P>
Češko predsedstvo pozivam, naj kljub bližajočim se evropskim volitvam, ali pa predvsem zaradi njih, pokaže vizijo, politično voljo, predvsem pa zavezanost državljanom Evrope. Skupaj lahko dosežemo sporazum ob prvem branju direktive o energetski učinkovitosti stavb. Zagotavljam vam, da sta vas tako Evropski parlament, kot tudi Evropska komisija pripravljena podpreti, tako da bo mogoče direktivo o energetski učinkovitosti stavb vpisati med dosežke češkega predsedovanja.
<SPEAKER ID="073" NAME="Marios Matsakis" AFFILIATION="ALDE">
Gospa predsednica, po tem, ko je Češka republika v preteklosti imela travmatično izkušnjo z ruskim komunizmom, se je sedaj obrnila v drugo skrajnost in se pokorno navezala na ZDA. To je jasno razvidno ne samo iz vašega stališča glede Gaze in Lizbonske pogodbe, predsednik, ampak tudi iz odločitve vaše vlade, da bo namestila ameriške rakete na češkem ozemlju. Vaša pripravljenost, da zvesto služite administraciji Washingtona, pri tem pa ogrožate mir v Evropi, je nesprejemljiva in sumljiva.
<P>
Vaša država je sedaj del EU in ne ZDA, zato morate zagotoviti, da bo vaša vlada temu primerno tudi delovala. Ameriške satelitske države ne spadajo v našo Unijo. Zato se morate odločiti: EU ali ZDA? Obojega ne morete imeti!
<SPEAKER ID="074" NAME="Mirosław Mariusz Piotrowski" AFFILIATION="UEN">
(PL) Gospa predsednica, predsednik, češko predsedstvo je bilo po mnogih letih prvo, ki je iz svoje agende odstranilo obrabljeno šalo, Evropsko ustavo, poznano pod imenom Lizbonska pogodba. Ta realistični pristop navdaja z optimizmom in kaže spoštovanje do demokracije in načela soglasnosti.
<P>
Češko predsedstvo se je osredotočilo na najnujnejše aktualne teme, vključno s konfliktom v Gazi in energetsko varnostjo. V začetku poseganje v plinski spor med Rusijo in Ukrajino ni bilo predvideno, ko pa je spor začel vplivati na veliko število držav članic, se je gospod Topolánek odločil za posredovanje. Jasno je, da predsedstvo v šestih mesecih ne bo izpolnilo vseh ciljev, ki si jih je zastavilo, vseeno pa prva dva tedna dajeta slutiti, da je lahko predsedovanje učinkovito, kljub Kasandrinim prerokbam nekaterih politikov, ki sedijo v tem Parlamentu. V imenu delegacije ...
<P>
(Predsednica je prekinila govornika.)
<SPEAKER ID="075" NAME="Dimitar Stoyanov" AFFILIATION="NI">
(BG) Hvala, gospa predsednica. Slišal sem novico, da češko predsedstvo podpira nekaj, kar naj bi bila umetnost in je bilo razstavljeno v Bruslju, ter mojo državo, Bolgarijo, prikazuje kot stranišče. To je zelo žaljivo in je v nasprotju s tradicijo partnerstva in medsebojnega spoštovanja, ki velja v Evropski uniji. Zaradi tega vztrajamo, da češko predsedstvo in vsi tisti, ki so si drznili tako nedopustno užaliti eno izmed držav članic, nemudoma odstranijo to podobo. Če ta podoba ne bo nemudoma odstranjena, jo bomo odstranili jaz in moji kolegi osebno.
<SPEAKER ID="076" NAME="Mirek Topolánek">
predsednik Sveta. - (CS) Hvala za besedo. V svojem zaključnem nagovoru bi se vam rad zahvalil za vsa vaša mišljenja, deležen pa sem bil tudi zelo toplega sprejema, ki ga nisem pričakoval. Prav tako bi rad povedal, da bomo češko predsedstvo in jaz osebno, v vlogi predsednika Evropskega sveta, v naslednjih šestih mesecih vedno tesno sodelovali z Evropsko komisijo. Prvih štirinajst dni je pokazalo, kako je mogoče z neprekinjenimi, vsakodnevnimi in zelo aktivnimi stiki, ne samo s Joséjem Manuelom Barrosom, ampak s celotno Komisijo, uskladiti skupne ukrepe glede vprašanj, s katerimi smo se soočili na začetku leta. Ne govorim le o našem sodelovanju z Evropskim parlamentom, ampak tudi o naši komunikaciji z Evropsko komisijo, ko smo reševali ta ad hoc vprašanja. Rad bi se zahvalil predsedniku Barrosu.
<P>
Preden sem prišel sem, sem prisegel, da ne bom pripovedoval šal. Edina šala, ki sem jo povedal, in ob kateri bi se doma vsi nasmejali, je izzvenela v prazno. Pozabite, še naprej bom poskušal in mogoče bo nekoč pravilen prevod celo v nemškem prevodu in se bomo razumeli.
<P>
Lizbonska pogodba ne more biti mantra. Biti mora sredstvo in ne končni cilj. Je sredstvo za izboljšanje dela Evropske unije. Nikoli ne sme biti predmet pritiskov. Vsaka država ima svoja orodja in pravila igre za ratifikacijo. Dejstvo, da sem pogodbo podpisal, ne pomeni, da bom vplival na odločitve dveh domov češkega parlamenta, ki sta neodvisna in svobodna, ter bosta sama sprejela odločitev. Prav tako ne nameravam izvajati pritiska na odločitev Ircev. Veljavnosti pogodbe ni mogoče na noben način vsiliti, čeprav menim, da je pogodba v tem času potrebna in da bo olajšala delovanje Evropske unije. To je moja zadnja pripomba o tej zadevi in se nanjo ne bom več vračal, ker sem svoje osebno stališče že pojasnil.
<P>
Všeč mi je bil citat, ki ga je izrekel ugleden poslanec, gospod Kirkhope, prav tako pa bom povzel enega izmed citatov Churchilla in z njim ponazoril, kako gledam na trenutne zadeve: "Jutri nobene krize več; moj dnevnik je že poln." Glede na to, kar smo doživeli v prvih nekaj tednih, mislim, da smo pravilno izbrali prednostne naloge in da smo se dobro pripravili. Vprašanje plina smo začeli reševati sredi decembra, med francoskim predsedovanjem.
<P>
Opravičujem se vsem uglednim članom, če na njihova vprašanja ne bom odgovoril; to razpravo bom skušal nekoliko posplošiti in bom raje osvetlil splošni pristop k reševanju teh specifičnih problemov.
<P>
Glede vprašanja o tihotapljenju ljudi, drog in otrok, trgovine z otroki in podobno. Tudi Češka republika, tako kot ta Parlament, razpravlja o ravneh svobode in varnosti in prizadevamo si, da bi pospešili sprejemanje direktiv in celotnega zakonodajnega načrta v okviru sklepov Sveta o boju proti tihotapljenju ljudi. Povedal bi rad, da smo pripravljeni na to in si želimo obravnavati posamezne elemente teh problemov.
<P>
Obsežna razprava o projektu Nabucco. Pošteno moramo priznati, da bo projekt Nabucco alternativa drugim tranzitnim potem le, če zagotavlja tudi alternativni vir oskrbe. V zvezi z razpravo o Ukrajini je moj rojak, Josef Zieleniec, zelo jasno povedal - gre za politični in geopolitični problem in če Ukrajini ne pustimo, da sama reši svoje notranje probleme, če ne omejimo delovanja različnih akterjev ne glede na to, ali gre za posameznike ali podjetja na plinskem trgu, lahko po mojem mnenju izgubimo proevropsko usmeritev Ukrajine, kar je seveda geopolitični problem. O ciljih celotne krize lahko le špekuliramo - mogoče gre le za kratkoročno povečanje cene, mogoče večji pritisk za izgradnjo Severnega toka, alternativno severno pot, mogoče pa je namen res le ovirati povezovanje Ukrajine z Evropo. Kakor koli že, ti dejavniki so del problema, ki ni le kratkoročen in se ne nanaša le na energijo.
<P>
Če bi se moral odzvati na navedbe glede tega, ali naj bo Evropa bolj liberalna ali bolj socialistična, bi poskusil še z eno šalo in dejal, da predlagam kompromis liberalno-konzervativne Evrope, to pa je res moja zadnja šala.
<P>
V zvezi z usmeritvijo Češke republike in prevzemom evra sem 1. januarja razglasil, da bo Češka republika datum vstopa objavila 1. novembra letos. Moja vlada je prva vlada, ki bo izpolnila maastrichtska merila. Na to ne gledam kot na dirko. Čestitam slovaškim kolegom, hkrati pa bomo počakali, da vidimo, kako bo finančna kriza vplivala na zagotavljanje skladnosti s pravili pakta za stabilnost in rast in kakšne posledice ima na izpolnjevanje vseh pravil, ki veljajo v evrskem območju. Skrbi me - to pa se nanaša tudi na reševanje finančne krize -, da predstavljajo manj stroga pravila EU uničujoč korak, zato bomo, kadar govorimo o Evropi pravil, seveda vztrajali na skladnosti z direktivami o državni pomoči in konkurenčnosti, to pa bo tudi eno izmed meril za ocenjevanje vseh predlogov, kako se spopasti s finančno krizo. Pravila veljajo tako v dobrih, kot tudi v slabih časih in veljajo za vse. Enakost mora biti popolna.
<P>
Komentiral bom "Evropo brez ovir". Da, predvideva se, da bo imela vsaj tri vidike. Gospodarski vidik, ki vključuje odpravo ovir na notranjem trgu, miselni ali psihološki vidik, povedano z drugimi besedami, odprava ovir v glavah Evropejcev, kar je seveda cilj zadnjih držav pristopnic, in na koncu še odprava zunanjih ovir, izogibanje protekcionizmu, pristna liberalizacija svetovne trgovine, kot eno izmed orodij za boj proti krizi, spodbujanje povpraševanja in učinkovito uresničevanje sklepov vrha G20 iz Washingtona.
<P>
Mogoče bi tu omenil še eno stvar, ki me je osebno prizadela in ki je že prišla v medije. Václav Havel je hudo bolan in je bil hospitaliziran. Je človek, ki simbolizira našo prednovembrsko in ponovembrsko usmeritev in to ne le za Češko republiko - on tako rekoč simbolizira padec železne zavese. Bil je prvi Čeh, ki je nagovoril ta Evropski parlament in mu v imenu vseh nas želim hitro okrevanje.
<P>
Imam nekaj zelo specifičnih odgovorov za enega izmed spoštovanih članov tega Parlamenta. Ganila me je skrb gospoda Roučeka za češko vlado, v zadnjih desetih do petnajstih letih pa bi lahko naštel vsaj šest primerov, ko so države, ki so predsedovale Evropski uniji, imele številne notranje probleme in vseeno izvedle uspešno predsedovanje. Belgija v času, ko je stopila v veljavo Maastrichtska pogodba, kjer je nenehno prihajalo do ustavnih sprememb, ne da bi vplivalo na predsedovanje, čas francoskega predsedovanja, ko so v Evropsko unijo vstopile Švedska, Finska in Avstrija, medtem ko je v Franciji potekala notranja politična kriza, leto 1999, Amsterdamska pogodba, v času nemškega predsedovanja, ko se je Gerhard Schröder soočal z odhodom gospoda Lafontaina iz njegove stranke, čas španskega predsedovanja, ki ga je vodil José María Aznar, ko je bil uveden evro, čas irskega predsedovanja in lahko bi naštel še več primerov. Naj vas notranje težave češke politike ne skrbijo; ne bodo vplivale na češko predsedovanje.
<P>
O jedrskem forumu: Ne moremo imeti razprave o jedrski energiji, pri kateri spori med zelenimi, liberalci, konzervativci in drugimi privedejo do prisiljenega rezultata. Jedrski forum, organiziran v sodelovanju z Evropsko komisijo, ki bo potekal v Bratislavi in Pragi, bi moral sprožiti novo razpravo o varnosti, priložnostih, tveganjih in potrebah ter o vseh stvareh, ki so v zadnjih letih postale skoraj prepovedana tema. Cilj slovaško-češkega jedrskega foruma je odpravljanje prepovedanih tem. Jasno je, zakaj je predsednik vlade Fico v Ukrajini in Moskvi; problemi Bolgarije in Slovaške so kritični, saj sta ti dve državi v celoti odvisni od oskrbe s plinom iz Ukrajine. Bolgarija lahko skladišči le tretjino količin, ki jih potrebuje, Slovaška je že zmanjšala proizvodnjo v več tisoč podjetjih, termoelektrarna v mesu Nováky je bila preobremenjena, zato se sooča z resno krizo. Nenehno sem v stiku z Robertom Ficom in podpiram njegovo poslanstvo, čeprav menim, da v tem času ne bo uspešen. Biti moramo odločnejši v odnosih do dveh akterjev, Ukrajine in Rusije, Naftogaza in Gazproma. Prepričan sem, da morata biti pri naslednjih korakih Evropska komisija in češko predsedstvo precej učinkovitejša in odločnejša. Iskati moramo rešitev za premagovanje številnih tehničnih problemov. Ni možno, da dobave ne bi bilo mogoče ponovno zagotoviti zaradi popolnoma nepomembnih razlogov (uporaba tehničnega plina), in v zvezi s tem bomo izvedli še dodatne ukrepe.
<P>
Veliko smo govorili o Balkanu in povezanih problemih, v zvezi s tem pa so se pojavila številna vprašanja. Gospod Peterle dobro ve, da če želimo odpraviti blokado poglavij v pristopnem poglavju Hrvaške, je treba poiskati dvostransko rešitev za slovensko-hrvaški spor. Ne gre za evropski spor, čeprav so posledice že vidne pri pristopnih pogajanjih. V tem smislu bodo moji stiki z obema predsednikoma vlade in predsednikoma, skupaj z mojim doprinosom, mogoče pomagali pri reševanju slovensko-hrvaškega mejnega problema.
<P>
Še veliko bi rad povedal, vendar vas ne bom več dolgo zadrževal. Ne bi rad motil vašega nadaljnjega dela. Ob zaključku bi rad povedal, da zelo cenimo pripadnost skupnosti držav, temelječi na vrednotah in temeljih, ki smo jih lahko po novembru 1989 ponovno sprejeli kot lastne vrednote in lastne cilje. Prav tako cenimo priložnost, da lahko predsedujemo tej celotni skupnosti. Gre za nekaj tako edinstvenega, za nekaj, na kar moja generacija, ki je bila leta 1989 stara 33 let, ni nikoli pomislila, da bo doživela. Prav tako cenimo dejstvo, da se lahko spopademo s številnimi težavami. Najbolj pa cenimo notranjo liberalno razpravo. Gre za svobodo, ki nam omogoča, da natančno obdelamo te probleme znotraj različnih pogledov, kar je pomembno za iskanje prave rešitve. Tukaj je umestna izjava Tomasa Garriguea Masaryka, namreč "demokracija je razprava". Z veseljem bom sledil stopinjam prvega češkoslovaškega predsednika; še naprej ostajam odprt za to razpravo. Zahvaljujem se vam za vašo pozornost in se veselim ponovnega srečanja.
<SPEAKER ID="077" NAME="José Manuel Barroso">
predsednik Komisije. - Gospa predsednica, razprava je bila zelo zanimiva in veseli me enotno razumevanje izzivov in splošna podpora, ki je bila izrečena češkemu predsedstvu. Še enkrat izrekam željo po poštenem, konstruktivnem in dobronamernem delu z našimi češkimi prijatelji. Njihov uspeh je tudi uspeh Evrope.
<P>
Kot so nekateri izmed vas že poudarili, gre za zadnje predsedovanje pred volitvami v Evropski parlament. V teh mesecih je zelo pomembno, da pokažemo, kako pomembne so naše institucije za dobrobit, napredek in solidarnost naših državljanov.
<P>
Pri tem je zelo pomembna komunikacija, česar pa ne morejo opraviti le evropske institucije ali države članice same. To moramo narediti skupaj, v pravem partnerskem duhu in mnoge stvari, ki se bodo zgodile v teh mesecih, bodo zelo pomembno vplivale na prihodnost Evrope, prav tako pa tudi na ugled naših ustanov po vsej Evropi.
<P>
Rad bi izkoristil to priložnost in odgovoril na nekatera konkretna vprašanja, ki so bila naslovljena name, predvsem glede energije. Da, nujno potrebujemo spremembo direktive o varnosti oskrbe s plinom. Takšnega mnenja je tudi Komisija, ki je novembra lani predstavila strateški pregled energetske politike, in močno si prizadevamo, da bi zakonodajni predlog čim prej predstavili Evropskemu parlamentu in Svetu. Da, potrebujemo več solidarnosti in napredka z vidika energetske varnosti v Evropi. To je bil tudi predmet našega nedavno predstavljenega strateškega pregleda energetske politike.
<P>
Rad bi izkoristil to priložnost in še enkrat pozval vse države članice in Evropske institucije k aktivnejšem delu z mehanizmi za evropsko energetsko solidarnost. Da, prav tako moramo pospešiti naložbe v energetsko infrastrukturo, medsebojne povezave in energetsko učinkovitost. Zato je ključnega pomena, da 5 milijard EUR iz proračuna Skupnosti dodelimo v te namene.
<P>
Pozivam tako Parlament, kot tudi češko predsedstvo, naj to čim prej prenesejo v prakso. Da, oživitev gospodarstva mora biti povezana s pametno zeleno rastjo, če hočemo iz te krize priti močnejši. Dali smo predloge za pospešitev uporabe strukturnih skladov v te namene. Skladi so potrebni za energetsko učinkovitost in za energetsko povezanost, z usklajevanjem nacionalnih stimulativnih programov pa bomo v to smer usmerili tudi nacionalna prizadevanja, kar je v skladu s sklepi Evropskega sveta.
<P>
Naj prav tako povem, da je za premagovanje te gospodarske krize in postavitev Evrope nazaj na pot trajnostne rasti treba upoštevati tudi pravila Skupnosti o enakih možnostih. Evropa mora še naprej spodbujati udeležbo tako moških, kot tudi žensk v gospodarstvu, pri tem pa mora pomagati pri usklajevanju družinskega in poklicnega življenja.
<P>
Še beseda o Lizbonski pogodbi, ki so jo omenili številni izmed vas: bolj kot kadar koli prej je pomembno, da to pogodbo ratificirajo vse države članice. Da, upoštevati moramo nacionalne postopke ratifikacije, če pa vlada v imenu države podpiše pogodbo, se s tem formalno zaveže, da jo bo uveljavila.
<P>
(Aplavz)
<P>
Številni med vami ste govorili o češkem predsedovanju in kako pomembno je. Kot ste nekateri omenili - gospod Nassauer, gospod Brok in drugi -, že samo dejstvo, da imamo češko predsedstvo, je samo po sebi zelo pomemben dogodek. Prvič je bivša država varšavskega pakta prevzela odgovornost predsedovanja Evropskemu svetu. Samo pomislite, kako velik dosežek je to, da imamo 20 let po padcu železne zavese na čelu Evropskega sveta Češko republiko, predsednik vlade Topolánek in podpredsednik vlade Vondra pa pri tem odgovorno sodelujeta. Popolnoma zaupam vašim dejanjem.
<P>
Naj vam povem o izkušnji, ki sem jo doživel lani med portugalskim predsedovanjem. S predsednikom portugalske vlade, Socratesom, sva bila v mestu Zittau, na meji med Češko republiko, Poljsko in Nemčijo, in videl sem občutja predsednika vlade Topoláneka v tistem trenutku. Tista meja, ki naj je nekoč v Evropi ločevala na dve strani Evrope, je sedaj mesto prostega pretoka med Evropejci iz vseh teh držav. Bil je velik trenutek in izjemen dosežek, na katerega moramo biti ponosni. Prav zaradi tega resnično verjamem, da moramo braniti vrednote in poskrbeti, da bo to predsedovanje uspešno.
<P>
Nekateri ste dejali, da je uspeh Češke republike pomemben, ker gre za majhno državo. S tem se ne strinjam, Češka republika ni majhna država, niti v evropskih merilih. Dejansko je to znak kompleksa manjvrednosti, če nekatere izmed držav članic štejemo za majhne države. Naj vam povem - kot je rekel Paul-Henri Spaak, eden izmed ustanoviteljev našega evropskega projekta - v Evropski uniji ni več majhnih in velikih držav; če hočete, nobena izmed njih ni velika: težava je v tem, da nekatere izmed njih tega še niso opazile.
<P>
Ko pogledamo preostali svet - ko vidimo razsežnost ameriške moči z vidika obrambe in tehnologije; ko vidimo veliko geografsko razsežnost Rusije; ko vidimo veliko demografsko razsežnost Kitajske in Indije - ali lahko trdimo, da v Evropi obstaja kakšna velika država?
<P>
V Evropi ni več velikih držav. Vse so velike v smislu dostojanstva. Za Evropsko komisijo imajo vse države članice popolnoma enako dostojanstvo, če pa želimo biti v svetu veliki, potrebujemo močno Evropsko unijo. Delovati moramo skupaj; uporabiti moramo vzvod vseh naših institucij in če bomo res delovali složno, bomo svet spremenili na bolje. Zato potrebujemo Lizbonsko pogodbo. Zato potrebujemo skupen namen. Zato potrebujemo močne institucije. Češkemu predsedstvu želim vse najboljše.
<P>
(Bučen aplavz)
<SPEAKER ID="078" NAME="Predsednica">
Razprava se je zaključila.
<P>
Sledilo bo glasovanje.
<P>
Pisne izjave (člen 142)
<SPEAKER ID="079" NAME="Gerard Batten  " AFFILIATION="IND/DEM">
v pisni obliki. - Nekateri izmed nas z veseljem pričakujemo govor predsednika Klausa v februarju. Kako dobro bo slišati nekoga, ki je dovolj inteligenten in pošten, da dvomi v ideološke ortodokse vse bolj povezane Evropske unije in podnebnih sprememb.
<P>
Predsednik Klaus je imel kar prav, ko je primerjal Evropsko unijo s staro Sovjetsko zvezo. Prijatelj, pogumni ruski prebežnik, Vladimir Bukovski, o Evropski unijo pravi naslednje: "Živel sem v vaši prihodnosti, ki pa se ne obnese." Gospod Bukovski ima kar prav, ko pravi, da je EU oblika mehkega komunizma.
<P>
Le upamo lahko, da bo češko predsedstvo bolj skeptično do velikega evropskega projekta kot nekatera prejšnja predsedstva. Čehi lahko odložijo ratifikacijo Lizbonske pogodbe vse do konca drugega irskega referenduma. Ko bodo Irci ponovno izglasovali "ne" za neuspelo ustavo, lahko Čehi spoštujejo demokratično odločitev edine države EU, ki je omogočila referendum, in zaustavijo pogodbo tako, da je ne ratificirajo. Upajmo, da je predsednik Klaus človek, ki to lahko stori.
<SPEAKER ID="080" NAME="Alessandro Battilocchio  " LANGUAGE="IT">
Hvala, gospa predsednica, Češki republiki iskreno želim veliko uspeha pri njenem delu. Na začetku predsedovanja znaki ne napovedujejo dobre usode: načelni evroskepticizem, na katerem so nedavno temeljili številni češki ukrepi (kot je neratifikacija Lizbonske pogodbe), ni v tolažbo niti optimistom. Izjava o Gazi, ki jo je podal predsednik Sveta, je prav tako pokazala na pomanjkanje spoštovanja institucij: o stališču se je treba dogovoriti z drugimi 26 državami članicami. Poleg tega je zelo slab znak, da se ni srečal s skupino socialdemokratov v Evropskem parlamentu: še nikoli doslej se ni zgodilo, da predsednik Sveta ne bi našel časa za pogovor z največjo politično skupino v Parlamentu. Gospa predsednica, upamo, da nas bodo presenetili učinkoviti, odločni ukrepi: v tem primeru jim bomo lahko ob koncu šestmesečnega obdobja odkrito čestitali za uspehe.
<SPEAKER ID="081" NAME="Ilda Figueiredo  " AFFILIATION="GUE/NGL">
v pisni obliki. - (PT) Češko predsedstvo je izpostavilo tri prednostne naloge: ekonomijo, energijo in odnose s tujino. Predstavitev programa češkega predsedstva tako sledi že poznanim usmeritvam, vseeno pa vsebuje nekaj posebnosti, predvsem v zvezi z ratifikacijo Lizbonske pogodbe. Češki predsednik vlade je potrdil, da je treba spoštovati suverenost irskih državljanov. Meni celo, da če bi prišlo do referenduma v Češki republiki, bi bil rezultat mogoče enak kot rezultat na Irskem, ter s tem sprejema, da bi osnutek pogodbe lahko bil zavrnjen.
<P>
V zvezi s plinsko krizo med Rusijo in Ukrajino meni, da sta obe državi krivi, pri tem pa poudarja gospodarske, strateške in politične razloge za njihove ukrepe, prav tako pa je podprl obsežnejše posredovanje Evropske unije, ni pa predlagal konkretnih predlogov.
<P>
V zvezi s socialno-gospodarskimi vprašanji ni predlagal nič novega, kar pomeni ohranjanje neoliberalnih stališč, predloga direktive o delovnem času, ki ga je zavrnil Evropski parlament, pakta za stabilnost in rast ter neoliberalne Lizbonske pogodbe, prav tako pa je spregledal gospodarsko krizo in njene resne posledice na socialnem področju.
<P>
Še več, v zvezi z vojnimi zločini, ki jih Izrael še vedno izvaja nad Palestinci, ni povedal skoraj ničesar, kar obžalujemo.
<SPEAKER ID="082" NAME="Genowefa Grabowska  " AFFILIATION="PSE">
v pisni obliki. - (PL) Češko predsedovanje poteka v težkem času za celotno EU. Finančna kriza, energetska kriza in gospodarska recesija povzročajo več težav kot kadar koli poprej v šestinpetdesetletni zgodovini. Poleg tega imamo junija volitve v Evropski parlament in nedavni vojaški konflikt v Gazi. Osebno obžalujem, da Čehi nimajo pravega orodja, da bi opravili delo. Obžalujem, da Lizbonska pogodba, s katero bi bilo mogoče preoblikovati EU, ni postala stvarnost.
<P>
Prav zaradi tega nimamo skupne zunanje politike: ni sistema za sprejemanje odločitev, načelo energetske solidarnosti pa za države članice ni zavezujoče. Stališča predsednika Vaclava Klausa o podnebnih spremembah, reformi EU in evru, ki so nenavadne, če ne že sovražne, pa k temu veliko prispevajo. Zato pozivam češko vlado in predsednika vlade Mireka Topoláneka, da čim bolj omejijo javne izjave Klausa o zadevah EU. To bi bilo v njegovo dobro, hkrati pa tudi v našem skupnem interesu.
<P>
Češke prednostne naloge "tri E" - ekonomija, energija in zunanji odnosi - so osnovne potrebe Evrope. Zato verjamem, da se bo uresničila obljuba gospoda Schwarzenberga, da bodo Čehi močno "premaknili evropske zadeve naprej" in da ne bodo "najslabši". Južnim sosedom želim uspešno predsedovanje!
<SPEAKER ID="083" NAME="Gábor Harangozó  " AFFILIATION="PSE">
v pisni obliki. - Evropski načrt za oživitev gospodarstva - dogovorjen v decembru - je velik korak v pravi smeri pri spopadu s trenutno upočasnitvijo gospodarstva. Sedaj je treba njegove konkretne vidike izvesti hitro in učinkovito. V zvezi s tem se mora Unija po svojih najboljših močeh potruditi, da bo olajšala dostop do razpoložljivih virov. Zato moramo - pri obnavljanju zaupanja v naš finančni trg - predvsem izboljšati in poenostaviti ukrepe, da bi tako pospešili izvajanje strukturnih in kohezijskih skladov. Kohezijska politika je največji instrument solidarnosti v Uniji, njegova vloga pri odpravljanju negativnih vplivov globalne krize takšnega obsega pa je seveda ključna. Med prednostnimi nalogami češkega predsedstva naj pozdravim pripravljenost na začetek razprave o preoblikovanju območij z omejenimi možnostmi vzporedno s sporočilom Komisije. Boljša razdelitev teh območij bo pomagala pri boljši obravnavi njihovih potreb in spodbujanju njihovih razvojnih potencialov, s tem pa bo mogoče delovati v skladu s cilji socialne, ozemeljske in gospodarske konvergence po vsej Uniji. Okrepiti morajo svoja prizadevanja, da bi se izognili negativnim posledicam krize ne samo v gospodarstvu, ampak tudi med našimi državljani, ki so običajno najbolj ranljivi.
<SPEAKER ID="084" NAME="Mieczysław Edmund Janowski  " AFFILIATION="UEN">
v pisni obliki. - (PL) Rad bi se zahvalil predsedniku Mireku Topoláneku za predstavitev prednostnih nalog češkega predsedovanja. Na tri "E-je" - ekonomija, energija in Evropa v svetu, ki bodo predstavljali okvir predsedovanja Skupnosti, bodo vplivali še dodatni, nenačrtovani zunanji dogodki: Gaza in plin.
<P>
Problem konflikta v Gazi ima politične razsežnosti. Vendar pa je sedaj tako militariziran, da humanitarna vprašanja ne pridejo v ospredje. Ljudje tam umirajo! Ne le Hamasovi bojevniki, ki so sprožili vojaški konflikt, ampak tudi nedolžni otroci, ženske in moški. EU mora v povezavi z ZN storiti vse, kar je v njeni moči, da bi našla rešitev tega krvavega konflikta. Judi in Palestinci lahko živijo mirno drug ob drugem. Pri naporih za doseganje tega cilja bodite nepopustljivi.
<P>
Plinska kriza je prizadela številne evropske države. Spor med dvema podjetjema, enim ruskim in drugim ukrajinskim, je razrasel v spor med dvema državama. Številni državljani v številnih državah zaradi tega močno trpijo, njihova oskrba z energijo pa je bila prekinjena sredi hude zime. Prav tako je prišlo do znatnih gospodarskih izgub, saj se plin uporablja tudi pri proizvodnji. Zaradi tega je skrajni čas za vzpostavitev naftnega in plinskega sistema na celotnem območju EU, ki bo temeljil na najrazličnejših virih. Prav tako moramo nujno poiskati nove vire energije in uporabiti posodobljene metode uplinjanja premoga. Poljska že izvaja tovrstne ukrepe.
<P>
Svojim češkim prijateljem želim uspeh pri uresničevanju ciljev EU.
<SPEAKER ID="085" NAME="Magda Kósáné Kovács  " AFFILIATION="PSE">
v pisni obliki. - (HU) Češko predsedstvo se je znašlo v težkem položaju. Težko je prvič prevzeti vodstvo za predsedstvom, ki velja za enega izmed motorjev Evrope in je bilo že večkrat na čelu Unije. Njihov položaj je težek, saj so se vplivi finančne krize šele sedaj začeli kazati v Evropi. Prav tako pa je težko, ker se morajo soočiti ne samo s skrajnimi evroskeptiki znotraj Parlamenta, ampak tudi z uglednimi političnimi predstavniki v svoji domovini.
<P>
Vseeno pa se zdi, da poskuša program češkega predsedovanja ohraniti dobro uravnoteženo Evropsko unijo. Z visoko zastavljenim ciljem gesla "Evropa brez meja" v ospredje ne postavlja le problema, kako obvladati gospodarsko krizo, ampak tudi kako učinkovito zagotoviti dolgoročna načela EU. Češka republika je prva država v srednje-vzhodni evropski regiji, ki pooseblja vse skupne značilnosti novih držav članic EU. Posledično poskuša program češkega predsedovanja sorazmerno ponazoriti zahteve novih držav članic.
<P>
Veseli nas, da se je češko predsedstvo kot odgovor na gospodarsko krizo osredotočilo na razvoj notranjega trga dela in spodbujanje navpične mobilnosti.
<P>
Predsedstvo bi še posebej rada opozorila na nujnost izboljšanja razmer v najmanj razvitih regijah in romskih manjšinah. Gre za socialne in gospodarske probleme na evropski ravni, ki presegajo meje.
<P>
Poleg uporabe priseljenskih delavcev je mogoče starajoče prebivalstvo EU in posledično nastajajoče socialne napetosti dolgoročno obvladovati z razvojem notranje delovne sile, ki jo sestavljajo osebe z nekonkurenčnim znanjem in sposobnostmi.
<SPEAKER ID="086" NAME="Iosif Matula  " AFFILIATION="PPE-DE">
v pisni obliki. - (RO) Češki republiki želim čestitati ob prevzemu predsedovanja Evropski uniji. Prav tako želim izraziti zadovoljstvo glede dejstva, da je bilo mogoče pripraviti 18-mesečni program kot del procesa sodelovanja s Francijo, ki je Evropski uniji predsedovala pred tem, in Švedsko, ki bo predsedovanje EU prevzela v drugi polovici tega leta.
<P>
Izzivi, s katerimi se sooča to predsedstvo ravno na začetku, kot je vojna v Gazi, prekinitev oskrbe z ruskim plinom, če niti ne omenjam globalne gospodarske krize, so potrdili dejstvo, da so prednostne naloge, ki jih je pripravila Češka republika, popolnoma ustrezne.
<P>
Od treh prednostnih nalog, ki jih je objavilo češko predsedstvo, energija, ekonomija in Evropa v svetu, bi se rad dotaknil energetskega vidika. Osebno menim, da Evropa potrebuje združeno energetsko politiko, da bi se tako bilo mogoče izogniti prekomerni odvisnosti od virov iz enega samega območja.
<P>
Zaradi tega podpiram potrebo po razvoju odnosov z novimi dobavitelji, kot tudi pomembnost naložb v nekonvencionalne tehnologije za proizvodnjo energije. Izboljšati moramo prometno infrastrukturo, hkrati pa posvetiti ustrezno pozornost izgradnji poti za plinovod Nabucco. Prav tako menim, da je treba skrajšati postopke za pripravo projektov, ki so namenjeni iskanju alternativnih in nekonvencionalnih virov energije.
<SPEAKER ID="087" NAME="Mary Lou McDonald  " AFFILIATION="GUE/NGL">
v pisni obliki. - Ker Evropski svet še do danes ni obravnaval dejanskih razlogov za irski "ne" Lizbonski pogodbi, obstaja možnost, da bo tudi v drugo izglasovan "ne".
<P>
Ob spoznanju, da je ponoven "ne" realna možnost, se poskuša češko predsedstvo pripraviti na možnost, da Lizbonska pogodba ne bo stopila v veljavo. Skuša pripraviti "načrt B" za izbor nove Komisije v skladu s pravili pogodbe iz Nice. Objavljena zamisel o izbiri Komisije, ki bi jo sestavljalo 25 komisarjev in visoki predstavnik za evropsko zunanjo in varnostno politiko iz 27 držav članic, je le ena izmed možnosti za reševanje tega vprašanja.
<P>
Ljudje po vsej EU se vse bolj zavedajo, da Lizbonska pogodba ni zdravilo za vse bolezni, kot jo trenutno predstavljajo najbolj goreči zagovorniki. Prav nasprotno: lahko celo poglobi gospodarske in socialne probleme, s katerimi se soočamo.
<P>
V zvezi s krizo v Gazi je odziv češkega predsedstva daleč od tega, kar je potrebno. EU mora z usklajenimi ukrepi podpreti pravice obleganih Palestincev, hkrati pa poskušati končati prelivanje krvi.
<SPEAKER ID="088" NAME="Rareş-Lucian Niculescu  " AFFILIATION="PPE-DE">
v pisni obliki. Češka republika, ki je prevzela predsedovanje Svetu Evropske unije 1. januarja 2009, se tako kot tudi druge države, ki so se pridružile EU leta 2004 in kasneje, sooča s problemi, povezanimi z negotovim stanjem glede toplotne izolacije velikega števila stanovanjskih stavb.
<P>
Pri tem ne smemo pozabiti na naslednje: znatne energetske prihranke in zmanjšanje stroškov ogrevanja za državljane, ki bi jih bilo mogoče doseči z obnovitvijo ogrevalnih sistemov v teh stavbah, kot tudi omejene možnosti za uporabo strukturnih in kohezijskih skladov za naložbe na tem področju. Zato menim, da bi češko predsedstvo Svetu moralo ta vprašanja vključiti med svoje prednostne naloge.
<P>
Drugič, v zvezi z evropskim zapornim nalogom je Češka republika na osnovi člena 32 okvirnega sklepa podala izjavo, da uporablja postopek predaje le za dejanja, zakrivljena po 1. novembru 2004. Podobni predpisi veljajo tudi v drugih evropskih državah. Takšni primeri spodkopavajo zaupanje državljanov v učinkovitost evropskih politik v boju proti kriminalu. Češka republika, ki predseduje Svetu, ima odlično priložnost, da ponovno preuči te izjave.
<SPEAKER ID="089" NAME="Athanasios Pafilis  " AFFILIATION="GUE/NGL">
v pisni obliki. - (EL) Izjave češkega predsednika vlade, predsednika Evropske komisije in na splošno razprava v Evropskem parlamentu o programu češkega predsedovanja EU so nadaljevanje enotne politike EU, naperjene proti ljudem, ki se je izvajala pod prejšnjimi predsedstvi. Vedeti so nam dale, da se bo napad kapitala na delavce, na navadne ljudi, nadaljeval v nezmanjšanem obsegu. Imperialistična vloga EU se bo okrepila, saj si češko predsedstvo prizadeva to pokazati od trenutka, ko je prevzelo vodenje s podpiranjem kriminalnega imperialističnega napada Izraela na Gazo in uzakonjanjem barbarskega pobijanja Palestincev ob polni podpori ZDA in izvajanjem načrta ZDA/NATO/EU za "nov Bližnji vzhod".
<P>
Program češkega predsedstva sporoča nadaljnje zaostrovanje napadov EU proti navadnim ljudem, da bi bilo tako mogoče prenesti vplive krize v kapitalističnem sistemu na delavski razred in revne sloje ljudi, povečevanje agresije EU na ljudi ter imperialistično posredovanje in povečevanje zmožnosti za vojaško posredovanje po svetu.
<P>
Ljudje se morajo na agresijo EU odzvati s protinapadi. Odpor, nepokorščina in trganje vezi z nazadnjaško politiko EU, z EU samo, predstavljajo za ljudi pravo pot naprej.
<SPEAKER ID="090" NAME="Maria Petre  " AFFILIATION="PPE-DE">
v pisni obliki. - (RO) Govor bi rada začela s ponovno oživitvijo ideje, o kateri sem govorila v ponedeljek na otvoritvi plenarnega zasedanja. Predsedujete v obdobju, ki je za nas zelo pomembno. V tem letu je 20. obletnica padca železne zavese. V ponedeljek sem povedala, da je za nas, predvsem pa za milijone ljudi, ki so nas poslali sem, teh 20 let pomenilo v določeni meri obdobje čakanja in sprejemanja. Mogoče je bilo normalno, da se nismo mogli hitreje izviti izpod tega 50-letnega bremena, zaradi katerega smo bili ločeni od ostale Evrope.
<P>
Želim vam čestitati za vključitev tretje prednostne naloge, Evropa v svetu, predvsem pa, da obravnavate vzhodno partnerstvo kot prednostno nalogo. Zgodovini naših dveh držav, Romunije in Češke republike, imata dve močni skupni značilnosti: 1968 in potem praško pomlad, ki za Romune, izpostavljene najbolj krutemu komunističnemu diktatorstvu, predstavlja žarek upanja, ki nas je popeljal po poti do svobode.
<P>
Kot romunska poslanka Evropskega parlamenta bi vas rada prosila, da vzhodnemu partnerstvu zagotovite ustrezno, točno določeno vsebino. V prihajajočih mesecih bi se s simboličnim podoživljanjem dogodkov praške pomladi za milijone ljudi v tej regiji ponovno prižgala iskrica upanja. Vi in jaz imamo priložnost, da popolnoma razumemo težo tega pričakovanja.
<SPEAKER ID="091" NAME="Czesław Adam Siekierski  " AFFILIATION="PPE-DE">
v pisni obliki. - (PL) Pred nami je šest mesecev češkega predsedovanja Evropski uniji, predsedovanja, za katerega je sedaj jasno, da ne bo enostavno. Dve veliki krizi, s katerimi smo se v minulih tednih soočili, sta nam pokazali, da za dobro vodenje Evropske unije niso dovolj le primerno pripravljeni programi, ampak sposobnost za hitro in ustrezno odzivanje na težke probleme. Tega se mora zavedati vsaka država članica, ki se pripravlja na predsedovanje EU.
<P>
Češko predsedovanje sledi zelo ambicioznemu in dinamičnemu francoskem predsedovanju. Skoraj nemogoče je, da med obema predsedovanjema ne bi bilo nobenih primerjav. Po mojem mnenju pa so češki organi oblasti dobro pripravljeni na nalogo, češko predsedovanje pa bo primer, da je tudi majhna država, ki se je šele pred kratkim pridružila Skupnosti, sposobna zagotoviti ustrezno vodenje. Pri tem jih ne bodo ustavile niti politične delitve na državnem prizorišču.
<P>
Predsedstvo bi rad pozval, naj nekaj svoje pozornosti nameni vsakodnevnim problemom. Obsežni, ambiciozni načrti so pomembni in potrebni, vendar pogostokrat ne zanimajo navadnih državljanov. Pomembno je, da danes, tik pred parlamentarnimi volitvami, ljudje Evropske unije začutijo, da je bila Skupnost vzpostavljena zanjo, za njene državljane, da je namenjena izboljšanju njihovih vsakodnevnih življenj. Torej, velike vizije - da, ampak skozi prizmo vsakodnevnega življenja.
<P>
Želim vam veliko uspeha!
<SPEAKER ID="092" NAME="Petya Stavreva  " AFFILIATION="PPE-DE">
v pisni obliki. Češka republika prevzema krmilo EU v času, ko se Evropa sooča z izzivi globalne finančne krize, motene ruske oskrbe s plinom in konflikta v Gazi.
<P>
Verjamem, da bo ambiciozni program češkega predsedovanja dosežen s pomočjo tesnega sodelovanja med Evropskim parlamentom in Evropsko komisijo. Evropa mora še naprej zavzemati aktivno stališče glede vseh točk na dnevnem redu državljanov EU. V tem trenutku je vprašanje energetske varnosti še posebej aktualno, zato je treba okrepiti prizadevanja vseh držav članic. Motnja v oskrbi evropskih potrošnikov z ruskim plinom pri temperaturah pod ničlo, ki je ohromila Evropo, dodaja novo dimenzijo konceptu energetske neodvisnosti. Ta kritična situacija kaže na potrebo po zmanjšanju odvisnosti držav članic od dobave ruskega plina in po iskanju alternativnih možnosti.
<P>
Državljani združene Evrope pričakujejo, da bo češko predsedstvo zavzelo aktivno stališče in se vključilo v reševanje tega problema, ki je že zdavnaj presegel okvire trgovinskega spora med Rusijo in Ukrajino.
<P>
Predsedstvu želim veliko uspeha.
<SPEAKER ID="093" NAME="Theodor Dumitru Stolojan  " AFFILIATION="PPE-DE">
v pisni obliki. - (RO) Pozdravljam dejstvo, da je češko predsedstvo postavilo vprašanje energije za svojo prednostno nalogo.
<P>
Nesprejemljivi dogodki zadnjih nekaj tednov na področju varnosti oskrbe nekaterih držav članic EU z zemeljskim plinom so znova pokazali potrebo po evropski energetski politiki, ki bo izvedena prek jasno določenih evropskih projektov, podprtih z evropskimi skladi. Notranji trg EU z zemeljskim plinom bo lahko normalno deloval na podlagi takojšnjega razvoja skladišč za zemeljski plin, vključno z utekočinjenim plinom, in s pospeševanjem izvajanja projekta Nabucco.
<SPEAKER ID="094" NAME="Margie Sudre  " AFFILIATION="PPE-DE">
v pisni obliki. - (FR) Češki vladi, ki predseduje Uniji v občutljivih razmerah, želim vse najboljše in veliko uspeha, predvsem glede na zapleteno nacionalno politično situacijo in izjemno zaskrbljujočo mednarodno situacijo.
<P>
Češko predsedstvo mora biti odločno in dinamično, kakršno je bilo predsedstvo Nicolasa Sarkozyja v zadnjih šestih mesecih, če želi aktivno sodelovati pri takojšnji ustavitvi ognja v Gazi in pri ohranitvi močnega političnega momenta na osnovi pripravljalnega delovnega programa, ki je bil oblikovan skupaj s Francijo in Švedsko, ki bo naslednja predsedovala Svetu.
<P>
Glede na trenutno gospodarsko krizo mora vseh 27 članic brez odlašanja sprejeti usklajen načrt obnove, s katerim bomo lahko zaščitili industrijo, konkurenčnost in evropska delovna mesta. Evropa drži v rokah ključni del rešitve krize in češko predsedstvo mora zagotoviti vso podporo, da bomo to dokazali.
<P>
Pozdravljam zavezo češkega predsednika vlade, da bo storil vse, da bo njegova država še pred koncem češkega predsedovanja ratificirala Lizbonsko pogodbo. Od vseh gospodarskih, diplomatskih in institucionalnih kriz, ki slabijo Evropo, je ta zadnja edina, katere rezultat je odvisen izključno od Evropejcev. Češko predsedstvo mora omogočiti Uniji, da bo dosegla ta uspeh, če želi sodržavljanom zagotoviti uspešno prihodnost.
